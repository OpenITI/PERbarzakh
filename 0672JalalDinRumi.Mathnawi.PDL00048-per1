######OpenITI#


#META# title: masnavi
#META# ed_info: Ed. n.n. (n.d.), , Ganjoor corpus: n.n..
#META# url: https://ganjoor.net/rumi_moulavi/masnavi/


#META#Header#End#

### | [ daftar 1 ]

# 1 بشنو این نی چون شکایت می‌کند %~% از جداییها حکایت می‌کند
# 2 کز نیستان تا مرا ببریده‌اند %~% در نفیرم مرد و زن نالیده‌اند
# 3 سینه خواهم شرحه شرحه از فراق %~% تا بگویم شرح درد اشتیاق
# 4 هر کسی کو دور ماند از اصل خویش %~% باز جوید روزگار وصل خویش
# 5 من به هر جمعیتی نالان شدم %~% جفت بدحالان و خوش‌حالان شدم
# 6 هرکسی از ظن خود شد یار من %~% از درون من نجست اسرار من
# 7 سر من از ناله من دور نیست %~% لیک چشم و گوش را آن نور نیست
# 8 تن ز جان و جان ز تن مستور نیست %~% لیک کس را دید جان دستور نیست
# 9 آتشست این بانگ نای و نیست باد %~% هر که این آتش ندارد نیست باد
# 10 آتش عشقست کاندر نی فتاد %~% جوشش عشقست کاندر می فتاد
# 11 نی حریف هرکه از یاری برید %~% پرده‌هااش پرده‌های ما درید
# 12 همچو نی زهری و تریاقی کی دید %~% همچو نی دمساز و مشتاقی کی دید
# 13 نی حدیث راه پر خون می‌کند %~% قصه‌های عشق مجنون می‌کند
# 14 محرم این هوش جز بیهوش نیست %~% مر زبان را مشتری جز گوش نیست
# 15 در غم ما روزها بیگاه شد %~% روزها با سوزها همراه شد
# 16 روزها گر رفت گو رو باک نیست %~% تو بمان ای آنک چون تو پاک نیست
# 17 هر که جز ماهی ز آبش سیر شد %~% هرکه بی روزیست روزش دیر شد
# 18 در نیابد حال پخته هیچ خام %~% پس سخن کوتاه باید والسلام
# 19 بند بگسل باش آزاد ای پسر %~% چند باشی بند سیم و بند زر
# 20 گر بریزی بحر را در کوزه‌ای %~% چند گنجد قسمت یک روزه‌ای
# 21 کوزه چشم حریصان پر نشد %~% تا صدف قانع نشد پر در نشد
# 22 هر که را جامه ز عشقی چاک شد %~% او ز حرص و عیب کلی پاک شد
# 23 شاد باش ای عشق خوش سودای ما %~% ای طبیب جمله علتهای ما
# 24 ای دوای نخوت و ناموس ما %~% ای تو افلاطون و جالینوس ما
# 25 جسم خاک از عشق بر افلاک شد %~% کوه در رقص آمد و چالاک شد
# 26 عشق جان طور آمد عاشقا %~% طور مست و خر موسی صاعقا
# 27 با لب دمساز خود گر جفتمی %~% همچو نی من گفتنیها گفتمی
# 28 هر که او از هم‌زبانی شد جدا %~% بی زبان شد گرچه دارد صد نوا
# 29 چونک گل رفت و گلستان درگذشت %~% نشنوی زان پس ز بلبل سر گذشت
# 30 جمله معشوقست و عاشق پرده‌ای %~% زنده معشوقست و عاشق مرده‌ای
# 31 چون نباشد عشق را پروای او %~% او چو مرغی ماند بی‌پر وای او
# 32 من چگونه هوش دارم پیش و پس %~% چون نباشد نور یارم پیش و پس
# 33 عشق خواهد کین سخن بیرون بود %~% آینه غماز نبود چون بود
# 34 آینت دانی چرا غماز نیست %~% زانک زنگار از رخش ممتاز نیست
PageV01P001
# 1 بشنوید ای دوستان این داستان %~% خود حقیقت نقد حال ماست آن
# 2 بود شاهی در زمانی پیش ازین %~% ملک دنیا بودش و هم ملک دین
# 3 اتفاقا شاه روزی شد سوار %~% با خواص خویش از بهر شکار
# 4 یک کنیزک دید شه بر شاه‌راه %~% شد غلام آن کنیزک پادشاه
# 5 مرغ جانش در قفس چون می‌طپید %~% داد مال و آن کنیزک را خرید
# 6 چون خرید او را و برخوردار شد %~% آن کنیزک از قضا بیمار شد
# 7 آن یکی خر داشت و پالانش نبود %~% یافت پالان گرگ خر را در ربود
# 8 کوزه بودش آب می‌نامد بدست %~% آب را چون یافت خود کوزه شکست
# 9 شه طبیبان جمع کرد از چپ و راست %~% گفت جان هر دو در دست شماست
# 10 جان من سهلست جان جانم اوست %~% دردمند و خسته‌ام درمانم اوست
# 11 هر که درمان کرد مر جان مرا %~% برد گنج و در و مرجان مرا
# 12 جمله گفتندش که جانبازی کنیم %~% فهم گرد آریم و انبازی کنیم
# 13 هر یکی از ما مسیح عالمیست %~% هر الم را در کف ما مرهمیست
# 14 گر خدا خواهد نگفتند از بطر %~% پس خدا بنمودشان عجز بشر
# 15 ترک استثنا مرادم قسوتیست %~% نه همین گفتن که عارض حالتیست
# 16 ای بسا ناورده استثنا بگفت %~% جان او با جان استثناست جفت
# 17 هرچه کردند از علاج و از دوا %~% گشت رنج افزون و حاجت ناروا
# 18 آن کنیزک از مرض چون موی شد %~% چشم شه از اشک خون چون جوی شد
# 19 از قضا سرکنگبین صفرا فزود %~% روغن بادام خشکی می‌نمود
# 20 از هلیله قبض شد اطلاق رفت %~% آب آتش را مدد شد همچو نفت
PageV01P002
# 1 شه چو عجز آن حکیمان را بدید %~% پا برهنه جانب مسجد دوید
# 2 رفت در مسجد سوی محراب شد %~% سجده‌گاه از اشک شه پر آب شد
# 3 چون به خویش آمد ز غرقاب فنا %~% خوش زبان بگشاد در مدح و دعا
# 4 کای کمینه بخششت ملک جهان %~% من چه گویم چون تو می‌دانی نهان
# 5 ای همیشه حاجت ما را پناه %~% بار دیگر ما غلط کردیم راه
# 6 لیک گفتی گرچه می‌دانم سرت %~% زود هم پیدا کنش بر ظاهرت
# 7 چون برآورد از میان جان خروش %~% اندر آمد بحر بخشایش به جوش
# 8 درمیان گریه خوابش در ربود %~% دید در خواب او که پیری رو نمود
# 9 گفت ای شه مژده حاجاتت رواست %~% گر غریبی آیدت فردا ز ماست
# 10 چونک آید او حکیمی حاذقست %~% صادقش دان کو امین و صادقست
# 11 در علاجش سحر مطلق را ببین %~% در مزاجش قدرت حق را ببین
# 12 چون رسید آن وعده‌گاه و روز شد %~% آفتاب از شرق اخترسوز شد
# 13 بود اندر منظره شه منتظر %~% تا ببیند آنچ بنمودند سر
# 14 دید شخصی فاضلی پر مایه‌ای %~% آفتابی درمیان سایه‌ای
# 15 می‌رسید از دور مانند هلال %~% نیست بود و هست بر شکل خیال
# 16 نیست‌وش باشد خیال اندر روان %~% تو جهانی بر خیالی بین روان
# 17 بر خیالی صلحشان و جنگشان %~% وز خیالی فخرشان و ننگشان
# 18 آن خیالاتی که دام اولیاست %~% عکس مه‌رویان بستان خداست
# 19 آن خیالی که شه اندر خواب دید %~% در رخ مهمان همی آمد پدید
# 20 شه به جای حاجبان فا پیش رفت %~% پیش آن مهمان غیب خویش رفت
# 21 هر دو بحری آشنا آموخته %~% هر دو جان بی دوختن بر دوخته
# 22 گفت معشوقم تو بودستی نه آن %~% لیک کار از کار خیزد در جهان
# 23 ای مرا تو مصطفی من چو عمر %~% از برای خدمتت بندم کمر
PageV01P003
# 1 از خدا جوییم توفیق ادب %~% بی‌ادب محروم گشت از لطف رب
# 2 بی‌ادب تنها نه خود را داشت بد %~% بلک آتش در همه آفاق زد
# 3 مایده از آسمان در می‌رسید %~% بی‌شری و بیع و بی‌گفت و شنید
# 4 درمیان قوم موسی چند کس %~% بی‌ادب گفتند کو سیر و عدس
# 5 منقطع شد خوان و نان از آسمان %~% ماند رنج زرع و بیل و داس‌مان
# 6 باز عیسی چون شفاعت کرد حق %~% خوان فرستاد و غنیمت بر طبق
# 7 مائده از آسمان شد عائده %~%  چون که گفت انزل علینا مائده
# 8 باز گستاخان ادب بگذاشتند %~% چون گدایان زله‌ها برداشتند
# 9 لابه کرده عیسی ایشان را که این %~% دایمست و کم نگردد از زمین
# 10 بدگمانی کردن و حرص‌آوری %~% کفر باشد پیش خوان مهتری
# 11 زان گدارویان نادیده ز آز %~% آن در رحمت بریشان شد فراز
# 12 ابر بر ناید پی منع زکات %~% وز زنا افتد وبا اندر جهات
# 13 هر چه بر تو آید از ظلمات و غم %~% آن ز بی‌باکی و گستاخیست هم
# 14 هر که بی‌باکی کند در راه دوست %~% ره‌زن مردان شد و نامرد اوست
# 15 از ادب پرنور گشته‌ست این فلک %~% وز ادب معصوم و پاک آمد ملک
# 16 بد ز گستاخی کسوف آفتاب %~% شد عزازیلی ز جرات رد باب
PageV01P004
# 1 دست بگشاد و کنارانش گرفت %~% همچو عشق اندر دل و جانش گرفت
# 2 دست و پیشانیش بوسیدن گرفت %~% وز مقام و راه پرسیدن گرفت
# 3 پرس پرسان می‌کشیدش تا بصدر %~% گفت گنجی یافتم آخر بصبر
# 4 گفت ای نور حق و دفع حرج %~% معنی‌الصبر مفتاح الفرج
# 5 ای لقای تو جواب هر سئوال %~% مشکل از تو حل شود بی‌قیل و قال
# 6 ترجمانی هرچه ما را در دلست %~% دستگیری هر که پایش در گلست
# 7 مرحبا یا مجتبی یا مرتضی %~% ان تغب جا القضا ضاق الفضا
# 8 انت مولی‌القوم من لا یشتهی %~% قد ردی کلا لئن لم ینته
# 9 چون گذشت آن مجلس و خوان کرم %~% دست او بگرفت و برد اندر حرم
PageV01P005
# 1 قصه رنجور و رنجوری بخواند %~% بعد از آن در پیش رنجورش نشاند
# 2 رنگ روی و نبض و قاروره بدید %~% هم علاماتش هم اسبابش شنید
# 3 گفت هر دارو که ایشان کرده‌اند %~% آن عمارت نیست ویران کرده‌اند
# 4 بی‌خبر بودند از حال درون %~% استعیذ الله مما یفترون
# 5 دید رنج و کشف شد بروی نهفت %~% لیک پنهان کرد وبا سلطان نگفت
# 6 رنجش از صفرا و از سودا نبود %~% بوی هر هیزم پدید آید ز دود
# 7 دید از زاریش کو زار دلست %~% تن خوشست و او گرفتار دلست
# 8 عاشقی پیداست از زاری دل %~% نیست بیماری چو بیماری دل
# 9 علت عاشق ز علتها جداست %~% عشق اصطرلاب اسرار خداست
# 10 عاشقی گر زین سر و گر زان سرست %~% عاقبت ما را بدان سر رهبرست
# 11 هرچه گویم عشق را شرح و بیان %~% چون به عشق آیم خجل باشم از آن
# 12 گرچه تفسیر زبان روشنگرست %~% لیک عشق بی‌زبان روشنترست
# 13 چون قلم اندر نوشتن می‌شتافت %~% چون به عشق آمد قلم بر خود شکافت
# 14 عقل در شرحش چو خر در گل بخفت %~% شرح عشق و عاشقی هم عشق گفت
# 15 آفتاب آمد دلیل آفتاب %~% گر دلیلت باید از وی رو متاب
# 16 از وی ار سایه نشانی می‌دهد %~% شمس هر دم نور جانی می‌دهد
# 17 سایه خواب آرد ترا همچون سمر %~% چون برآید شمس انشق القمر
# 18 خود غریبی در جهان چون شمس نیست %~% شمس جان باقیست کاو را امس نیست
# 19 شمس در خارج اگر چه هست فرد %~% می‌توان هم مثل او تصویر کرد
# 20 شمس جان کو خارج آمد از اثیر %~% نبودش در ذهن و در خارج نظیر
# 21 در تصور ذات او را گنج کو %~% تا در آید در تصور مثل او
# 22 چون حدیث روی شمس الدین رسید %~% شمس چارم آسمان سر در کشید
# 23 واجب آید چونک آمد نام او %~% شرح کردن رمزی از انعام او
# 24 این نفس جان دامنم بر تافتست %~% بوی پیراهان یوسف یافتست
# 25 کز برای حق صحبت سالها %~% بازگو حالی از آن خوش حالها
# 26 تا زمین و آسمان خندان شود %~% عقل و روح و دیده صد چندان شود
# 27 لاتکلفنی فانی فی الفنا %~% کلت افهامی فلا احصی ثنا
# 28 کل شی قاله غیرالمفیق %~% ان تکلف او تصلف لا یلیق
# 29 من چه گویم یک رگم هشیار نیست %~% شرح آن یاری که او را یار نیست
# 30 شرح این هجران و این خون جگر %~% این زمان بگذار تا وقت دگر
# 31 قال اطعمنی فانی جائع %~% واعتجل فالوقت سیف قاطع
# 32 صوفی ابن الوقت باشد ای رفیق %~% نیست فردا گفتن از شرط طریق
# 33 تو مگر خود مرد صوفی نیستی %~% هست را از نسیه خیزد نیستی
# 34 گفتمش پوشیده خوشتر سر یار %~% خود تو در ضمن حکایت گوش‌دار
# 35 خوشتر آن باشد که سر دلبران %~% گفته آید در حدیث دیگران
# 36 گفت مکشوف و برهنه بی‌غلول %~% بازگو دفعم مده ای بوالفضول
# 37 پرده بردار و برهنه گو که من %~% می‌نخسپم با صنم با پیرهن
# 38 گفتم ار عریان شود او در عیان %~% نه تو مانی نه کنارت نه میان
# 39 آرزو می‌خواه لیک اندازه خواه %~% بر نتابد کوه را یک برگ کاه
# 40 آفتابی کز وی این عالم فروخت %~% اندکی گر پیش آید جمله سوخت
# 41 فتنه و آشوب و خون‌ریزی مجوی %~% بیش ازین از شمس تبریزی مگوی
# 42 این ندارد آخر از آغاز گوی %~% رو تمام این حکایت بازگوی
PageV01P006
# 1 گفت ای شه خلوتی کن خانه را %~% دور کن هم خویش و هم بیگانه را
# 2 کس ندارد گوش در دهلیزها %~% تا بپرسم زین کنیزک چیزها
# 3 خانه خالی ماند و یک دیار نه %~% جز طبیب و جز همان بیمار نه
# 4 نرم نرمک گفت شهر تو کجاست %~% که علاج اهل هر شهری جداست
# 5 واندر آن شهر از قرابت کیستت %~% خویشی و پیوستگی با چیستت
# 6 دست بر نبضش نهاد و یک بیک %~% باز می‌پرسید از جور فلک
# 7 چون کسی را خار در پایش جهد %~% پای خود را بر سر زانو نهد
# 8 وز سر سوزن همی جوید سرش %~% ور نیابد می‌کند با لب ترش
# 9 خار در پا شد چنین دشواریاب %~% خار در دل چون بود وا ده جواب
# 10 خار در دل گر بدیدی هر خسی %~% دست کی بودی غمان را بر کسی
# 11 کس به زیر دم خر خاری نهد %~% خر نداند دفع آن بر می‌جهد
# 12 بر جهد وان خار محکم‌تر زند %~% عاقلی باید که خاری برکند
# 13 خر ز بهر دفع خار از سوز و درد %~% جفته می‌انداخت صد جا زخم کرد
# 14 آن حکیم خارچین استاد بود %~% دست می‌زد جابجا می‌آزمود
# 15 زان کنیزک بر طریق داستان %~% باز می‌پرسید حال دوستان
# 16 با حکیم او قصه‌ها می‌گفت فاش %~% از مقام و خواجگان و شهر و باش
# 17 سوی قصه گقتنش می‌داشت گوش %~% سوی نبض و جستنش می‌داشت هوش
# 18 تا که نبض از نام کی گردد جهان %~% او بود مقصود جانش در جهان
# 19 دوستان و شهر او را برشمرد %~% بعد از آن شهری دگر را نام برد
# 20 گفت چون بیرون شدی از شهر خویش %~% در کدامین شهر بودستی تو بیش
# 21 نام شهری گفت و زان هم در گذشت %~% رنگ روی و نبض او دیگر نگشت
# 22 خواجگان و شهرها را یک به یک %~% باز گفت از جای و از نان و نمک
# 23 شهر شهر و خانه خانه قصه کرد %~% نه رگش جنبید و نه رخ گشت زرد
# 24 نبض او بر حال خود بد بی‌گزند %~% تا بپرسید از سمرقند چو قند
# 25 نبض جست و روی سرخ و زرد شد %~% کز سمرقندی زرگر فرد شد
# 26 چون ز رنجور آن حکیم این راز یافت %~% اصل آن درد و بلا را باز یافت
# 27 گفت کوی او کدامست در گذر %~% او سر پل گفت و کوی غاتفر
# 28 گفت دانستم که رنجت چیست زود %~% در خلاصت سحرها خواهم نمود
# 29 شاد باش و فارغ و آمن که من %~% آن کنم با تو که باران با چمن
# 30 من غم تو می‌خورم تو غم مخور %~% بر تو من مشفق‌ترم از صد پدر
# 31 هان و هان این راز را با کس مگو %~% گرچه از تو شه کند بس جست و جو
# 32 خانه اسرار تو چون دل شود %~% آن مرادت زودتر حاصل شود
# 33 گفت پیغامبر که هر که سر نهفت %~% زود گردد با مراد خویش جفت
# 34 دانه چون اندر زمین پنهان شود %~% سر او سرسبزی بستان شود
# 35 زر و نقره گر نبودندی نهان %~% پرورش کی یافتندی زیر کان
# 36 وعده‌ها و لطفهای آن حکیم %~% کرد آن رنجور را آمن ز بیم
# 37 وعده‌ها باشد حقیقی دل‌پذیر %~% وعده‌ها باشد مجازی تا سه گیر
# 38 وعده اهل کرم گنج روان %~% وعده نا اهل شد رنج روان
PageV01P007
# 1 بعد از آن برخاست و عزم شاه کرد %~% شاه را زان شمه‌ای آگاه کرد
# 2 گفت تدبیر آن بود کان مرد را %~% حاضر آریم از پی این درد را
# 3 مرد زرگر را بخوان زان شهر دور %~% با زر و خلعت بده او را غرور
PageV01P008
# 1 شه فرستاد آن طرف یک دو رسول %~% حاذقان و کافیان بس عدول
# 2 تا سمرقند آمدند آن دو امیر %~% پیش آن زرگر ز شاهنشه بشیر
# 3 کای لطیف استاد کامل معرفت %~% فاش اندر شهرها از تو صفت
# 4 نک فلان شه از برای زرگری %~% اختیارت کرد زیرا مهتری
# 5 اینک این خلعت بگیر و زر و سیم %~% چون بیایی خاص باشی و ندیم
# 6 مرد مال و خلعت بسیار دید %~% غره شد از شهر و فرزندان برید
# 7 اندر آمد شادمان در راه مرد %~% بی‌خبر کان شاه قصد جانش کرد
# 8 اسپ تازی برنشست و شاد تاخت %~% خونبهای خویش را خلعت شناخت
# 9 ای شده اندر سفر با صد رضا %~% خود به پای خویش تا سؤ القضا
# 10 در خیالش ملک و عز و مهتری %~% گفت عزرائیل رو آری بری
# 11 چون رسید از راه آن مرد غریب %~% اندر آوردش به پیش شه طبیب
# 12 سوی شاهنشاه بردندش بناز %~% تا بسوزد بر سر شمع طراز
# 13 شاه دید او را بسی تعظیم کرد %~% مخزن زر را بدو تسلیم کرد
# 14 پس حکیمش گفت کای سلطان مه %~% آن کنیزک را بدین خواجه بده
# 15 تا کنیزک در وصالش خوش شود %~% آب وصلش دفع آن آتش شود
# 16 شه بدو بخشید آن مه روی را %~% جفت کرد آن هر دو صحبت جوی را
# 17 مدت شش ماه می‌راندند کام %~% تا به صحت آمد آن دختر تمام
# 18 بعد از آن از بهر او شربت بساخت %~% تا بخورد و پیش دختر می‌گداخت
# 19 چون ز رنجوری جمال او نماند %~% جان دختر در وبال او نماند
# 20 چونک زشت و ناخوش و رخ زرد شد %~% اندک‌اندک در دل او سرد شد
# 21 عشقهایی کز پی رنگی بود %~% عشق نبود عاقبت ننگی بود
# 22 کاش کان هم ننگ بودی یکسری %~% تا نرفتی بر وی آن بد داوری
# 23 خون دوید از چشم همچون جوی او %~% دشمن جان وی آمد روی او
# 24 دشمن طاووس آمد پر او %~% ای بسی شه را بکشته فر او
# 25 گفت من آن آهوم کز ناف من %~% ریخت این صیاد خون صاف من
# 26 ای من آن روباه صحرا کز کمین %~% سر بریدندش برای پوستین
# 27 ای من آن پیلی که زخم پیلبان %~% ریخت خونم از برای استخوان
# 28 آنک کشتستم پی مادون من %~% می‌نداند که نخسپد خون من
# 29 بر منست امروز و فردا بر ویست %~% خون چون من کس چنین ضایع کیست
# 30 گر چه دیوار افکند سایه دراز %~% باز گردد سوی او آن سایه باز
# 31 این جهان کوهست و فعل ما ندا %~% سوی ما آید نداها را صدا
# 32 این بگفت و رفت در دم زیر خاک %~% آن کنیزک شد ز عشق و رنج پاک
# 33 زانک عشق مردگان پاینده نیست %~% زانک مرده سوی ما آینده نیست
# 34 عشق زنده در روان و در بصر %~% هر دمی باشد ز غنچه تازه‌تر
# 35 عشق آن زنده گزین کو باقیست %~% کز شراب جان‌فزایت ساقیست
# 36 عشق آن بگزین که جمله انبیا %~% یافتند از عشق او کار و کیا
# 37 تو مگو ما را بدان شه بار نیست %~% با کریمان کارها دشوار نیست
PageV01P009
# 1 کشتن آن مرد بر دست حکیم %~% نه پی اومید بود و نه ز بیم
# 2 او نکشتش از برای طبع شاه %~% تا نیامد امر و الهام اله
# 3 آن پسر را کش خضر ببرید حلق %~% سر آن را در نیابد عام خلق
# 4 آنک از حق یابد او وحی و جواب %~% هرچه فرماید بود عین صواب
# 5 آنک جان بخشد اگر بکشد رواست %~% نایبست و دست او دست خداست
# 6 همچو اسمعیل پیشش سر بنه %~% شاد و خندان پیش تیغش جان بده
# 7 تا بماند جانت خندان تا ابد %~% همچو جان پاک احمد با احد
# 8 عاشقان آنگه شراب جان کشند %~% که به دست خویش خوبانشان کشند
# 9 شاه آن خون از پی شهوت نکرد %~% تو رها کن بدگمانی و نبرد
# 10 تو گمان بردی که کرد آلودگی %~% در صفا غش کی هلد پالودگی
# 11 بهر آنست این ریاضت وین جفا %~% تا بر آرد کوره از نقره جفا
# 12 بهر آنست امتحان نیک و بد %~% تا بجوشد بر سر آرد زر زبد
# 13 گر نبودی کارش الهام اله %~% او سگی بودی دراننده نه شاه
# 14 پاک بود از شهوت و حرص و هوا %~% نیک کرد او لیک نیک بد نما
# 15 گر خضر در بحر کشتی را شکست %~% صد درستی در شکست خضر هست
# 16 وهم موسی با همه نور و هنر %~% شد از آن محجوب تو بی پر مپر
# 17 آن گل سرخست تو خونش مخوان %~% مست عقلست او تو مجنونش مخوان
# 18 گر بدی خون مسلمان کام او %~% کافرم گر بردمی من نام او
# 19 می‌بلرزد عرش از مدح شقی %~% بدگمان گردد ز مدحش متقی
# 20 شاه بود و شاه بس آگاه بود %~% خاص بود و خاصه الله بود
# 21 آن کسی را کش چنین شاهی کشد %~% سوی بخت و بهترین جاهی کشد
# 22 گر ندیدی سود او در قهر او %~% کی شدی آن لطف مطلق قهرجو
# 23 بچه می‌لرزد از آن نیش حجام %~% مادر مشفق در آن دم شادکام
# 24 نیم جان بستاند و صد جان دهد %~% آنچ در وهمت نیاید آن دهد
# 25 تو قیاس از خویش می‌گیری ولیک %~% دور دور افتاده‌ای بنگر تو نیک
PageV01P010
# 1 بود بقالی و وی را طوطیی %~% خوش‌نوایی سبز و گویا طوطیی
# 2 بر دکان بودی نگهبان دکان %~% نکته گفتی با همه سوداگران
# 3 در خطاب آدمی ناطق بدی %~% در نوای طوطیان حاذق بدی
# 4 خواجه روزی سوی خانه رفته بود %~% بر دکان طوطی نگهبانی نمود
# 5 گربه‌ای برجست ناگه بر دکان %~% بهر موشی طوطیک از بیم جان
# 6 جست از سوی دکان سویی گریخت %~% شیشه‌های روغن گل را بریخت
# 7 از سوی خانه بیامد خواجه‌اش %~% بر دکان بنشست فارغ خواجه‌وش
# 8 دید پر روغن دکان و جامه چرب %~% بر سرش زد گشت طوطی کل ز ضرب
# 9 روزکی چندی سخن کوتاه کرد %~% مرد بقال از ندامت آه کرد
# 10 ریش بر می‌کند و می‌گفت ای دریغ %~% کافتاب نعمتم شد زیر میغ
# 11 دست من بشکسته بودی آن زمان %~% که زدم من بر سر آن خوش زبان
# 12 هدیه‌ها می‌داد هر درویش را %~% تا بیابد نطق مرغ خویش را
# 13 بعد سه روز و سه شب حیران و زار %~% بر دکان بنشسته بد نومیدوار
# 14 می‌نمود آن مرغ را هر گون نهفت %~% تا که باشد اندر آید او بگفت
# 15 جولقیی سر برهنه می‌گذشت %~% با سر بی مو چو پشت طاس و طشت
# 16 آمد اندر گفت طوطی آن زمان %~% بانگ بر درویش زد چون عاقلان
# 17 کز چه ای کل با کلان آمیختی %~% تو مگر از شیشه روغن ریختی
# 18 از قیاسش خنده آمد خلق را %~% کو چو خود پنداشت صاحب دلق را
# 19 کار پاکان را قیاس از خود مگیر %~% گر چه ماند در نبشتن شیر و شیر
# 20 جمله عالم زین سبب گمراه شد %~% کم کسی ز ابدال حق آگاه شد
# 21 همسری با انبیا برداشتند %~% اولیا را همچو خود پنداشتند
# 22 گفته اینک ما بشر ایشان بشر %~% ما و ایشان بسته خوابیم و خور
# 23 این ندانستند ایشان از عمی %~% هست فرقی درمیان بی‌منتهی
# 24 هر دو گون زنبور خوردند از محل %~% لیک شد زان نیش و زین دیگر عسل
# 25 هر دو گون آهو گیا خوردند و آب %~% زین یکی سرگین شد و زان مشک ناب
# 26 هر دو نی خوردند از یک آب‌خور %~% این یکی خالی و آن پر از شکر
# 27 صد هزاران این چنین اشباه بین %~% فرقشان هفتاد ساله راه بین
# 28 این خورد گردد پلیدی زو جدا %~% آن خورد گردد همه نور خدا
# 29 این خورد زاید همه بخل و حسد %~% وآن خورد زاید همه نور احد
# 30 این زمین پاک و آن شوره‌ست و بد %~% این فرشته پاک و آن دیوست و دد
# 31 هر دو صورت گر به هم ماند رواست %~% آب تلخ و آب شیرین را صفاست
# 32 جز که صاحب ذوق کی شناسد بیاب %~% او شناسد آب خوش از شوره آب
# 33 سحر را با معجزه کرده قیاس %~% هر دو را بر مکر پندارد اساس
# 34 ساحران موسی از استیزه را %~% برگرفته چون عصای او عصا
# 35 زین عصا تا آن عصا فرقیست ژرف %~% زین عمل تا آن عمل راهی شگرف
# 36 لعنة الله این عمل را در قفا %~% رحمة الله آن عمل را در وفا
# 37 کافران اندر مری بوزینه طبع %~% آفتی آمد درون سینه طبع
# 38 هرچه مردم می‌کند بوزینه هم %~% آن کند کز مرد بیند دم بدم
# 39 او گمان برده که من کردم چو او %~% فرق را کی داند آن استیزه‌رو
# 40 این کند از امر و او بهر ستیز %~% بر سر استیزه‌رویان خاک ریز
# 41 آن منافق با موافق در نماز %~% از پی استیزه آید نه نیاز
# 42 در نماز و روزه و حج و زکات %~% با منافق مؤمنان در برد و مات
# 43 مؤمنان را برد باشد عاقبت %~% بر منافق مات اندر آخرت
# 44 گرچه هر دو بر سر یک بازی‌اند %~% هر دو با هم مروزی و رازی‌اند
# 45 هر یکی سوی مقام خود رود %~% هر یکی بر وفق نام خود رود
# 46 مؤمنش خوانند جانش خوش شود %~% ور منافق تیز و پر آتش شود
# 47 نام او محبوب از ذات وی است %~% نام این مبغوض از آفات وی است
# 48 میم و واو و میم و نون تشریف نیست %~% لطف مؤمن جز پی تعریف نیست
# 49 گر منافق خوانیش این نام دون %~% همچو کزدم می‌خلد در اندرون
# 50 گرنه این نام اشتقاق دوزخست %~% پس چرا در وی مذاق دوزخست
# 51 زشتی آن نام بد از حرف نیست %~% تلخی آن آب بحر از ظرف نیست
# 52 حرف ظرف آمد درو معنی چون آب %~% بحر معنی عنده ام الکتاب
# 53 بحر تلخ و بحر شیرین در جهان %~% در میانشان برزخ لا یبغیان
# 54 وانگه این هر دو ز یک اصلی روان %~% بر گذر زین هر دو رو تا اصل آن
# 55 زر قلب و زر نیکو در عیار %~% بی محک هرگز ندانی ز اعتبار
# 56 هر که را در جان خدا بنهد محک %~% هر یقین را باز داند او ز شک
# 57 در دهان زنده خاشاکی جهد %~% آنگه آرامد که بیرونش نهد
# 58 در هزاران لقمه یک خاشاک خرد %~% چون در آمد حس زنده پی ببرد
# 59 حس دنیا نردبان این جهان %~% حس دینی نردبان آسمان
# 60 صحت این حس بجویید از طبیب %~% صحت آن حس بجویید از حبیب
# 61 صحت این حس ز معموری تن %~% صحت آن حس ز تخریب بدن
# 62 راه جان مر جسم را ویران کند %~% بعد از آن ویرانی آبادان کند
# 63 کرد ویران خانه بهر گنج زر %~% وز همان گنجش کند معمورتر
# 64 آب را ببرید و جو را پاک کرد %~% بعد از آن در جو روان کرد آب خورد
# 65 پوست را بشکافت و پیکان را کشید %~% پوست تازه بعد از آنش بر دمید
# 66 قلعه ویران کرد و از کافر ستد %~% بعد از آن بر ساختش صد برج و سد
# 67 کار بی‌چون را که کیفیت نهد %~% اینک گفتم این ضرورت می‌دهد
# 68 گه چنین بنماید و گه ضد این %~% جز که حیرانی نباشد کار دین
# 69 نه چنان حیران که پشتش سوی اوست %~% بل چنان حیران و غرق و مست دوست
# 70 آن یکی را روی او شد سوی دوست %~% وان یکی را روی او خود روی اوست
# 71 روی هر یک می‌نگر می‌دار پاس %~% بوک گردی تو ز خدمت روشناس
# 72 چون بسی ابلیس آدم‌روی هست %~% پس بهر دستی نشاید داد دست
# 73 زانک صیاد آورد بانگ صفیر %~% تا فریبد مرغ را آن مرغ‌گیر
# 74 بشنود آن مرغ بانگ جنس خویش %~% از هوا آید بیاید دام و نیش
# 75 حرف درویشان بدزدد مرد دون %~% تا بخواند بر سلیمی زان فسون
# 76 کار مردان روشنی و گرمیست %~% کار دونان حیله و بی‌شرمیست
# 77 شیر پشمین از برای کد کنند %~% بومسیلم را لقب احمد کنند
# 78 بومسیلم را لقب کذاب ماند %~% مر محمد را اولوا الالباب ماند
# 79 آن شراب حق ختامش مشک ناب %~% باده را ختمش بود گند و عذاب
PageV01P011
# 1 بود شاهی در جهودان ظلم‌ساز %~% دشمن عیسی و نصرانی گداز
# 2 عهد عیسی بود و نوبت آن او %~% جان موسی او و موسی جان او
# 3 شاه احول کرد در راه خدا %~% آن دو دمساز خدایی را جدا
# 4 گفت استاد احولی را کاندر آ %~% زو برون آر از وثاق آن شیشه را
# 5 گفت احول زان دو شیشه من کدام %~% پیش تو آرم بکن شرح تمام
# 6 گفت استاد آن دو شیشه نیست رو %~% احولی بگذار و افزون‌بین مشو
# 7 گفت ای استا مرا طعنه مزن %~% گفت استا زان دو یک را در شکن
# 8 چون یک بشکست هر دو شد ز چشم %~% مرد احول گردد از میلان و خشم
# 9 شیشه یک بود و به چشمش دو نمود %~% چون شکست او شیشه را دیگر نبود
# 10 خشم و شهوت مرد را احول کند %~% ز استقامت روح را مبدل کند
# 11 چون غرض آمد هنر پوشیده شد %~% صد حجاب از دل به سوی دیده شد
# 12 چون دهد قاضی به دل رشوت قرار %~% کی شناسد ظالم از مظلوم زار
# 13 شاه از حقد جهودانه چنان %~% گشت احول کالامان یا رب امان
# 14 صد هزاران مؤمن مظلوم کشت %~% که پناهم دین موسی را و پشت
PageV01P012
# 1 او وزیری داشت گبر و عشوه ده %~% کو بر آب از مکر بر بستی گره
# 2 گفت ترسایان پناه جان کنند %~% دین خود را از ملک پنهان کنند
# 3 کم کش ایشان را که کشتن سود نیست %~% دین ندارد بوی مشک و عود نیست
# 4 سر پنهانست اندر صد غلاف %~% ظاهرش با تست و باطن بر خلاف
# 5 شاه گفتش پس بگو تدبیر چیست %~% چاره آن مکر و آن تزویر چیست
# 6 تا نماند در جهان نصرانیی %~% نی هویدا دین و نه پنهانیی
# 7 گفت ای شه گوش و دستم را ببر %~% بینی‌ام بشکاف و لب در حکم مر
# 8 بعد از آن در زیردار آور مرا %~% تا بخواهد یک شفاعت گر مرا
# 9 بر منادی‌گاه کن این کار تو %~% بر سر راهی که باشد چارسو
# 10 آنگهم از خود بران تا شهر دور %~% تا در اندازم دریشان شر و شور
PageV01P013
# 1 پس بگویم من بسر نصرانیم %~% ای خدای رازدان می‌دانیم
# 2 شاه واقف گشت از ایمان من %~% وز تعصب کرد قصد جان من
# 3 خواستم تا دین ز شه پنهان کنم %~% آنک دین اوست ظاهر آن کنم
# 4 شاه بویی برد از اسرار من %~% متهم شد پیش شه گفتار من
# 5 گفت گفت تو چو در نان سوزنست %~% از دل من تا دل تو روزنست
# 6 من از آن روزن بدیدم حال تو %~% حال تو دیدم ننوشم قال تو
# 7 گر نبودی جان عیسی چاره‌ام %~% او جهودانه بکردی پاره‌ام
# 8 بهر عیسی جان سپارم سر دهم %~% صد هزاران منتش بر خود نهم
# 9 جان دریغم نیست از عیسی ولیک %~% واقفم بر علم دینش نیک‌نیک
# 10 حیف می‌آمد مرا کان دین پاک %~% درمیان جاهلان گردد هلاک
# 11 شکر ایزد را و عیسی را که ما %~% گشته‌ایم آن کیش حق را ره‌نما
# 12 از جهود و از جهودی رسته‌ایم %~% تا به زناری میان را بسته‌ایم
# 13 دور دور عیسیست ای مردمان %~% بشنوید اسرار کیش او بجان
# 14 کرد با وی شاه آن کاری که گفت %~% خلق حیران مانده زان مکر نهفت
# 15 راند او را جانب نصرانیان %~% کرد در دعوت شروع او بعد از آن
PageV01P014
# 1 صد هزاران مرد ترسا سوی او %~% اندک‌اندک جمع شد در کوی او
# 2 او بیان می‌کرد با ایشان براز %~% سر انگلیون و زنار و نماز
# 3 او به ظاهر واعظ احکام بود %~% لیک در باطن صفیر و دام بود
# 4 بهر این بعضی صحابه از رسول %~% ملتمس بودند مکر نفس غول
# 5 کو چه آمیزد ز اغراض نهان %~% در عبادتها و در اخلاص جان
# 6 فضل طاعت را نجستندی ازو %~% عیب ظاهر را بجستندی که کو
# 7 مو به مو و ذره ذره مکر نفس %~% می‌شناسیدند چون گل از کرفس
# 8 موشکافان صحابه هم در آن %~% وعظ ایشان خیره گشتندی بجان
PageV01P015
# 1 دل بدو دادند ترسایان تمام %~% خود چه باشد قوت تقلید عام
# 2 در درون سینه مهرش کاشتند %~% نایب عیسیش می‌پنداشتند
# 3 او بسر دجال یک چشم لعین %~% ای خدا فریاد رس نعم المعین
# 4 صد هزاران دام و دانه‌ست ای خدا %~% ما چو مرغان حریص بی‌نوا
# 5 دم بدم ما بسته دام نویم %~% هر یکی گر باز و سیمرغی شویم
# 6 می‌رهانی هر دمی ما را و باز %~% سوی دامی می‌رویم ای بی‌نیاز
# 7 ما درین انبار گندم می‌کنیم %~% گندم جمع آمده گم می‌کنیم
# 8 می‌نیندیشیم آخر ما بهوش %~% کین خلل در گندمست از مکر موش
# 9 موش تا انبار ما حفره زدست %~% و از فنش انبار ما ویران شدست
# 10 اول ای جان دفع شر موش کن %~% وانگهان در جمع گندم جوش کن
# 11 بشنو از اخبار آن صدر الصدور %~% لا صلوة تم الا بالحضور
# 12 گر نه موشی دزد در انبار ماست %~% گندم اعمال چل ساله کجاست
# 13 ریزه‌ریزه صدق هر روزه چرا %~% جمع می‌ناید درین انبار ما
# 14 بس ستاره آتش از آهن جهید %~% وان دل سوزیده پذرفت و کشید
# 15 لیک در ظلمت یکی دزدی نهان %~% می‌نهد انگشت بر استارگان
# 16 می‌کشد استارگان را یک به یک %~% تا که نفروزد چراغی از فلک
# 17 گر هزاران دام باشد در قدم %~% چون تو با مایی نباشد هیچ غم
# 18 چون عنایاتت بود با ما مقیم %~% کی بود بیمی از آن دزد لئیم
# 19 هر شبی از دام تن ارواح را %~% می‌رهانی می‌کنی الواح را
# 20 می‌رهند ارواح هر شب زین قفس %~% فارغان نه حاکم و محکوم کس
# 21 شب ز زندان بی‌خبر زندانیان %~% شب ز دولت بی‌خبر سلطانیان
# 22 نه غم و اندیشه سود و زیان %~% نه خیال این فلان و آن فلان
# 23 حال عارف این بود بی‌خواب هم %~% گفت ایزد هم رقود زین مرم
# 24 خفته از احوال دنیا روز و شب %~% چون قلم در پنجه تقلیب رب
# 25 آنک او پنجه نبیند در رقم %~% فعل پندارد بجنبش از قلم
# 26 شمه‌ای زین حال عارف وا نمود %~% عقل را هم خواب حسی در ربود
# 27 رفته در صحرای بی‌چون جانشان %~% روحشان آسوده و ابدانشان
# 28 وز صفیری باز دام اندر کشی %~% جمله را در داد و در داور کشی
# 29 چونک نور صبحدم سر بر زند %~% کرکس زرین گردون پر زند
# 30 فالق الاصباح اسرافیل‌وار %~% جمله را در صورت آرد زان دیار
# 31 روحهای منبسط را تن کند %~% هر تنی را باز آبستن کند
# 32 اسپ جانها را کند عاری ز زین %~% سر النوم اخ الموتست این
# 33 لیک بهر آنک روز آیند باز %~% بر نهد بر پایشان بند دراز
# 34 تا که روزش واکشد زان مرغزار %~% وز چراگاه آردش در زیر بار
# 35 کاش چون اصحاب کهف این روح را %~% حفظ کردی یا چو کشتی نوح را
# 36 تا ازین طوفان بیداری و هوش %~% وا رهیدی این ضمیر و چشم و گوش
# 37 ای بسی اصحاب کهف اندر جهان %~% پهلوی تو پیش تو هست این زمان
# 38 یار با او غار با او در سرود %~% مهر بر چشمست و بر گوشت چه سود
PageV01P016
# 1 گفت لیلی را خلیفه کان توی %~% کز تو مجنون شد پریشان و غوی
# 2 از دگر خوبان تو افزون نیستی %~% گفت خامش چون تو مجنون نیستی
# 3 هر که بیدارست او در خواب‌تر %~% هست بیداریش از خوابش بتر
# 4 چون بحق بیدار نبود جان ما %~% هست بیداری چو در بندان ما
# 5 جان همه روز از لگدکوب خیال %~% وز زیان و سود وز خوف زوال
# 6 نی صفا می‌ماندش نی لطف و فر %~% نی بسوی آسمان راه سفر
# 7 خفته آن باشد که او از هر خیال %~% دارد اومید و کند با او مقال
# 8 دیو را چون حور بیند او به خواب %~% پس ز شهوت ریزد او با دیو آب
# 9 چونک تخم نسل را در شوره ریخت %~% او به خویش آمد خیال از وی گریخت
# 10 ضعف سر بیند از آن و تن پلید %~% آه از آن نقش پدید ناپدید
# 11 مرغ بر بالا و زیر آن سایه‌اش %~% می‌دود بر خاک پران مرغ‌وش
# 12 ابلهی صیاد آن سایه شود %~% می‌دود چندانک بی‌مایه شود
# 13 بی‌خبر کان عکس آن مرغ هواست %~% بی‌خبر که اصل آن سایه کجاست
# 14 تیر اندازد به سوی سایه او %~% ترکشش خالی شود از جست و جو
# 15 ترکش عمرش تهی شد عمر رفت %~% از دویدن در شکار سایه تفت
# 16 سایه یزدان چو باشد دایه‌اش %~% وا رهاند از خیال و سایه‌اش
# 17 سایه یزدان بود بنده خدا %~% مرده او زین عالم و زنده خدا
# 18 دامن او گیر زوتر بی‌گمان %~% تا رهی در دامن آخر زمان
# 19 کیف مد الظل نقش اولیاست %~% کو دلیل نور خورشید خداست
# 20 اندرین وادی مرو بی این دلیل %~% لا احب افلین گو چون خلیل
# 21 رو ز سایه آفتابی را بیاب %~% دامن شه شمس تبریزی بتاب
# 22 ره ندانی جانب این سور و عرس %~% از ضیا الحق حسام الدین بپرس
# 23 ور حسد گیرد ترا در ره گلو %~% در حسد ابلیس را باشد غلو
# 24 کو ز آدم ننگ دارد از حسد %~% با سعادت جنگ دارد از حسد
# 25 عقبه‌ای زین صعب‌تر در راه نیست %~% ای خنک آنکش حسد همراه نیست
# 26 این جسد خانه حسد آمد بدان %~% از حسد آلوده باشد خاندان
# 27 گر جسد خانه حسد باشد ولیک %~% آن جسد را پاک کرد الله نیک
# 28 طهرا بیتی بیان پاکیست %~% گنج نورست ار طلسمش خاکیست
# 29 چون کنی بر بی‌حسد مکر و حسد %~% زان حسد دل را سیاهیها رسد
# 30 خاک شو مردان حق را زیر پا %~% خاک بر سر کن حسد را همچو ما
PageV01P017
# 1 آن وزیرک از حسد بودش نژاد %~% تا به باطل گوش و بینی باد داد
# 2 بر امید آنک از نیش حسد %~% زهر او در جان مسکینان رسد
# 3 هر کسی کو از حسد بینی کند %~% خویش را بی‌گوش و بی بینی کند
# 4 بینی آن باشد که او بویی برد %~% بوی او را جانب کویی برد
# 5 هر که بویش نیست بی بینی بود %~% بوی آن بویست کان دینی بود
# 6 چونک بویی برد و شکر آن نکرد %~% کفر نعمت آمد و بینیش خورد
# 7 شکر کن مر شاکران را بنده باش %~% پیش ایشان مرده شو پاینده باش
# 8 چون وزیر از ره‌زنی مایه مساز %~% خلق را تو بر میاور از نماز
# 9 ناصح دین گشته آن کافر وزیر %~% کرده او از مکر در گوزینه سیر
PageV01P018
# 1 هر که صاحب ذوق بود از گفت او %~% لذتی می‌دید و تلخی جفت او
# 2 نکته‌ها می‌گفت او آمیخته %~% در جلاب قند زهری ریخته
# 3 ظاهرش می‌گفت در ره چست شو %~% وز اثر می‌گفت جان را سست شو
# 4 ظاهر نقره گر اسپیدست و نو %~% دست و جامه می سیه گردد ازو
# 5 آتش ار چه سرخ رویست از شرر %~% تو ز فعل او سیه کاری نگر
# 6 برق اگر نوری نماید در نظر %~% لیک هست از خاصیت دزد بصر
# 7 هر که جز آگاه و صاحب ذوق بود %~% گفت او در گردن او طوق بود
# 8 مدتی شش سال در هجران شاه %~% شد وزیر اتباع عیسی را پناه
# 9 دین و دل را کل بدو بسپرد خلق %~% پیش امر و حکم او می‌مرد خلق
PageV01P019
# 1 در میان شاه و او پیغامها %~% شاه را پنهان بدو آرامها
# 2 آخر الامر از برای آن مراد %~% تا دهد چون خاک ایشان را به باد
# 3 پیش او بنوشت شه کای مقبلم %~% وقت آمد زود فارغ کن دلم
# 4 گفت اینک اندر آن کارم شها %~% کافکنم در دین عیسی فتنه‌ها
PageV01P020
# 1 قوم عیسی را بد اندر دار و گیر %~% حاکمانشان ده امیر و دو امیر
# 2 هر فریقی مر امیری را تبع %~% بنده گشته میر خود را از طمع
# 3 این ده و این دو امیر و قومشان %~% گشته بند آن وزیر بد نشان
# 4 اعتماد جمله بر گفتار او %~% اقتدای جمله بر رفتار او
# 5 پیش او در وقت و ساعت هر امیر %~% جان بدادی گر بدو گفتی بمیر
PageV01P021
# 1 ساخت طوماری به نام هر یکی %~% نقش هر طومار دیگر مسلکی
# 2 حکمهای هر یکی نوعی دگر %~% این خلاف آن ز پایان تا به سر
# 3 در یکی راه ریاضت را و جوع %~% رکن توبه کرده و شرط رجوع
# 4 در یکی گفته ریاضت سود نیست %~% اندرین ره مخلصی جز جود نیست
# 5 در یکی گفته که جوع و جود تو %~% شرک باشد از تو با معبود تو
# 6 جز توکل جز که تسلیم تمام %~% در غم و راحت همه مکرست و دام
# 7 در یکی گفته که واجب خدمتست %~% ور نه اندیشه توکل تهمتست
# 8 در یکی گفته که امر و نهیهاست %~% بهر کردن نیست شرح عجز ماست
# 9 تا که عجز خود بینیم اندر آن %~% قدرت او را بدانیم آن زمان
# 10 در یکی گفته که عجز خود مبین %~% کفر نعمت کردنست آن عجز هین
# 11 قدرت خود بین که این قدرت ازوست %~% قدرت تو نعمت او دان که هوست
# 12 در یکی گفته کزین دو بر گذر %~% بت بود هر چه بگنجد در نظر
# 13 در یکی گفته مکش این شمع را %~% کین نظر چون شمع آمد جمع را
# 14 از نظر چون بگذری و از خیال %~% کشته باشی نیم شب شمع وصال
# 15 در یکی گفته بکش باکی مدار %~% تا عوض بینی نظر را صد هزار
# 16 که ز کشتن شمع جان افزون شود %~% لیلی‌ات از صبر تو مجنون شود
# 17 ترک دنیا هر که کرد از زهد خویش %~% بیش آید پیش او دنیا و بیش
# 18 در یکی گفته که آنچت داد حق %~% بر تو شیرین کرد در ایجاد حق
# 19 بر تو آسان کرد و خوش آن را بگیر %~% خویشتن را در میفکن در زحیر
# 20 در یکی گفته که بگذار آن خود %~% کان قبول طبع تو ردست و بد
# 21 راههای مختلف آسان شدست %~% هر یکی را ملتی چون جان شدست
# 22 گر میسر کردن حق ره بدی %~% هر جهود و گبر ازو آگه بدی
# 23 در یکی گفته میسر آن بود %~% که حیات دل غذای جان بود
# 24 هر چه ذوق طبع باشد چون گذشت %~% بر نه آرد همچو شوره ریع و کشت
# 25 جز پشیمانی نباشد ریع او %~% جز خسارت پیش نارد بیع او
# 26 آن میسر نبود اندر عاقبت %~% نام او باشد معسر عاقبت
# 27 تو معسر از میسر بازدان %~% عاقبت بنگر جمال این و آن
# 28 در یکی گفته که استادی طلب %~% عاقبت‌بینی نیابی در حسب
# 29 عاقبت دیدند هر گون ملتی %~% لاجرم گشتند اسیر زلتی
# 30 عاقبت دیدن نباشد دست‌باف %~% ورنه کی بودی ز دینها اختلاف
# 31 در یکی گفته که استا هم توی %~% زانک استا را شناسا هم توی
# 32 مرد باش و سخره مردان مشو %~% رو سر خود گیر و سرگردان مشو
# 33 در یکی گفته که این جمله یکیست %~% هر که او دو بیند احول مردکیست
# 34 در یکی گفته که صد یک چون بود %~% این کی اندیشد مگر مجنون بود
# 35 هر یکی قولیست ضد هم‌دگر %~% چون یکی باشد یکی زهر و شکر
# 36 تا ز زهر و از شکر در نگذری %~% کی تو از گلزار وحدت بو بری
# 37 این نمط وین نوع ده طومار و دو %~% بر نوشت آن دین عیسی را عدو
PageV01P022
# 1 او ز یک رنگی عیسی بو نداشت %~% وز مزاج خم عیسی خو نداشت
# 2 جامه صد رنگ از آن خم صفا %~% ساده و یک‌رنگ گشتی چون صبا
# 3 نیست یک‌رنگی کزو خیزد ملال %~% بل مثال ماهی و آب زلال
# 4 گرچه در خشکی هزاران رنگهاست %~% ماهیان را با یبوست جنگهاست
# 5 کیست ماهی چیست دریا در مثل %~% تا بدان ماند ملک عز و جل
# 6 صد هزاران بحر و ماهی در وجود %~% سجده آرد پیش آن اکرام و جود
# 7 چند باران عطا باران شده %~% تا بدان آن بحر در افشان شده
# 8 چند خورشید کرم افروخته %~% تا که ابر و بحر جود آموخته
# 9 پرتو دانش زده بر خاک و طین %~% تا که شد دانه پذیرنده زمین
# 10 خاک امین و هر چه در وی کاشتی %~% بی‌خیانت جنس آن برداشتی
# 11 این امانت زان امانت یافتست %~% کآفتاب عدل بر وی تافتست
# 12 تا نشان حق نیارد نوبهار %~% خاک سرها را نکرده آشکار
# 13 آن جوادی که جمادی را بداد %~% این خبرها وین امانت وین سداد
# 14 مر جمادی را کند فضلش خبیر %~% عاقلان را کرده قهر او ضریر
# 15 جان و دل را طاقت آن جوش نیست %~% با که گویم در جهان یک گوش نیست
# 16 هر کجا گوشی بد از وی چشم گشت %~% هر کجا سنگی بد از وی یشم گشت
# 17 کیمیاسازست چه بود کیمیا %~% معجزه بخش است چه بود سیمیا
# 18 این ثنا گفتن ز من ترک ثناست %~% کین دلیل هستی و هستی خطاست
# 19 پیش هست او بباید نیست بود %~% چیست هستی پیش او کور و کبود
# 20 گر نبودی کور زو بگداختی %~% گرمی خورشید را بشناختی
# 21 ور نبودی او کبود از تعزیت %~% کی فسردی همچو یخ این ناحیت
PageV01P023
# 1 همچو شه نادان و غافل بد وزیر %~% پنجه می‌زد با قدیم ناگزیر
# 2 با چنان قادر خدایی کز عدم %~% صد چو عالم هست گرداند بدم
# 3 صد چو عالم در نظر پیدا کند %~% چونک چشمت را به خود بینا کند
# 4 گر جهان پیشت بزرگ و بی‌بنیست %~% پیش قدرت ذره‌ای می‌دان که نیست
# 5 این جهان خود حبس جانهای شماست %~% هین روید آن سو که صحرای شماست
# 6 این جهان محدود و آن خود بی‌حدست %~% نقش و صورت پیش آن معنی سدست
# 7 صد هزاران نیزه فرعون را %~% در شکست از موسی با یک عصا
# 8 صد هزاران طب جالینوس بود %~% پیش عیسی و دمش افسوس بود
# 9 صد هزاران دفتر اشعار بود %~% پیش حرف امیی‌اش عار بود
# 10 با چنین غالب خداوندی کسی %~% چون نمیرد گر نباشد او خسی
# 11 بس دل چون کوه را انگیخت او %~% مرغ زیرک با دو پا آویخت او
# 12 فهم و خاطر تیز کردن نیست راه %~% جز شکسته می‌نگیرد فضل شاه
# 13 ای بسا گنج آگنان کنج‌کاو %~% کان خیال‌اندیش را شد ریش گاو
# 14 گاو که بود تا تو ریش او شوی %~% خاک چه بود تا حشیش او شوی
# 15 چون زنی از کار بد شد روی زرد %~% مسخ کرد او را خدا و زهره کرد
# 16 عورتی را زهره کردن مسخ بود %~% خاک و گل گشتن نه مسخست ای عنود
# 17 روح می‌بردت سوی چرخ برین %~% سوی آب و گل شدی در اسفلین
# 18 خویشتن را مسخ کردی زین سفول %~% زان وجودی که بد آن رشک عقول
# 19 پس ببین کین مسخ کردن چون بود %~% پیش آن مسخ این به غایت دون بود
# 20 اسپ همت سوی اختر تاختی %~% آدم مسجود را نشناختی
# 21 آخر آدم‌زاده‌ای ای ناخلف %~% چند پنداری تو پستی را شرف
# 22 چند گویی من بگیرم عالمی %~% این جهان را پر کنم از خود همی
# 23 گر جهان پر برف گردد سربسر %~% تاب خور بگدازدش با یک نظر
# 24 وزر او و صد وزیر و صدهزار %~% نیست گرداند خدا از یک شرار
# 25 عین آن تخییل را حکمت کند %~% عین آن زهراب را شربت کند
# 26 آن گمان‌انگیز را سازد یقین %~% مهرها رویاند از اسباب کین
# 27 پرورد در آتش ابراهیم را %~% ایمنی روح سازد بیم را
# 28 از سبب سوزیش من سوداییم %~% در خیالاتش چو سوفسطاییم
PageV01P024
# 1 مکر دیگر آن وزیر از خود ببست %~% وعظ را بگذاشت و در خلوت نشست
# 2 در مریدان در فکند از شوق سوز %~% بود در خلوت چهل پنجاه روز
# 3 خلق دیوانه شدند از شوق او %~% از فراق حال و قال و ذوق او
# 4 لابه و زاری همی کردند و او %~% از ریاضت گشته در خلوت دوتو
# 5 گفته ایشان نیست ما را بی تو نور %~% بی عصاکش چون بود احوال کور
# 6 از سر اکرام و از بهر خدا %~% بیش ازین ما را مدار از خود جدا
# 7 ما چو طفلانیم و ما را دایه تو %~% بر سر ما گستران آن سایه تو
# 8 گفت جانم از محبان دور نیست %~% لیک بیرون آمدن دستور نیست
# 9 آن امیران در شفاعت آمدند %~% وان مریدان در شناعت آمدند
# 10 کین چه بدبختیست ما را ای کریم %~% از دل و دین مانده ما بی تو یتیم
# 11 تو بهانه می‌کنی و ما ز درد %~% می‌زنیم از سوز دل دمهای سرد
# 12 ما به گفتار خوشت خو کرده‌ایم %~% ما ز شیر حکمت تو خورده‌ایم
# 13 الله الله این جفا با ما مکن %~% خیر کن امروز را فردا مکن
# 14 می‌دهد دل مر ترا کین بی‌دلان %~% بی تو گردند آخر از بی‌حاصلان
# 15 جمله در خشکی چو ماهی می‌طپند %~% آب را بگشا ز جو بر دار بند
# 16 ای که چون تو در زمانه نیست کس %~% الله الله خلق را فریاد رس
PageV01P025
# 1 گفت هان ای سخرگان گفت و گو %~% وعظ و گفتار زبان و گوش جو
# 2 پنبه اندر گوش حس دون کنید %~% بند حس از چشم خود بیرون کنید
# 3 پنبه آن گوش سر گوش سرست %~% تا نگردد این کر آن باطن کرست
# 4 بی‌حس و بی‌گوش و بی‌فکرت شوید %~% تا خطاب ارجعی را بشنوید
# 5 تا به گفت و گوی بیداری دری %~% تو زگفت خواب بویی کی بری
# 6 سیر بیرونیست قول و فعل ما %~% سیر باطن هست بالای سما
# 7 حس خشکی دید کز خشکی بزاد %~% عیسی جان پای بر دریا نهاد
# 8 سیر جسم خشک بر خشکی فتاد %~% سیر جان پا در دل دریا نهاد
# 9 چونک عمر اندر ره خشکی گذشت %~% گاه کوه و گاه دریا گاه دشت
# 10 آب حیوان از کجا خواهی تو یافت %~% موج دریا را کجا خواهی شکافت
# 11 موج خاکی وهم و فهم و فکر ماست %~% موج آبی محو و سکرست و فناست
# 12 تا درین سکری از آن سکری تو دور %~% تا ازین مستی از آن جامی نفور
# 13 گفت و گوی ظاهر آمد چون غبار %~% مدتی خاموش خو کن هوش‌دار
PageV01P026
# 1 جمله گفتند ای حکیم رخنه‌جو %~% این فریب و این جفا با ما مگو
# 2 چارپا را قدر طاقت با رنه %~% بر ضعیفان قدر قوت کار نه
# 3 دانه هر مرغ اندازه ویست %~% طعمه هر مرغ انجیری کیست
# 4 طفل را گر نان دهی بر جای شیر %~% طفل مسکین را از آن نان مرده گیر
# 5 چونک دندانها بر آرد بعد از آن %~% هم بخود گردد دلش جویای نان
# 6 مرغ پر نارسته چون پران شود %~% لقمه هر گربه دران شود
# 7 چون بر آرد پر بپرد او بخود %~% بی‌تکلف بی‌صفیر نیک و بد
# 8 دیو را نطق تو خامش می‌کند %~% گوش ما را گفت تو هش می‌کند
# 9 گوش ما هوشست چون گویا توی %~% خشک ما بحرست چون دریا توی
# 10 با تو ما را خاک بهتر از فلک %~% ای سماک از تو منور تا سمک
# 11 بی‌تو ما را بر فلک تاریکیست %~% با تو ای ماه این فلک باری کیست
# 12 صورت رفعت بود افلاک را %~% معنی رفعت روان پاک را
# 13 صورت رفعت برای جسمهاست %~% جسمها در پیش معنی اسمهاست
PageV01P027
# 1 گفت حجتهای خود کوته کنید %~% پند را در جان و در دل ره کنید
# 2 گر امینم متهم نبود امین %~% گر بگویم آسمان را من زمین
# 3 گر کمالم با کمال انکار چیست %~% ور نیم این زحمت و آزار چیست
# 4 من نخواهم شد ازین خلوت برون %~% زانک مشغولم باحوال درون
PageV01P028
# 1 جمله گفتند ای وزیر انکار نیست %~% گفت ما چون گفتن اغیار نیست
# 2 اشک دیده‌ست از فراق تو دوان %~% آه آهست از میان جان روان
# 3 طفل با دایه نه استیزد ولیک %~% گرید او گر چه نه بد داند نه نیک
# 4 ما چو چنگیم و تو زخمه می‌زنی %~% زاری از ما نه تو زاری می‌کنی
# 5 ما چو ناییم و نوا در ما ز تست %~% ما چو کوهیم و صدا در ما ز تست
# 6 ما چو شطرنجیم اندر برد و مات %~% برد و مات ما ز تست ای خوش صفات
# 7 ما که باشیم ای تو ما را جان جان %~% تا که ما باشیم با تو درمیان
# 8 ما عدمهاییم و هستیهای ما %~% تو وجود مطلقی فانی‌نما
# 9 ما همه شیران ولی شیر علم %~% حمله‌شان از باد باشد دم‌بدم
# 10 حمله‌شان پیداست و ناپیداست باد %~% آنک ناپیداست هرگز گم مباد
# 11 باد ما و بود ما از داد تست %~% هستی ما جمله از ایجاد تست
# 12 لذت هستی نمودی نیست را %~% عاشق خود کرده بودی نیست را
# 13 لذت انعام خود را وامگیر %~% نقل و باده و جام خود را وا مگیر
# 14 ور بگیری کیت جست و جو کند %~% نقش با نقاش چون نیرو کند
# 15 منگر اندر ما مکن در ما نظر %~% اندر اکرام و سخای خود نگر
# 16 ما نبودیم و تقاضامان نبود %~% لطف تو ناگفته ما می‌شنود
# 17 نقش باشد پیش نقاش و قلم %~% عاجز و بسته چو کودک در شکم
# 18 پیش قدرت خلق جمله بارگه %~% عاجزان چون پیش سوزن کارگه
# 19 گاه نقشش دیو و گه آدم کند %~% گاه نقشش شادی و گه غم کند
# 20 دست نه تا دست جنباند به دفع %~% نطق نه تا دم زند در ضر و نفع
# 21 تو ز قرآن بازخوان تفسیر بیت %~% گفت ایزد ما رمیت اذ رمیت
# 22 گر بپرانیم تیر آن نه ز ماست %~% ما کمان و تیراندازش خداست
# 23 این نه جبر این معنی جباریست %~% ذکر جباری برای زاریست
# 24 زاری ما شد دلیل اضطرار %~% خجلت ما شد دلیل اختیار
# 25 گر نبودی اختیار این شرم چیست %~% وین دریغ و خجلت و آزرم چیست
# 26 زجر شاگردان و استادان چراست %~% خاطر از تدبیرها گردان چراست
# 27 ور تو گویی غافلست از جبر او %~% ماه حق پنهان کند در ابر رو
# 28 هست این را خوش جواب ار بشنوی %~% بگذری از کفر و در دین بگروی
# 29 حسرت و زاری گه بیماریست %~% وقت بیماری همه بیداریست
# 30 آن زمان که می‌شوی بیمار تو %~% می‌کنی از جرم استغفار تو
# 31 می‌نماید بر تو زشتی گنه %~% می‌کنی نیت که باز آیم به ره
# 32 عهد و پیمان می‌کنی که بعد ازین %~% جز که طاعت نبودم کاری گزین
# 33 پس یقین گشت این که بیماری ترا %~% می‌ببخشد هوش و بیداری ترا
# 34 پس بدان این اصل را ای اصل‌جو %~% هر که را دردست او بردست بو
# 35 هر که او بیدارتر پر دردتر %~% هر که او آگاه تر رخ زردتر
# 36 گر ز جبرش آگهی زاریت کو %~% بینش زنجیر جباریت کو
# 37 بسته در زنجیر چون شادی کند %~% کی اسیر حبس آزادی کند
# 38 ور تو می‌بینی که پایت بسته‌اند %~% بر تو سرهنگان شه بنشسته‌اند
# 39 پس تو سرهنگی مکن با عاجزان %~% زانک نبود طبع و خوی عاجز آن
# 40 چون تو جبر او نمی‌بینی مگو %~% ور همی بینی نشان دید کو
# 41 در هر آن کاری که میلستت بدان %~% قدرت خود را همی بینی عیان
# 42 واندر آن کاری که میلت نیست و خواست %~% خویش را جبری کنی کین از خداست
# 43 انبیا در کار دنیا جبری‌اند %~% کافران در کار عقبی جبری‌اند
# 44 انبیا را کار عقبی اختیار %~% جاهلان را کار دنیا اختیار
# 45 زانک هر مرغی بسوی جنس خویش %~% می‌پرد او در پس و جان پیش پیش
# 46 کافران چون جنس سجین آمدند %~% سجن دنیا را خوش آیین آمدند
# 47 انبیا چون جنس علیین بدند %~% سوی علیین جان و دل شدند
# 48 این سخن پایان ندارد لیک ما %~% باز گوییم آن تمام قصه را
PageV01P029
# 1 آن وزیر از اندرون آواز داد %~% کای مریدان از من این معلوم باد
# 2 که مرا عیسی چنین پیغام کرد %~% کز همه یاران و خویشان باش فرد
# 3 روی در دیوار کن تنها نشین %~% وز وجود خویش هم خلوت گزین
# 4 بعد ازین دستوری گفتار نیست %~% بعد ازین با گفت و گویم کار نیست
# 5 الوداع ای دوستان من مرده‌ام %~% رخت بر چارم فلک بر برده‌ام
# 6 تا به زیر چرخ ناری چون حطب %~% من نسوزم در عنا و در عطب
# 7 پهلوی عیسی نشینم بعد ازین %~% بر فراز آسمان چارمین
PageV01P030
# 1 وانگهانی آن امیران را بخواند %~% یک‌بیک تنها بهر یک حرف راند
# 2 گفت هر یک را بدین عیسوی %~% نایب حق و خلیفه من توی
# 3 وان امیران دگر اتباع تو %~% کرد عیسی جمله را اشیاع تو
# 4 هر امیری کو کشد گردن بگیر %~% یا بکش یا خود همی دارش اسیر
# 5 لیک تا من زنده‌ام این وا مگو %~% تا نمیرم این ریاست را مجو
# 6 تا نمیرم من تو این پیدا مکن %~% دعوی شاهی و استیلا مکن
# 7 اینک این طومار و احکام مسیح %~% یک بیک بر خوان تو بر امت فصیح
# 8 هر امیری را چنین گفت او جدا %~% نیست نایب جز تو در دین خدا
# 9 هر یکی را کرد او یک‌یک عزیز %~% هرچه آن را گفت این را گفت نیز
# 10 هر یکی را او یکی طومار داد %~% هر یکی ضد دگر بود المراد
# 11 متن آن طومارها بد مختلف %~% همچو شکل حرفها یا تاالف
# 12 حکم این طومار ضد حکم آن %~% پیش ازین کردیم این ضد را بیان
PageV01P031
# 1 بعد از آن چل روز دیگر در ببست %~% خویش کشت و از وجود خود برست
# 2 چونک خلق از مرگ او آگاه شد %~% بر سر گورش قیامتگاه شد
# 3 خلق چندان جمع شد بر گور او %~% مو کنان جامه‌دران در شور او
# 4 کان عدد را هم خدا داند شمرد %~% از عرب وز ترک و از رومی و کرد
# 5 خاک او کردند بر سرهای خویش %~% درد او دیدند درمان جای خویش
# 6 آن خلایق بر سر گورش مهی %~% کرده خون را از دو چشم خود رهی
PageV01P032
# 1 بعد ماهی خلق گفتند ای مهان %~% از امیران کیست بر جایش نشان
# 2 تا به جای او شناسیمش امام %~% دست و دامن را به دست او دهیم
# 3 چونک شد خورشید و ما را کرد داغ %~% چاره نبود بر مقامش از چراغ
# 4 چونک شد از پیش دیده وصل یار %~% نایبی باید ازومان یادگار
# 5 چونک گل بگذشت و گلشن شد خراب %~% بوی گل را از که یابیم از گلاب
# 6 چون خدا اندر نیاید در عیان %~% نایب حق‌اند این پیغامبران
# 7 نه غلط گفتم که نایب با منوب %~% گر دو پنداری قبیح آید نه خوب
# 8 نه دو باشد تا توی صورت‌پرست %~% پیش او یک گشت کز صورت برست
# 9 چون به صورت بنگری چشم تو دوست %~% تو به نورش در نگر کز چشم رست
# 10 نور هر دو چشم نتوان فرق کرد %~% چونک در نورش نظر انداخت مرد
# 11 ده چراغ ار حاضر آید در مکان %~% هر یکی باشد بصورت غیر آن
# 12 فرق نتوان کرد نور هر یکی %~% چون به نورش روی آری بی‌شکی
# 13 گر تو صد سیب و صد آبی بشمری %~% صد نماند یک شود چون بفشری
# 14 در معانی قسمت و اعداد نیست %~% در معانی تجزیه و افراد نیست
# 15 اتحاد یار با یاران خوشست %~% پای معنی‌گیر صورت سرکشست
# 16 صورت سرکش گدازان کن برنج %~% تا ببینی زیر او وحدت چو گنج
# 17 ور تو نگدازی عنایتهای او %~% خود گدازد ای دلم مولای او
# 18 او نماید هم به دلها خویش را %~% او بدوزد خرقه درویش را
# 19 منبسط بودیم یک جوهر همه %~% بی‌سر و بی پا بدیم آن سر همه
# 20 یک گهر بودیم همچون آفتاب %~% بی گره بودیم و صافی همچو آب
# 21 چون بصورت آمد آن نور سره %~% شد عدد چون سایه‌های کنگره
# 22 گنگره ویران کنید از منجنیق %~% تا رود فرق از میان این فریق
# 23 شرح این را گفتمی من از مری %~% لیک ترسم تا نلغزد خاطری
# 24 نکته‌ها چون تیغ پولادست تیز %~% گر نداری تو سپر وا پس گریز
# 25 پیش این الماس بی اسپر میا %~% کز بریدن تیغ را نبود حیا
# 26 زین سبب من تیغ کردم در غلاف %~% تا که کژخوانی نخواند برخلاف
# 27 آمدیم اندر تمامی داستان %~% وز وفاداری جمع راستان
# 28 کز پس این پیشوا بر خاستند %~% بر مقامش نایبی می‌خواستند
PageV01P033
# 1 یک امیری زان امیران پیش رفت %~% پیش آن قوم وفا اندیش رفت
# 2 گفت اینک نایب آن مرد من %~% نایب عیسی منم اندر زمن
# 3 اینک این طومار برهان منست %~% کین نیابت بعد ازو آن منست
# 4 آن امیر دیگر آمد از کمین %~% دعوی او در خلافت بد همین
# 5 از بغل او نیز طوماری نمود %~% تا برآمد هر دو را خشم جهود
# 6 آن امیران دگر یک‌یک قطار %~% برکشیده تیغهای آبدار
# 7 هر یکی را تیغ و طوماری به دست %~% درهم افتادند چون پیلان مست
# 8 صد هزاران مرد ترسا کشته شد %~% تا ز سرهای بریده پشته شد
# 9 خون روان شد همچو سیل از چپ و راست %~% کوه کوه اندر هوا زین گرد خاست
# 10 تخمهای فتنه‌ها کو کشته بود %~% آفت سرهای ایشان گشته بود
# 11 جوزها بشکست و آن کان مغز داشت %~% بعد کشتن روح پاک نغز داشت
# 12 کشتن و مردن که بر نقش تنست %~% چون انار و سیب را بشکستنست
# 13 آنچ شیرینست او شد ناردانگ %~% وانک پوسیده‌ست نبود غیر بانگ
# 14 آنچ با معنیست خود پیدا شود %~% وانچ پوسیده‌ست او رسوا شود
# 15 رو بمعنی کوش ای صورت‌پرست %~% زانک معنی بر تن صورت‌پرست
# 16 همنشین اهل معنی باش تا %~% هم عطا یابی و هم باشی فتی
# 17 جان بی‌معنی درین تن بی‌خلاف %~% هست همچون تیغ چوبین در غلاف
# 18 تا غلاف اندر بود باقیمتست %~% چون برون شد سوختن را آلتست
# 19 تیغ چوبین را مبر در کارزار %~% بنگر اول تا نگردد کار زار
# 20 گر بود چوبین برو دیگر طلب %~% ور بود الماس پیش آ با طرب
# 21 تیغ در زرادخانه اولیاست %~% دیدن ایشان شما را کیمیاست
# 22 جمله دانایان همین گفته همین %~% هست دانا رحمة للعالمین
# 23 گر اناری می‌خری خندان بخر %~% تا دهد خنده ز دانه او خبر
# 24 ای مبارک خنده‌اش کو از دهان %~% می‌نماید دل چو در از درج جان
# 25 نامبارک خنده آن لاله بود %~% کز دهان او سیاهی دل نمود
# 26 نار خندان باغ را خندان کند %~% صحبت مردانت از مردان کند
# 27 گر تو سنگ صخره و مرمر شوی %~% چون به صاحب دل رسی گوهر شوی
# 28 مهر پاکان درمیان جان نشان %~% دل مده الا به مهر دلخوشان
# 29 کوی نومیدی مرو اومیدهاست %~% سوی تاریکی مرو خورشیدهاست
# 30 دل ترا در کوی اهل دل کشد %~% تن ترا در حبس آب و گل کشد
# 31 هین غذای دل بده از همدلی %~% رو بجو اقبال را از مقبلی
PageV01P034
# 1 بود در انجیل نام مصطفی %~% آن سر پیغامبران بحر صفا
# 2 بود ذکر حلیه‌ها و شکل او %~% بود ذکر غزو و صوم و اکل او
# 3 طایفه نصرانیان بهر ثواب %~% چون رسیدندی بدان نام و خطاب
# 4 بوسه دادندی بر آن نام شریف %~% رو نهادندی بر آن وصف لطیف
# 5 اندرین فتنه که گفتیم آن گروه %~% ایمن از فتنه بدند و از شکوه
# 6 ایمن از شر امیران و وزیر %~% در پناه نام احمد مستجیر
# 7 نسل ایشان نیز هم بسیار شد %~% نور احمد ناصر آمد یار شد
# 8 وان گروه دیگر از نصرانیان %~% نام احمد داشتندی مستهان
# 9 مستهان و خوار گشتند از فتن %~% از وزیر شوم‌رای شوم‌فن
# 10 هم مخبط دینشان و حکمشان %~% از پی طومارهای کژ بیان
# 11 نام احمد این چنین یاری کند %~% تا که نورش چون نگهداری کند
# 12 نام احمد چون حصاری شد حصین %~% تا چه باشد ذات آن روح‌الامین
# 13 بعد ازین خون‌ریز درمان ناپذیر %~% کاندر افتاد از بلای آن وزیر
PageV01P035
# 1 یک شه دیگر ز نسل آن جهود %~% در هلاک قوم عیسی رو نمود
# 2 گر خبر خواهی ازین دیگر خروج %~% سوره بر خوان واسما ذات البروج
# 3 سنت بد کز شه اول بزاد %~% این شه دیگر قدم بر وی نهاد
# 4 هر که او بنهاد ناخوش سنتی %~% سوی او نفرین رود هر ساعتی
# 5 نیکوان رفتند و سنتها بماند %~% وز لئیمان ظلم و لعنتها بماند
# 6 تا قیامت هرکه جنس آن بدان %~% در وجود آید بود رویش بدان
# 7 رگ رگست این آب شیرین و آب شور %~% در خلایق می‌رود تا نفخ صور
# 8 نیکوان را هست میراث از خوشاب %~% آن چه میراثست اورثنا الکتاب
# 9 شد نیاز طالبان ار بنگری %~% شعله‌ها از گوهر پیغامبری
# 10 شعله‌ها با گوهران گردان بود %~% شعله آن جانب رود هم کان بود
# 11 نور روزن گرد خانه می‌دود %~% زانک خور برجی به برجی می‌رود
# 12 هر که را با اختری پیوستگیست %~% مر ورا با اختر خود هم‌تگیست
# 13 طالعش گر زهره باشد در طرب %~% میل کلی دارد و عشق و طلب
# 14 ور بود مریخی خون‌ریزخو %~% جنگ و بهتان و خصومت جوید او
# 15 اخترانند از ورای اختران %~% که احتراق و نحس نبود اندر آن
# 16 سایران در آسمانهای دگر %~% غیر این هفت آسمان معتبر
# 17 راسخان در تاب انوار خدا %~% نه به هم پیوسته نه از هم جدا
# 18 هر که باشد طالع او زان نجوم %~% نفس او کفار سوزد در رجوم
# 19 خشم مریخی نباشد خشم او %~% منقلب رو غالب و مغلوب خو
# 20 نور غالب ایمن از نقص و غسق %~% درمیان اصبعین نور حق
# 21 حق فشاند آن نور را بر جانها %~% مقبلان بر داشته دامانها
# 22 و آن نثار نور را وا یافته %~% روی از غیر خدا برتافته
# 23 هر که را دامان عشقی نابده %~% زان نثار نور بی بهره شده
# 24 جزوها را رویها سوی کلست %~% بلبلان را عشق با روی گلست
# 25 گاو را رنگ از برون و مرد را %~% از درون جو رنگ سرخ و زرد را
# 26 رنگهای نیک از خم صفاست %~% رنگ زشتان از سیاهابه جفاست
# 27 صبغة الله نام آن رنگ لطیف %~% لعنة الله بوی این رنگ کثیف
# 28 آنچ از دریا به دریا می‌رود %~% از همانجا کامد آنجا می‌رود
# 29 از سر که سیلهای تیزرو %~% وز تن ما جان عشق آمیز رو
PageV01P036
# 1 آن جهود سگ ببین چه رای کرد %~% پهلوی آتش بتی بر پای کرد
# 2 کانک این بت را سجود آرد برست %~% ور نیارد در دل آتش نشست
# 3 چون سزای این بت نفس او نداد %~% از بت نفسش بتی دیگر بزاد
# 4 مادر بتها بت نفس شماست %~% زانک آن بت مار و این بت اژدهاست
# 5 آهن و سنگست نفس و بت شرار %~% آن شرار از آب می‌گیرد قرار
# 6 سنگ و آهن زآب کی ساکن شود %~% آدمی با این دو کی ایمن بود
# 7 بت سیاهابه‌ست در کوزه نهان %~% نفس مر آب سیه را چشمه دان
# 8 آن بت منحوت چون سیل سیاه %~% نفس بتگر چشمه‌ای بر آب راه
# 9 صد سبو را بشکند یکپاره سنگ %~% و آب چشمه می‌زهاند بی‌درنگ
# 10 بت‌شکستن سهل باشد نیک سهل %~% سهل دیدن نفس را جهلست جهل
# 11 صورت نفس ار بجویی ای پسر %~% قصه دوزخ بخوان با هفت در
# 12 هر نفس مکری و در هر مکر زان %~% غرقه صد فرعون با فرعونیان
# 13 در خدای موسی و موسی گریز %~% آب ایمان را ز فرعونی مریز
# 14 دست را اندر احد و احمد بزن %~% ای برادر وا ره از بوجهل تن
PageV01P037
# 1 یک زنی با طفل آورد آن جهود %~% پیش آن بت و آتش اندر شعله بود
# 2 طفل ازو بستد در آتش در فکند %~% زن بترسید و دل از ایمان بکند
# 3 خواست تا او سجده آرد پیش بت %~% بانگ زد آن طفل انی لم امت
# 4 اندر آ ای مادر اینجا من خوشم %~% گر چه در صورت میان آتشم
# 5 چشم‌بندست آتش از بهر حجاب %~% رحمتست این سر برآورده ز جیب
# 6 اندر آ مادر ببین برهان حق %~% تا ببینی عشرت خاصان حق
# 7 اندر آ و آب بین آتش‌مثال %~% از جهانی کآتش است آبش مثال
# 8 اندر آ اسرار ابراهیم بین %~% کو در آتش یافت سرو و یاسمین
# 9 مرگ می‌دیدم گه زادن ز تو %~% سخت خوفم بود افتادن ز تو
# 10 چون بزادم رستم از زندان تنگ %~% در جهان خوش‌هوای خوب‌رنگ
# 11 من جهان را چون رحم دیدم کنون %~% چون درین آتش بدیدم این سکون
# 12 اندرین آتش بدیدم عالمی %~% ذره ذره اندرو عیسی‌دمی
# 13 نک جهان نیست‌شکل هست‌ذات %~% و آن جهان هست شکل بی‌ثبات
# 14 اندر آ مادر بحق مادری %~% بین که این آذر ندارد آذری
# 15 اندر آ مادر که اقبال آمدست %~% اندر آ مادر مده دولت ز دست
# 16 قدرت آن سگ بدیدی اندر آ %~% تا ببینی قدرت و لطف خدا
# 17 من ز رحمت می‌کشانم پای تو %~% کز طرب خود نیستم پروای تو
# 18 اندر آ و دیگران را هم بخوان %~% کاندر آتش شاه بنهادست خوان
# 19 اندر آیید ای مسلمانان همه %~% غیر عذب دین عذابست آن همه
# 20 اندر آیید ای همه پروانه‌وار %~% اندرین بهره که دارد صد بهار
# 21 بانگ می‌زد درمیان آن گروه %~% پر همی شد جان خلقان از شکوه
# 22 خلق خود را بعد از آن بی‌خویشتن %~% می‌فکندند اندر آتش مرد و زن
# 23 بی‌موکل بی‌کشش از عشق دوست %~% زانک شیرین کردن هر تلخ ازوست
# 24 تا چنان شد کان عوانان خلق را %~% منع می‌کردند کآتش در میا
# 25 آن یهودی شد سیه‌رو و خجل %~% شد پشیمان زین سبب بیماردل
# 26 کاندر ایمان خلق عاشق‌تر شدند %~% در فنای جسم صادق‌تر شدند
# 27 مکر شیطان هم درو پیچید شکر %~% دیو هم خود را سیه‌رو دید شکر
# 28 آنچ می‌مالید در روی کسان %~% جمع شد در چهره آن ناکس آن
# 29 آنک می‌درید جامه خلق چست %~% شد دریده آن او ایشان درست
PageV01P038
# 1 آن دهان کژ کرد و از تسخر بخواند %~% مر محمد را دهانش کژ بماند
# 2 باز آمد کای محمد عفو کن %~% ای ترا الطاف و علم من لدن
# 3 من ترا افسوس می‌کردم ز جهل %~% من بدم افسوس را منسوب و اهل
# 4 چون خدا خواهد که پرده کس درد %~% میلش اندر طعنه پاکان برد
# 5 ور خدا خواهد که پوشد عیب کس %~% کم زند در عیب معیوبان نفس
# 6 چون خدا خواهد که‌مان یاری کند %~% میل ما را جانب زاری کند
# 7 ای خنک چشمی که آن گریان اوست %~% وی همایون دل که آن بریان اوست
# 8 آخر هر گریه آخر خنده‌ایست %~% مرد آخربین مبارک بنده‌ایست
# 9 هر کجا آب روان سبزه بود %~% هر کجا اشکی روان رحمت شود
# 10 باش چون دولاب نالان چشم تر %~% تا ز صحن جانت بر روید خضر
# 11 اشک خواهی رحم کن بر اشک‌بار %~% رحم خواهی بر ضعیفان رحم آر
PageV01P039
# 1 رو به آتش کرد شه کای تندخو %~% آن جهان سوز طبیعی خوت کو
# 2 چون نمی‌سوزی چه شد خاصیتت %~% یا ز بخت ما دگر شد نیتت
# 3 می‌نبخشایی تو بر آتش‌پرست %~% آنک نپرستد ترا او چون برست
# 4 هرگز ای آتش تو صابر نیستی %~% چون نسوزی چیست قادر نیستی
# 5 چشم‌بندست این عجب یا هوش‌بند %~% چون نسوزاند چنین شعله بلند
# 6 جادوی کردت کسی یا سیمیاست %~% یا خلاف طبع تو از بخت ماست
# 7 گفت آتش من همانم ای شمن %~% اندر آ تا تو ببینی تاب من
# 8 طبع من دیگر نگشت و عنصرم %~% تیغ حقم هم بدستوری برم
# 9 بر در خرگه سگان ترکمان %~% چاپلوسی کرده پیش میهمان
# 10 ور بخرگه بگذرد بیگانه‌رو %~% حمله بیند از سگان شیرانه او
# 11 من ز سگ کم نیستم در بندگی %~% کم ز ترکی نیست حق در زندگی
# 12 آتش طبعت اگر غمگین کند %~% سوزش از امر ملیک دین کند
# 13 آتش طبعت اگر شادی دهد %~% اندرو شادی ملیک دین نهد
# 14 چونک غم‌بینی تو استغفار کن %~% غم بامر خالق آمد کار کن
# 15 چون بخواهد عین غم شادی شود %~% عین بند پای آزادی شود
# 16 باد و خاک و آب و آتش بنده‌اند %~% با من و تو مرده با حق زنده‌اند
# 17 پیش حق آتش همیشه در قیام %~% همچو عاشق روز و شب پیچان مدام
# 18 سنگ بر آهن زنی بیرون جهد %~% هم به امر حق قدم بیرون نهد
# 19 آهن و سنگ هوا بر هم مزن %~% کین دو می‌زایند همچون مرد و زن
# 20 سنگ و آهن خود سبب آمد ولیک %~% تو به بالاتر نگر ای مرد نیک
# 21 کین سبب را آن سبب آورد پیش %~% بی‌سبب کی شد سبب هرگز ز خویش
# 22 و آن سببها کانبیا را رهبرند %~% آن سببها زین سببها برترند
# 23 این سبب را آن سبب عامل کند %~% باز گاهی بی بر و عاطل کند
# 24 این سبب را محرم آمد عقلها %~% و آن سببهاراست محرم انبیا
# 25 این سبب چه بود بتازی گو رسن %~% اندرین چه این رسن آمد بفن
# 26 گردش چرخه رسن را علتست %~% چرخه گردان را ندیدن زلتست
# 27 این رسنهای سببها در جهان %~% هان و هان زین چرخ سرگردان مدان
# 28 تا نمانی صفر و سرگردان چو چرخ %~% تا نسوزی تو ز بی‌مغزی چو مرخ
# 29 باد آتش می‌شود از امر حق %~% هر دو سرمست آمدند از خمر حق
# 30 آب حلم و آتش خشم ای پسر %~% هم ز حق بینی چو بگشایی بصر
# 31 گر نبودی واقف از حق جان باد %~% فرق کی کردی میان قوم عاد
# 32 هود گرد مؤمنان خطی کشید %~% نرم می‌شد باد کانجا می‌رسید
# 33 هر که بیرون بود زان خط جمله را %~% پاره پاره می‌گسست اندر هوا
# 34 همچنین شیبان راعی می‌کشید %~% گرد بر گرد رمه خطی پدید
# 35 چون بجمعه می‌شد او وقت نماز %~% تا نیارد گرگ آنجا ترک‌تاز
# 36 هیچ گرگی در نرفتی اندر آن %~% گوسفندی هم نگشتی زان نشان
# 37 باد حرص گرگ و حرص گوسفند %~% دایره مرد خدا را بود بند
# 38 همچنین باد اجل با عارفان %~% نرم و خوش همچون نسیم یوسفان
# 39 آتش ابراهیم را دندان نزد %~% چون گزیده حق بود چونش گزد
# 40 ز آتش شهوت نسوزد اهل دین %~% باقیان را برده تا قعر زمین
# 41 موج دریا چون بامر حق بتاخت %~% اهل موسی را ز قبطی وا شناخت
# 42 خاک قارون را چو فرمان در رسید %~% با زر و تختش به قعر خود کشید
# 43 آب و گل چون از دم عیسی چرید %~% بال و پر بگشاد مرغی شد پرید
# 44 هست تسبیحت بخار آب و گل %~% مرغ جنت شد ز نفخ صدق دل
# 45 کوه طور از نور موسی شد به رقص %~% صوفی کامل شد و رست او ز نقص
# 46 چه عجب گر کوه صوفی شد عزیز %~% جسم موسی از کلوخی بود نیز
PageV01P040
# 1 این عجایب دید آن شاه جهود %~% جز که طنز و جز که انکارش نبود
# 2 ناصحان گفتند از حد مگذران %~% مرکب استیزه را چندین مران
# 3 ناصحان را دست بست و بند کرد %~% ظلم را پیوند در پیوند کرد
# 4 بانگ آمد کار چون اینجا رسید %~% پای دار ای سگ که قهر ما رسید
# 5 بعد از آن آتش چهل گز بر فروخت %~% حلقه گشت و آن جهودان را بسوخت
# 6 اصل ایشان بود آتش ز ابتدا %~% سوی اصل خویش رفتند انتها
# 7 هم ز آتش زاده بودند آن فریق %~% جزوها را سوی کل باشد طریق
# 8 آتشی بودندمؤمن‌سوز و بس %~% سوخت خود را آتش ایشان چو خس
# 9 آنک بودست امه الهاویه %~% هاویه آمد مرورا زاویه
# 10 مادر فرزند جویان ویست %~% اصلها مر فرعها را در پیست
# 11 آبها در حوض اگر زندانیست %~% باد نشفش می‌کند کار کانیست
# 12 می‌رهاند می‌برد تا معدنش %~% اندک اندک تا نبینی بردنش
# 13 وین نفس جانهای ما را همچنان %~% اندک اندک دزدد از حبس جهان
# 14 تا الیه یصعد اطیاب الکلم %~% صاعدا منا الی حیث علم
# 15 ترتقی انفاسنا بالمنتقی %~% متحفا منا الی دار البقا
# 16 ثم تاتینا مکافات المقال %~% ضعف ذاک رحمة من ذی الجلال
# 17 ثم یلجینا الی امثالها %~% کی ینال العبد مما نالها
# 18 هکذی تعرج و تنزل دائما %~% ذا فلا زلت علیه قائما
# 19 پارسی گوییم یعنی این کشش %~% زان طرف آید که آمد آن چشش
# 20 چشم هر قومی به سویی مانده‌ست %~% کان طرف یک روز ذوقی رانده‌ست
# 21 ذوق جنس از جنس خود باشد یقین %~% ذوق جزو از کل خود باشد ببین
# 22 یا مگر آن قابل جنسی بود %~% چون بدو پیوست جنس او شود
# 23 همچو آب و نان که جنس ما نبود %~% گشت جنس ما و اندر ما فزود
# 24 نقش جنسیت ندارد آب و نان %~% ز اعتبار آخر آن را جنس دان
# 25 ور ز غیر جنس باشد ذوق ما %~% آن مگر مانند باشد جنس را
# 26 آنک مانندست باشد عاریت %~% عاریت باقی نماند عاقبت
# 27 مرغ را گر ذوق آید از صفیر %~% چونک جنس خود نیابد شد نفیر
# 28 تشنه را گر ذوق آید از سراب %~% چون رسد در وی گریزد جوید آب
# 29 مفلسان هم خوش شوند از زر قلب %~% لیک آن رسوا شود در دار ضرب
# 30 تا زر اندودیت از ره نفکند %~% تا خیال کژ ترا چه نفکند
# 31 از کلیله باز جو آن قصه را %~% واندر آن قصه طلب کن حصه را
PageV01P041
# 1 طایفه نخچیر در وادی خوش %~% بودشان از شیر دایم کش‌مکش
# 2 بس که آن شیر از کمین می در ربود %~% آن چرا بر جمله ناخوش گشته بود
# 3 حیله کردند آمدند ایشان بشیر %~% کز وظیفه ما ترا داریم سیر
# 4 بعد ازین اندر پی صیدی میا %~% تا نگردد تلخ بر ما این گیا
PageV01P042
# 1 گفت آری گر وفا بینم نه مکر %~% مکرها بس دیده‌ام از زید و بکر
# 2 من هلاک فعل و مکر مردمم %~% من گزیده زخم مار و کزدمم
# 3 مردم نفس از درونم در کمین %~% از همه مردم بتر در مکر و کین
# 4 گوش من لایلدغ المؤمن شنید %~% قول پیغامبر بجان و دل گزید
PageV01P043
# 1 جمله گفتند ای حکیم با خبر %~% الحذر دع لیس یغنی عن قدر
# 2 در حذر شوریدن شور و شرست %~% رو توکل کن توکل بهترست
# 3 با قضا پنجه مزن ای تند و تیز %~% تا نگیرد هم قضا با تو ستیز
# 4 مرده باید بود پیش حکم حق %~% تا نیاید زخم از رب الفلق
PageV01P044
# 1 گفت آری گر توکل رهبرست %~% این سبب هم سنت پیغمبرست
# 2 گفت پیغامبر به آواز بلند %~% با توکل زانوی اشتر ببند
# 3 رمز الکاسب حبیب الله شنو %~% از توکل در سبب کاهل مشو
PageV01P045
# 1 قوم گفتندش که کسب از ضعف خلق %~% لقمه تزویر دان بر قدر حلق
# 2 نیست کسبی از توکل خوب‌تر %~% چیست از تسلیم خود محبوب‌تر
# 3 بس گریزند از بلا سوی بلا %~% بس جهند از مار سوی اژدها
# 4 حیله کرد انسان و حیله‌ش دام بود %~% آنک جان پنداشت خون‌آشام بود
# 5 در ببست و دشمن اندر خانه بود %~% حیله فرعون زین افسانه بود
# 6 صد هزاران طفل کشت آن کینه‌کش %~% وانک او می‌جست اندر خانه‌اش
# 7 دیده ما چون بسی علت دروست %~% رو فنا کن دید خود در دید دوست
# 8 دید ما را دید او نعم العوض %~% یابی اندر دید او کل غرض
# 9 طفل تا گیرا و تا پویا نبود %~% مرکبش جز گردن بابا نبود
# 10 چون فضولی گشت و دست و پا نمود %~% در عنا افتاد و در کور و کبود
# 11 جانهای خلق پیش از دست و پا %~% می‌پریدند از وفا اندر صفا
# 12 چون بامر اهبطوا بندی شدند %~% حبس خشم و حرص و خرسندی شدند
# 13 ما عیال حضرتیم و شیرخواه %~% گفت الخلق عیال للاله
# 14 آنک او از آسمان باران دهد %~% هم تواند کو ز رحمت نان دهد
PageV01P046
# 1 گفت شیر آری ولی رب العباد %~% نردبانی پیش پای ما نهاد
# 2 پایه پایه رفت باید سوی بام %~% هست جبری بودن اینجا طمع خام
# 3 پای داری چون کنی خود را تو لنگ %~% دست داری چون کنی پنهان تو چنگ
# 4 خواجه چون بیلی به دست بنده داد %~% بی زبان معلوم شد او را مراد
# 5 دست همچون بیل اشارتهای اوست %~% آخراندیشی عبارتهای اوست
# 6 چون اشارتهاش را بر جان نهی %~% در وفای آن اشارت جان دهی
# 7 پس اشارتهای اسرارت دهد %~% بار بر دارد ز تو کارت دهد
# 8 حاملی محمول گرداند ترا %~% قابلی مقبول گرداند ترا
# 9 قابل امر ویی قایل شوی %~% وصل جویی بعد از آن واصل شوی
# 10 سعی شکر نعمتش قدرت بود %~% جبر تو انکار آن نعمت بود
# 11 شکر قدرت قدرتت افزون کند %~% جبر نعمت از کفت بیرون کند
# 12 جبر تو خفتن بود در ره مخسپ %~% تا نبینی آن در و درگه مخسپ
# 13 هان مخسپ ای کاهل بی‌اعتبار %~% جز به زیر آن درخت میوه‌دار
# 14 تا که شاخ افشان کند هر لحظه باد %~% بر سر خفته بریزد نقل و زاد
# 15 جبر و خفتن درمیان ره‌زنان %~% مرغ بی‌هنگام کی یابد امان
# 16 ور اشارتهاش را بینی زنی %~% مرد پنداری و چون بینی زنی
# 17 این قدر عقلی که داری گم شود %~% سر که عقل از وی بپرد دم شود
# 18 زانک بی‌شکری بود شوم و شنار %~% می‌برد بی‌شکر را در قعر نار
# 19 گر توکل می‌کنی در کار کن %~% کشت کن پس تکیه بر جبار کن
PageV01P047
# 1 جمله با وی بانگها بر داشتند %~% کان حریصان که سببها کاشتند
# 2 صد هزار اندر هزار از مرد و زن %~% پس چرا محروم ماندند از زمن
# 3 صد هزاران قرن ز آغاز جهان %~% همچو اژدرها گشاده صد دهان
# 4 مکرها کردند آن دانا گروه %~% که ز بن بر کنده شد زان مکر کوه
# 5 کرد وصف مکرهاشان ذوالجلال %~% لتزول منه اقلال الجبال
# 6 جز که آن قسمت که رفت اندر ازل %~% روی ننمود از شکار و از عمل
# 7 جمله افتادند از تدبیر و کار %~% ماند کار و حکمهای کردگار
# 8 کسپ جز نامی مدان ای نامدار %~% جهد جز وهمی مپندار ای عیار
PageV01P048
# 1 زاد مردی چاشتگاهی در رسید %~% در سرا عدل سلیمان در دوید
# 2 رویش از غم زرد و هر دو لب کبود %~% پس سلیمان گفت ای خواجه چه بود
# 3 گفت عزرائیل در من این چنین %~% یک نظر انداخت پر از خشم و کین
# 4 گفت هین اکنون چه می‌خواهی بخواه %~% گفت فرما باد را ای جان پناه
# 5 تا مرا زینجا به هندستان برد %~% بوک بنده کان طرف شد جان برد
# 6 نک ز درویشی گریزانند خلق %~% لقمه حرص و امل زانند خلق
# 7 ترس درویشی مثال آن هراس %~% حرص و کوشش را تو هندستان شناس
# 8 باد را فرمود تا او را شتاب %~% برد سوی قعر هندستان بر آب
# 9 روز دیگر وقت دیوان و لقا %~% پس سلیمان گفت عزرائیل را
# 10 کان مسلمان را بخشم از بهر آن %~% بنگریدی تا شد آواره ز خان
# 11 گفت من از خشم کی کردم نظر %~% از تعجب دیدمش در ره‌گذر
# 12 که مرا فرمود حق کامروز هان %~% جان او را تو بهندستان ستان
# 13 از عجب گفتم گر او را صد پرست %~% او به هندستان شدن دور اندرست
# 14 تو همه کار جهان را همچنین %~% کن قیاس و چشم بگشا و ببین
# 15 از کی بگریزیم از خود ای محال %~% از کی برباییم از حق ای وبال
PageV01P049
# 1 شیر گفت آری ولیکن هم ببین %~% جهدهای انبیا و مؤمنین
# 2 حق تعالی جهدشان را راست کرد %~% آنچ دیدند از جفا و گرم و سرد
# 3 حیله‌هاشان جمله حال آمد لطیف %~% کل شی من ظریف هو ظریف
# 4 دامهاشان مرغ گردونی گرفت %~% نقصهاشان جمله افزونی گرفت
# 5 جهد می‌کن تا توانی ای کیا %~% در طریق انبیا و اولیا
# 6 با قضا پنجه زدن نبود جهاد %~% زانک این را هم قضا بر ما نهاد
# 7 کافرم من گر زیان کردست کس %~% در ره ایمان و طاعت یک نفس
# 8 سر شکسته نیست این سر را مبند %~% یک دو روزک جهد کن باقی بخند
# 9 بد محالی جست کو دنیا بجست %~% نیک حالی جست کو عقبی بجست
# 10 مکرها در کسب دنیا باردست %~% مکرها در ترک دنیا واردست
# 11 مکر آن باشد که زندان حفره کرد %~% آنک حفره بست آن مکریست سرد
# 12 این جهان زندان و ما زندانیان %~% حفره‌کن زندان و خود را وا رهان
# 13 چیست دنیا از خدا غافل بدن %~% نه قماش و نقده و میزان و زن
# 14 مال را کز بهر دین باشی حمول %~% نعم مال صالح خواندش رسول
# 15 آب در کشتی هلاک کشتی است %~% آب اندر زیر کشتی پشتی است
# 16 چونک مال و ملک را از دل براند %~% زان سلیمان خویش جز مسکین نخواند
# 17 کوزه سربسته اندر آب زفت %~% از دل پر باد فوق آب رفت
# 18 باد درویشی چو در باطن بود %~% بر سر آب جهان ساکن بود
# 19 گر چه جمله این جهان ملک ویست %~% ملک در چشم دل او لاشی‌ست
# 20 پس دهان دل ببند و مهر کن %~% پر کنش از باد کبر من لدن
# 21 جهد حقست و دوا حقست و درد %~% منکر اندر نفی جهدش جهد کرد
PageV01P050
# 1 زین نمط بسیار برهان گفت شیر %~% کز جواب آن جبریان گشتند سیر
# 2 روبه و آهو و خرگوش و شغال %~% جبر را بگذاشتند و قیل و قال
# 3 عهدها کردند با شیر ژیان %~% کاندرین بیعت نیفتد در زیان
# 4 قسم هر روزش بیاید بی‌جگر %~% حاجتش نبود تقاضایی دگر
# 5 قرعه بر هر که فتادی روز روز %~% سوی آن شیر او دویدی همچو یوز
# 6 چون به خرگوش آمد این ساغر بدور %~% بانگ زد خرگوش کاخر چند جور
PageV01P051
# 1 قوم گفتندش که چندین گاه ما %~% جان فدا کردیم در عهد و وفا
# 2 تو مجو بدنامی ما ای عنود %~% تا نرنجد شیر رو رو زود زود
PageV01P052
# 1 گفت ای یاران مرا مهلت دهید %~% تا بمکرم از بلا بیرون جهید
# 2 تا امان یابد بمکرم جانتان %~% ماند این میراث فرزندانتان
# 3 هر پیمبر امتان را در جهان %~% همچنین تا مخلصی می‌خواندشان
# 4 کز فلک راه برون شو دیده بود %~% در نظر چون مردمک پیچیده بود
# 5 مردمش چون مردمک دیدند خرد %~% در بزرگی مردمک کس ره نبرد
PageV01P053
# 1 قوم گفتندش که ای خرگوش دار %~% خویش را اندازه خرگوش دار
# 2 هین چه لافست این که از تو بهتران %~% در نیاوردند اندر خاطر آن
# 3 معجبی یا خود قضامان در پیست %~% ور نه این دم لایق چون تو کیست
PageV01P054
# 1 گفت ای یاران حقم الهام داد %~% مر ضعیفی را قوی رایی فتاد
# 2 آنچ حق آموخت مر زنبور را %~% آن نباشد شیر را و گور را
# 3 خانه‌ها سازد پر از حلوای تر %~% حق برو آن علم را بگشاد در
# 4 آنچ حق آموخت کرم پیله را %~% هیچ پیلی داند آن گون حیله را
# 5 آدم خاکی ز حق آموخت علم %~% تا به هفتم آسمان افروخت علم
# 6 نام و ناموس ملک را در شکست %~% کوری آنکس که در حق درشکست
# 7 زاهد ششصد هزاران ساله را %~% پوزبندی ساخت آن گوساله را
# 8 تا نتاند شیر علم دین کشید %~% تا نگردد گرد آن قصر مشید
# 9 علمهای اهل حس شد پوزبند %~% تا نگیرد شیر از آن علم بلند
# 10 قطره دل را یکی گوهر فتاد %~% کان به دریاها و گردونها نداد
# 11 چند صورت آخر ای صورت‌پرست %~% جان بی‌معنیت از صورت نرست
# 12 گر بصورت آدمی انسان بدی %~% احمد و بوجهل خود یکسان بدی
# 13 نقش بر دیوار مثل آدمست %~% بنگر از صورت چه چیز او کمست
# 14 جان کمست آن صورت با تاب را %~% رو بجو آن گوهر کم‌یاب را
# 15 شد سر شیران عالم جمله پست %~% چون سگ اصحاب را دادند دست
# 16 چه زیانستش از آن نقش نفور %~% چونک جانش غرق شد در بحر نور
# 17 وصف و صورت نیست اندر خامه‌ها %~% عالم و عادل بود در نامه‌ها
# 18 عالم و عادل همه معنیست بس %~% کش نیابی در مکان و پیش و پس
# 19 می‌زند بر تن ز سوی لامکان %~% می‌نگنجد در فلک خورشید جان
PageV01P055
# 1 این سخن پایان ندارد هوش‌دار %~% هوش سوی قصه خرگوش دار
# 2 گوش خر بفروش و دیگر گوش خر %~% کین سخن را در نیابد گوش خر
# 3 رو تو روبه‌بازی خرگوش بین %~% مکر و شیراندازی خرگوش بین
# 4 خاتم ملک سلیمانست علم %~% جمله عالم صورت و جانست علم
# 5 آدمی را زین هنر بیچاره گشت %~% خلق دریاها و خلق کوه و دشت
# 6 زو پلنگ و شیر ترسان همچو موش %~% زو نهنگ و بحر در صفرا و جوش
# 7 زو پری و دیو ساحلها گرفت %~% هر یکی در جای پنهان جا گرفت
# 8 آدمی را دشمن پنهان بسیست %~% آدمی با حذر عاقل کسیست
# 9 خلق پنهان زشتشان و خوبشان %~% می‌زند در دل بهر دم کوبشان
# 10 بهر غسل ار در روی در جویبار %~% بر تو آسیبی زند در آب خار
# 11 گر چه پنهان خار در آبست پست %~% چونک در تو می‌خلد دانی که هست
# 12 خارخار وحیها و وسوسه %~% از هزاران کس بود نه یک کسه
# 13 باش تا حسهای تو مبدل شود %~% تا ببینیشان و مشکل حل شود
# 14 تا سخنهای کیان رد کرده‌ای %~% تا کیان را سرور خود کرده‌ای
PageV01P056
# 1 بعد از آن گفتند کای خرگوش چست %~% در میان آر آنچ در ادراک تست
# 2 ای که با شیری تو در پیچیده‌ای %~% بازگو رایی که اندیشیده‌ای
# 3 مشورت ادراک و هشیاری دهد %~% عقلها مر عقل را یاری دهد
# 4 گفت پیغامبر بکن ای رای‌زن %~% مشورت کالمستشار مؤتمن
PageV01P057
# 1 گفت هر رازی نشاید باز گفت %~% جفت طاق آید گهی گه طاق جفت
# 2 از صفا گر دم زنی با آینه %~% تیره گردد زود با ما آینه
# 3 در بیان این سه کم جنبان لبت %~% از ذهاب و از ذهب وز مذهبت
# 4 کین سه را خصمست بسیار و عدو %~% در کمینت ایستد چون داند او
# 5 ور بگویی با یکی دو الوداع %~% کل سر جاوز الاثنین شاع
# 6 گر دو سه پرنده را بندی بهم %~% بر زمین مانند محبوس از الم
# 7 مشورت دارند سرپوشیده خوب %~% در کنایت با غلط‌افکن مشوب
# 8 مشورت کردی پیمبر بسته‌سر %~% گفته ایشانش جواب و بی‌خبر
# 9 در مثالی بسته گفتی رای را %~% تا ندانند خصم از سر پای را
# 10 او جواب خویش بگرفتی ازو %~% وز سؤالش می‌نبردی غیر بو
PageV01P058
# 1 ساعتی تاخیر کرد اندر شدن %~% بعد از آن شد پیش شیر پنجه‌زن
# 2 زان سبب کاندر شدن او ماند دیر %~% خاک را می‌کند و می‌غرید شیر
# 3 گفت من گفتم که عهد آن خسان %~% خام باشد خام و سست و نارسان
# 4 دمدمه ایشان مرا از خر فکند %~% چند بفریبد مرا این دهر چند
# 5 سخت در ماند امیر سست ریش %~% چون نه پس بیند نه پیش از احمقیش
# 6 راه هموارست زیرش دامها %~% قحط معنی درمیان نامها
# 7 لفظها و نامها چون دامهاست %~% لفظ شیرین ریگ آب عمر ماست
# 8 آن یکی ریگی که جوشد آب ازو %~% سخت کم‌یابست رو آن را بجو
# 9 منبع حکمت شود حکمت‌طلب %~% فارغ آید او ز تحصیل و سبب
# 10 لوح حافظ لوح محفوظی شود %~% عقل او از روح محظوظی شود
# 11 چون معلم بود عقلش ز ابتدا %~% بعد ازین شد عقل شاگردی ورا
# 12 عقل چون جبریل گوید احمدا %~% گر یکی گامی نهم سوزد مرا
# 13 تو مرا بگذار زین پس پیش ران %~% حد من این بود ای سلطان جان
# 14 هر که ماند از کاهلی بی‌شکر و صبر %~% او همین داند که گیرد پای جبر
# 15 هر که جبر آورد خود رنجور کرد %~% تا همان رنجوریش در گور کرد
# 16 گفت پیغمبر که رنجوری بلاغ %~% رنج آرد تا بمیرد چون چراغ
# 17 جبر چه بود بستن اشکسته را %~% یا بپیوستن رگی بگسسته را
# 18 چون درین ره پای خود نشکسته‌ای %~% بر کی می‌خندی چه پا را بسته‌ای
# 19 وانک پایش در ره کوشش شکست %~% در رسید او را براق و بر نشست
# 20 حامل دین بود او محمول شد %~% قابل فرمان بد او مقبول شد
# 21 تاکنون فرمان پذیرفتی ز شاه %~% بعد ازین فرمان رساند بر سپاه
# 22 تاکنون اختر اثر کردی درو %~% بعد ازین باشد امیر اختر او
# 23 گر ترا اشکال آید در نظر %~% پس تو شک داری در انشق القمر
# 24 تازه کن ایمان نی از گفت زبان %~% ای هوا را تازه کرده در نهان
# 25 تا هوا تازه‌ست ایمان تازه نیست %~% کین هوا جز قفل آن دروازه نیست
# 26 کرده‌ای تاویل حرف بکر را %~% خویش را تاویل کن نه ذکر را
# 27 بر هوا تاویل قرآن می‌کنی %~% پست و کژ شد از تو معنی سنی
PageV01P059
# 1 آن مگس بر برگ کاه و بول خر %~% همچو کشتیبان همی افراشت سر
# 2 گفت من دریا و کشتی خوانده‌ام %~% مدتی در فکر آن می‌مانده‌ام
# 3 اینک این دریا و این کشتی و من %~% مرد کشتیبان و اهل و رای‌زن
# 4 بر سر دریا همی راند او عمد %~% می‌نمودش آن قدر بیرون ز حد
# 5 بود بی‌حد آن چمین نسبت بدو %~% آن نظر که بیند آن را راست کو
# 6 عالمش چندان بود کش بینشست %~% چشم چندین بحر همچندینشست
# 7 صاحب تاویل باطل چون مگس %~% وهم او بول خر و تصویر خس
# 8 گر مگس تاویل بگذارد برای %~% آن مگس را بخت گرداند همای
# 9 آن مگس نبود کش این عبرت بود %~% روح او نه در خور صورت بود
PageV01P060
# 1 همچو آن خرگوش کو بر شیر زد %~% روح او کی بود اندر خورد قد
# 2 شیر می‌گفت از سر تیزی و خشم %~% کز ره گوشم عدو بر بست چشم
# 3 مکرهای جبریانم بسته کرد %~% تیغ چوبینشان تنم را خسته کرد
# 4 زین سپس من نشنوم آن دمدمه %~% بانگ دیوانست و غولان آن همه
# 5 بر دران ای دل تو ایشان را مه‌ایست %~% پوستشان برکن کشان جز پوست نیست
# 6 پوست چه بود گفته‌های رنگ رنگ %~% چون زره بر آب کش نبود درنگ
# 7 این سخن چون پوست و معنی مغز دان %~% این سخن چون نقش و معنی همچو جان
# 8 پوست باشد مغز بد را عیب‌پوش %~% مغز نیکو را ز غیرت غیب‌پوش
# 9 چون قلم از باد بد دفتر ز آب %~% هرچه بنویسی فنا گردد شتاب
# 10 نقش آبست ار وفا جویی از آن %~% باز گردی دستهای خود گزان
# 11 باد در مردم هوا و آرزوست %~% چون هوا بگذاشتی پیغام هوست
# 12 خوش بود پیغامهای کردگار %~% کو ز سر تا پای باشد پایدار
# 13 خطبه شاهان بگردد و آن کیا %~% جز کیا و خطبه‌های انبیا
# 14 زانک بوش پادشاهان از هواست %~% بارنامه انبیا از کبریاست
# 15 از درمها نام شاهان برکنند %~% نام احمد تا ابد بر می‌زنند
# 16 نام احمد نام جمله انبیاست %~% چونک صد آمد نود هم پیش ماست
PageV01P061
# 1 در شدن خرگوش بس تاخیر کرد %~% مکر را با خویشتن تقریر کرد
# 2 در ره آمد بعد تاخیر دراز %~% تا به گوش شیر گوید یک دو راز
# 3 تا چه عالمهاست در سودای عقل %~% تا چه با پهناست این دریای عقل
# 4 صورت ما اندرین بحر عذاب %~% می‌دود چون کاسه‌ها بر روی آب
# 5 تا نشد پر بر سر دریا چو طشت %~% چونک پر شد طشت در وی غرق گشت
# 6 عقل پنهانست و ظاهر عالمی %~% صورت ما موج یا از وی نمی
# 7 هر چه صورت می وسیلت سازدش %~% زان وسیلت بحر دور اندازدش
# 8 تا نبیند دل دهنده راز را %~% تا نبیند تیر دورانداز را
# 9 اسپ خود را یاوه داند وز ستیز %~% می‌دواند اسپ خود در راه تیز
# 10 اسپ خود را یاوه داند آن جواد %~% و اسپ خود او را کشان کرده چو باد
# 11 در فغان و جست و جو آن خیره‌سر %~% هر طرف پرسان و جویان در بدر
# 12 کانک دزدید اسپ ما را کو و کیست %~% این که زیر ران تست ای خواجه چیست
# 13 آری این اسپست لیک این اسپ کو %~% با خود آی ای شهسوار اسپ‌جو
# 14 جان ز پیدایی و نزدیکیست گم %~% چون شکم پر آب و لب خشکی چو خم
# 15 کی ببینی سرخ و سبز و فور را %~% تا نبینی پیش ازین سه نور را
# 16 لیک چون در رنگ گم شد هوش تو %~% شد ز نور آن رنگها روپوش تو
# 17 چونک شب آن رنگها مستور بود %~% پس بدیدی دید رنگ از نور بود
# 18 نیست دید رنگ بی‌نور برون %~% همچنین رنگ خیال اندرون
# 19 این برون از آفتاب و از سها %~% واندرون از عکس انوار علا
# 20 نور نور چشم خود نور دلست %~% نور چشم از نور دلها حاصلست
# 21 باز نور نور دل نور خداست %~% کو ز نور عقل و حس پاک و جداست
# 22 شب نبد نور و ندیدی رنگها %~% پس به ضد نور پیدا شد ترا
# 23 دیدن نورست آنگه دید رنگ %~% وین به ضد نور دانی بی‌درنگ
# 24 رنج و غم را حق پی آن آفرید %~% تا بدین ضد خوش‌دلی آید پدید
# 25 پس نهانیها بضد پیدا شود %~% چونک حق را نیست ضد پنهان بود
# 26 که نظر پر نور بود آنگه برنگ %~% ضد به ضد پیدا بود چون روم و زنگ
# 27 پس به ضد نور دانستی تو نور %~% ضد ضد را می‌نماید در صدور
# 28 نور حق را نیست ضدی در وجود %~% تا به ضد او را توان پیدا نمود
# 29 لاجرم ابصار ما لا تدرکه %~% و هو یدرک بین تو از موسی و که
# 30 صورت از معنی چو شیر از بیشه دان %~% یا چو آواز و سخن ز اندیشه دان
# 31 این سخن و آواز از اندیشه خاست %~% تو ندانی بحر اندیشه کجاست
# 32 لیک چون موج سخن دیدی لطیف %~% بحر آن دانی که باشد هم شریف
# 33 چون ز دانش موج اندیشه بتاخت %~% از سخن و آواز او صورت بساخت
# 34 از سخن صورت بزاد و باز مرد %~% موج خود را باز اندر بحر برد
# 35 صورت از بی‌صورتی آمد برون %~% باز شد که انا الیه راجعون
# 36 پس ترا هر لحظه مرگ و رجعتیست %~% مصطفی فرمود دنیا ساعتیست
# 37 فکر ما تیریست از هو در هوا %~% در هوا کی پاید آید تا خدا
# 38 هر نفس نو می‌شود دنیا و ما %~% بی‌خبر از نو شدن اندر بقا
# 39 عمر همچون جوی نو نو می‌رسد %~% مستمری می‌نماید در جسد
# 40 آن ز تیزی مستمر شکل آمده‌ست %~% چون شرر کش تیز جنبانی بدست
# 41 شاخ آتش را بجنبانی بساز %~% در نظر آتش نماید بس دراز
# 42 این درازی مدت از تیزی صنع %~% می‌نماید سرعت‌انگیزی صنع
# 43 طالب این سر اگر علامه‌ایست %~% نک حسام‌الدین که سامی نامه‌ایست
PageV01P062
# 1 شیر اندر آتش و در خشم و شور %~% دید کان خرگوش می‌آید ز دور
# 2 می‌دود بی‌دهشت و گستاخ او %~% خشمگین و تند و تیز و ترش‌رو
# 3 کز شکسته آمدن تهمت بود %~% وز دلیری دفع هر ریبت بود
# 4 چون رسید او پیشتر نزدیک صف %~% بانگ بر زد شیرهای ای ناخلف
# 5 من که پیلان را ز هم بدریده‌ام %~% من که گوش شیر نر مالیده‌ام
# 6 نیم خرگوشی که باشد که چنین %~% امر ما را افکند او بر زمین
# 7 ترک خواب غفلت خرگوش کن %~% غره این شیر ای خرگوش کن
PageV01P063
# 1 گفت خرگوش الامان عذریم هست %~% گر دهد عفو خداوندیت دست
# 2 گفت چه عذر ای قصور ابلهان %~% این زمان آیند در پیش شهان
# 3 مرغ بی‌وقتی سرت باید برید %~% عذر احمق را نمی‌شاید شنید
# 4 عذر احمق بتر از جرمش بود %~% عذر نادان زهر هر دانش بود
# 5 عذرت ای خرگوش از دانش تهی %~% من نه خرگوشم که در گوشم نهی
# 6 گفت ای شه ناکسی را کس شمار %~% عذر استم دیده‌ای را گوش دار
# 7 خاص از بهر زکات جاه خود %~% گمرهی را تو مران از راه خود
# 8 بحر کو آبی به هر جو می‌دهد %~% هر خسی را بر سر و رو می‌نهد
# 9 کم نخواهد گشت دریا زین کرم %~% از کرم دریا نگردد بیش و کم
# 10 گفت دارم من کرم بر جای او %~% جامه هر کس برم بالای او
# 11 گفت بشنو گر نباشم جای لطف %~% سر نهادم پیش اژدرهای عنف
# 12 من بوقت چاشت در راه آمدم %~% با رفیق خود سوی شاه آمدم
# 13 با من از بهر تو خرگوشی دگر %~% جفت و همره کرده بودند آن نفر
# 14 شیری اندر راه قصد بنده کرد %~% قصد هر دو همره آینده کرد
# 15 گفتمش ما بنده شاهنشهیم %~% خواجه تاشان که آن درگهیم
# 16 گفت شاهنشه کی باشد شرم دار %~% پیش من تو یاد هر ناکس میار
# 17 هم ترا و هم شهت را بر درم %~% گر تو با یارت بگردید از درم
# 18 گفتمش بگذار تا بار دگر %~% روی شه بینم برم از تو خبر
# 19 گفت همره را گرو نه پیش من %~% ور نه قربانی تو اندر کیش من
# 20 لابه کردیمش بسی سودی نکرد %~% یار من بستد مرا بگذاشت فرد
# 21 یارم از زفتی دو چندان بد که من %~% هم بلطف و هم بخوبی هم بتن
# 22 بعد ازین زان شیر این ره بسته شد %~% حال ما این بود و با تو گفته شد
# 23 از وظیفه بعد ازین اومید بر %~% حق همی گویم ترا والحق مر
# 24 گر وظیفه بایدت ره پاک کن %~% هین بیا و دفع آن بی‌باک کن
PageV01P064
# 1 گفت بسم الله بیا تا او کجاست %~% پیش در شو گر همی گویی تو راست
# 2 تا سزای او و صد چون او دهم %~% ور دروغست این سزای تو دهم
# 3 اندر آمد چون قلاووزی به پیش %~% تا برد او را به سوی دام خویش
# 4 سوی چاهی کو نشانش کرده بود %~% چاه مغ را دام جانش کرده بود
# 5 می‌شدند این هر دو تا نزدیک چاه %~% اینت خرگوشی چو آبی زیر کاه
# 6 آب کاهی را به هامون می‌برد %~% آب کوهی را عجب چون می‌برد
# 7 دام مکر او کمند شیر بود %~% طرفه خرگوشی که شیری می‌ربود
# 8 موسیی فرعون را با رود نیل %~% می‌کشد با لشکر و جمع ثقیل
# 9 پشه‌ای نمرود را با نیم پر %~% می‌شکافد بی‌محابا درز سر
# 10 حال آن کو قول دشمن را شنود %~% بین جزای آنک شد یار حسود
# 11 حال فرعونی که هامان را شنود %~% حال نمرودی که شیطان را شنود
# 12 دشمن ار چه دوستانه گویدت %~% دام دان گر چه ز دانه گویدت
# 13 گر ترا قندی دهد آن زهر دان %~% گر بتن لطفی کند آن قهر دان
# 14 چون قضا آید نبینی غیر پوست %~% دشمنان را باز نشناسی ز دوست
# 15 چون چنین شد ابتهال آغاز کن %~% ناله و تسبیح و روزه ساز کن
# 16 ناله می‌کن کای تو علام الغیوب %~% زیر سنگ مکر بد ما را مکوب
# 17 گر سگی کردیم ای شیرآفرین %~% شیر را مگمار بر ما زین کمین
# 18 آب خوش را صورت آتش مده %~% اندر آتش صورت آبی منه
# 19 از شراب قهر چون مستی دهی %~% نیستها را صورت هستی دهی
# 20 چیست مستی بند چشم از دید چشم %~% تا نماند سنگ گوهر پشم یشم
# 21 چیست مستی حسها مبدل شدن %~% چوب گز اندر نظر صندل شدن
PageV01P065
# 1 چون سلیمان را سراپرده زدند %~% جمله مرغانش به خدمت آمدند
# 2 هم‌زبان و محرم خود یافتند %~% پیش او یک یک بجان بشتافتند
# 3 جمله مرغان ترک کرده چیک چیک %~% با سلیمان گشته افصح من اخیک
# 4 همزبانی خویشی و پیوندی است %~% مرد با نامحرمان چون بندی است
# 5 ای بسا هندو و ترک همزبان %~% ای بسا دو ترک چون بیگانگان
# 6 پس زبان محرمی خود دیگرست %~% همدلی از همزبانی بهترست
# 7 غیرنطق و غیر ایما و سجل %~% صد هزاران ترجمان خیزد ز دل
# 8 جمله مرغان هر یکی اسرار خود %~% از هنر وز دانش و از کار خود
# 9 با سلیمان یک بیک وا می‌نمود %~% از برای عرضه خود را می‌ستود
# 10 از تکبر نه و از هستی خویش %~% بهر آن تا ره دهد او را به پیش
# 11 چون بباید برده را از خواجه‌ای %~% عرضه دارد از هنر دیباجه‌ای
# 12 چونک دارد از خریداریش ننگ %~% خود کند بیمار و کر و شل و لنگ
# 13 نوبت هدهد رسید و پیشه‌اش %~% و آن بیان صنعت و اندیشه‌اش
# 14 گفت ای شه یک هنر کان کهترست %~% باز گویم گفت کوته بهترست
# 15 گفت بر گو تا کدامست آن هنر %~% گفت من آنگه که باشم اوج بر
# 16 بنگرم از اوج با چشم یقین %~% من ببینم آب در قعر زمین
# 17 تا کجایست و چه عمقستش چه رنگ %~% از چه می‌جوشد ز خاکی یا ز سنگ
# 18 ای سلیمان بهر لشگرگاه را %~% در سفر می‌دار این آگاه را
# 19 پس سلیمان گفت ای نیکو رفیق %~% در بیابانهای بی آب عمیق
PageV01P066
# 1 زاغ چون بشنود آمد از حسد %~% با سلیمان گفت کو کژ گفت و بد
# 2 از ادب نبود به پیش شه مقال %~% خاصه خودلاف دروغین و محال
# 3 گر مر او را این نظر بودی مدام %~% چون ندیدی زیر مشتی خاک دام
# 4 چون گرفتار آمدی در دام او %~% چون قفس اندر شدی ناکام او
# 5 پس سلیمان گفت ای هدهد رواست %~% کز تو در اول قدح این درد خاست
# 6 چون نمایی مستی ای خورده تو دوغ %~% پیش من لافی زنی آنگه دروغ
PageV01P067
# 1 گفت ای شه بر من عور گدای %~% قول دشمن مشنو از بهر خدای
# 2 گر به بطلانست دعوی کردنم %~% من نهادم سر ببر این گردنم
# 3 زاغ کو حکم قضا را منکرست %~% گر هزاران عقل دارد کافرست
# 4 در تو تا کافی بود از کافران %~% جای گند و شهوتی چون کاف ران
# 5 من ببینم دام را اندر هوا %~% گر نپوشد چشم عقلم را قضا
# 6 چون قضا آید شود دانش بخواب %~% مه سیه گردد بگیرد آفتاب
# 7 از قضا این تعبیه کی نادرست %~% از قضا دان کو قضا را منکرست
PageV01P068
# 1 بوالبشر کو علم الاسما بگست %~% صد هزاران علمش اندر هر رگست
# 2 اسم هر چیزی چنان کان چیز هست %~% تا به پایان جان او را داد دست
# 3 هر لقب کو داد آن مبدل نشد %~% آنک چستش خواند او کاهل نشد
# 4 هر که اول مؤمنست اول بدید %~% هر که آخر کافر او را شد پدید
# 5 اسم هر چیزی تو از دانا شنو %~% سر رمز علم الاسما شنو
# 6 اسم هر چیزی بر ما ظاهرش %~% اسم هر چیزی بر خالق سرش
# 7 نزد موسی نام چوبش بد عصا %~% نزد خالق بود نامش اژدها
# 8 بد عمر را نام اینجا بت‌پرست %~% لیک مؤمن بود نامش در الست
# 9 آنک بد نزدیک ما نامش منی %~% پیش حق این نقش بد که با منی
# 10 صورتی بود این منی اندر عدم %~% پیش حق موجود نه بیش و نه کم
# 11 حاصل آن آمد حقیقت نام ما %~% پیش حضرت کان بود انجام ما
# 12 مرد را بر عاقبت نامی نهد %~% نی بر آن کو عاریت نامی نهد
# 13 چشم آدم چون به نور پاک دید %~% جان و سر نامها گشتش پدید
# 14 چون ملک انوار حق در وی بیافت %~% در سجود افتاد و در خدمت شتافت
# 15 مدح این آدم که نامش می‌برم %~% قاصرم گر تا قیامت بشمرم
# 16 این همه دانست و چون آمد قضا %~% دانش یک نهی شد بر وی خطا
# 17 کای عجب نهی از پی تحریم بود %~% یا به تاویلی بد و توهیم بود
# 18 در دلش تاویل چون ترجیح یافت %~% طبع در حیرت سوی گندم شتافت
# 19 باغبان را خار چون در پای رفت %~% دزد فرصت یافت کالا برد تفت
# 20 چون ز حیرت رست باز آمد به راه %~% دید برده دزد رخت از کارگاه
# 21 ربنا انا ظلمنا گفت و آه %~% یعنی آمد ظلمت و گم گشت راه
# 22 پس قضا ابری بود خورشیدپوش %~% شیر و اژدرها شود زو همچو موش
# 23 من اگر دامی نبینم گاه حکم %~% من نه تنها جاهلم در راه حکم
# 24 ای خنک آن کو نکوکاری گرفت %~% زور را بگذاشت او زاری گرفت
# 25 گر قضا پوشد سیه همچون شبت %~% هم قضا دستت بگیرد عاقبت
# 26 گر قضا صد بار قصد جان کند %~% هم قضا جانت دهد درمان کند
# 27 این قضا صد بار اگر راهت زند %~% بر فراز چرخ خرگاهت زند
# 28 از کرم دان این که می‌ترساندت %~% تا به ملک ایمنی بنشاندت
# 29 این سخن پایان ندارد گشت دیر %~% گوش کن تو قصه خرگوش و شیر
PageV01P069
# 1 چونک نزد چاه آمد شیر دید %~% کز ره آن خرگوش ماند و پا کشید
# 2 گفت پا واپس کشیدی تو چرا %~% پای را واپس مکش پیش اندر آ
# 3 گفت کو پایم که دست و پای رفت %~% جان من لرزید و دل از جای رفت
# 4 رنگ رویم را نمی‌بینی چو زر %~% ز اندرون خود می‌دهد رنگم خبر
# 5 حق چو سیما را معرف خوانده‌ست %~% چشم عارف سوی سیما مانده‌ست
# 6 رنگ و بو غماز آمد چون جرس %~% از فرس آگه کند بانگ فرس
# 7 بانگ هر چیزی رساند زو خبر %~% تا بدانی بانگ خر از بانگ در
# 8 گفت پیغامبر به تمییز کسان %~% مر مخفی لدی طی‌اللسان
# 9 رنگ رو از حال دل دارد نشان %~% رحمتم کن مهر من در دل نشان
# 10 رنگ روی سرخ دارد بانگ شکر %~% بانگ روی زرد دارد صبر و نکر
# 11 در من آمد آنک دست و پا برد %~% رنگ رو و قوت و سیما برد
# 12 آنک در هر چه در آید بشکند %~% هر درخت از بیخ و بن او بر کند
# 13 در من آمد آنک از وی گشت مات %~% آدمی و جانور جامد نبات
# 14 این خود اجزا اند کلیات ازو %~% زرد کرده رنگ و فاسد کرده بو
# 15 تا جهان گه صابرست و گه شکور %~% بوستان گه حله پوشد گاه عور
# 16 آفتابی کو بر آید نارگون %~% ساعتی دیگر شود او سرنگون
# 17 اختران تافته بر چار طاق %~% لحظه لحظه مبتلای احتراق
# 18 ماه کو افزود ز اختر در جمال %~% شد ز رنج دق او همچون خیال
# 19 این زمین با سکون با ادب %~% اندر آرد زلزله‌ش در لرز تب
# 20 ای بسا که زین بلای مر دریگ %~% گشته است اندر جهان او خرد و ریگ
# 21 این هوا با روح آمد مقترن %~% چون قضا آید وبا گشت و عفن
# 22 آب خوش کو روح را همشیره شد %~% در غدیری زرد و تلخ و تیره شد
# 23 آتشی کو باد دارد در بروت %~% هم یکی بادی برو خواند یموت
# 24 حال دریا ز اضطراب و جوش او %~% فهم کن تبدیلهای هوش او
# 25 چرخ سرگردان که اندر جست و جوست %~% حال او چون حال فرزندان اوست
# 26 گه حضیض و گه میانه گاه اوج %~% اندرو از سعد و نحسی فوج فوج
# 27 از خود ای جزوی ز کلها مختلط %~% فهم می‌کن حالت هر منبسط
# 28 چونک کلیات را رنجست و درد %~% جزو ایشان چون نباشد روی‌زرد
# 29 خاصه جزوی کو ز اضدادست جمع %~% ز آب و خاک و آتش و بادست جمع
# 30 این عجب نبود که میش از گرگ جست %~% این عجب کین میش دل در گرگ بست
# 31 زندگانی آشتی ضدهاست %~% مرگ آنک اندر میانش جنگ خاست
# 32 لطف حق این شیر را و گور را %~% الف دادست این دو ضد دور را
# 33 چون جهان رنجور و زندانی بود %~% چه عجب رنجور اگر فانی بود
# 34 خواند بر شیر او ازین رو پندها %~% گفت من پس مانده‌ام زین بندها
PageV01P070
# 1 شیر گفتش تو ز اسباب مرض %~% این سبب گو خاص کاینستم غرض
# 2 گفت آن شیر اندرین چه ساکنست %~% اندرین قلعه ز آفات آمنست
# 3 قعر چه بگزید هر که عاقلست %~% زانک در خلوت صفاهای دلست
# 4 ظلمت چه به که ظلمتهای خلق %~% سر نبرد آنکس که گیرد پای خلق
# 5 گفت پیش آ زخمم او را قاهرست %~% تو ببین کان شیر در چه حاضرست
# 6 گفت من سوزیده‌ام زان آتشی %~% تو مگر اندر بر خویشم کشی
# 7 تا به پشت تو من ای کان کرم %~% چشم بگشایم بچه در بنگرم
PageV01P071
# 1 چونک شیر اندر بر خویشش کشید %~% در پناه شیر تا چه می‌دوید
# 2 چونک در چه بنگریدند اندر آب %~% اندر آب از شیر و او در تافت تاب
# 3 شیر عکس خویش دید از آب تفت %~% شکل شیری در برش خرگوش زفت
# 4 چونک خصم خویش را در آب دید %~% مر ورا بگذاشت و اندر چه جهید
# 5 در فتاد اندر چهی کو کنده بود %~% زانک ظلمش در سرش آینده بود
# 6 چاه مظلم گشت ظلم ظالمان %~% این چنین گفتند جمله عالمان
# 7 هر که ظالم‌تر چهش با هول‌تر %~% عدل فرمودست بتر را بتر
# 8 ای که تو از جاه ظلمی می‌کنی %~% دانک بهر خویش چاهی می‌کنی
# 9 گرد خود چون کرم پیله بر متن %~% بهر خود چه می‌کنی اندازه کن
# 10 مر ضعیفان را تو بی‌خصمی مدان %~% از نبی ذا جا نصر الله خوان
# 11 گر تو پیلی خصم تو از تو رمید %~% نک جزا طیرا ابابیلت رسید
# 12 گر ضعیفی در زمین خواهد امان %~% غلغل افتد در سپاه آسمان
# 13 گر بدندانش گزی پر خون کنی %~% درد دندانت بگیرد چون کنی
# 14 شیر خود را دید در چه وز غلو %~% خویش را نشناخت آن دم از عدو
# 15 عکس خود را او عدو خویش دید %~% لاجرم بر خویش شمشیری کشید
# 16 ای بسا ظلمی که بینی در کسان %~% خوی تو باشد دریشان ای فلان
# 17 اندریشان تافته هستی تو %~% از نفاق و ظلم و بد مستی تو
# 18 آن توی و آن زخم بر خود می‌زنی %~% بر خود آن دم تار لعنت می‌تنی
# 19 در خود آن بد را نمی‌بینی عیان %~% ورنه دشمن بودیی خود را بجان
# 20 حمله بر خود می‌کنی ای ساده مرد %~% همچو آن شیری که بر خود حمله کرد
# 21 چون به قعر خوی خود اندر رسی %~% پس بدانی کز تو بود آن ناکسی
# 22 شیر را در قعر پیدا شد که بود %~% نقش او آنکش دگر کس می‌نمود
# 23 هر که دندان ضعیفی می‌کند %~% کار آن شیر غلط‌بین می‌کند
# 24 می‌ببیند خال بد بر روی عم %~% عکس خال تست آن از عم مرم
# 25 مؤمنان آیینه همدیگرند %~% این خبر می از پیمبر آورند
# 26 پیش چشمت داشتی شیشه کبود %~% زان سبب عالم کبودت می‌نمود
# 27 گر نه کوری این کبودی دان ز خویش %~% خویش را بد گو مگو کس را تو بیش
# 28 مؤمن ار ینظر بنور الله نبود %~% غیب مؤمن را برهنه چون نمود
# 29 چون که تو ینظر بنار الله بدی %~% در بدی از نیکوی غافل شدی
# 30 اندک اندک آب بر آتش بزن %~% تا شود نار تو نور ای بوالحزن
# 31 تو بزن یا ربنا آب طهور %~% تا شود این نار عالم جمله نور
# 32 آب دریا جمله در فرمان تست %~% آب و آتش ای خداوند آن تست
# 33 گر تو خواهی آتش آب خوش شود %~% ور نخواهی آب هم آتش شود
# 34 این طلب در ما هم از ایجاد تست %~% رستن از بیداد یا رب داد تست
# 35 بی‌طلب تو این طلب‌مان داده‌ای %~% گنج احسان بر همه بگشاده‌ای
PageV01P072
# 1 چونک خرگوش از رهایی شاد گشت %~% سوی نخچیران دوان شد تا به دشت
# 2 شیر را چون دید در چه کشته زار %~% چرخ می‌زد شادمان تا مرغزار
# 3 دست می‌زد چون رهید از دست مرگ %~% سبز و رقصان در هوا چون شاخ و برگ
# 4 شاخ و برگ از حبس خاک آزاد شد %~% سر برآورد و حریف باد شد
# 5 برگها چون شاخ را بکشافتند %~% تا به بالای درخت اشتافتند
# 6 با زبان شطاه شکر خدا %~% می‌سراید هر بر و برگی جدا
# 7 که بپرورد اصل ما را ذوالعطا %~% تا درخت استغلظ آمد و استوی
# 8 جانهای بسته اندر آب و گل %~% چون رهند از آب و گلها شاددل
# 9 در هوای عشق حق رقصان شوند %~% همچو قرص بدر بی‌نقصان شوند
# 10 چشمان در رقص و جانها خود مپرس %~% وانک گرد جان از آنها خود مپرس
# 11 شیر را خرگوش در زندان نشاند %~% ننگ شیری کو ز خرگوشی بماند
# 12 درچنان ننگی و آنگه این عجب %~% فخر دین خواهد که گویندش لقب
# 13 ای تو شیری در تک این چاه فرد %~% نقش چون خرگوش خونت‌ریخت و خورد
# 14 نفس خرگوشت به صحرا در چرا %~% تو بقعر این چه چون و چرا
# 15 سوی نخچیران دوید آن شیرگیر %~% کابشروا یا قوم اذ جا البشیر
# 16 مژده مژده ای گروه عیش‌ساز %~% کان سگ دوزخ به دوزخ رفت باز
# 17 مژده مژده کان عدو جانها %~% کند قهر خالقش دندانها
# 18 آنک از پنجه بسی سرها بکوفت %~% همچو خس جاروب مرگش هم بروفت
PageV01P073
# 1 جمع گشتند آن زمان جمله وحوش %~% شاد و خندان از طرب در ذوق و جوش
# 2 حلقه کردند او چو شمعی در میان %~% سجده آوردند و گفتندش که هان
# 3 تو فرشته آسمانی یا پری %~% نی تو عزرائیل شیران نری
# 4 هرچه هستی جان ما قربان تست %~% دست بردی دست و بازویت درست
# 5 راند حق این آب را در جوی تو %~% آفرین بر دست و بر بازوی تو
# 6 باز گو تا چون سگالیدی به مکر %~% آن عوان را چون بمالیدی به مکر
# 7 بازگو تا قصه درمانها شود %~% بازگو تا مرهم جانها شود
# 8 بازگو کز ظلم آن استم‌نما %~% صد هزاران زخم دارد جان ما
# 9 گفت تایید خدا بد ای مهان %~% ورنه خرگوشی کی باشد در جهان
# 10 قوتم بخشید و دل را نور داد %~% نور دل مر دست و پا را زور داد
# 11 از بر حق می‌رسد تفضیلها %~% باز هم از حق رسد تبدیلها
# 12 حق بدور نوبت این تایید را %~% می‌نماید اهل ظن و دید را
PageV01P074
# 1 هین بملک نوبتی شادی مکن %~% ای تو بسته نوبت آزادی مکن
# 2 آنک ملکش برتر از نوبت تنند %~% برتر از هفت انجمش نوبت زنند
# 3 برتر از نوبت ملوک باقیند %~% دور دایم روحها با ساقیند
# 4 ترک این شرب ار بگویی یک دو روز %~% در کنی اندر شراب خلد پوز
PageV01P075
# 1 ای شهان کشتیم ما خصم برون %~% ماند خصمی زو بتر در اندرون
# 2 کشتن این کار عقل و هوش نیست %~% شیر باطن سخره خرگوش نیست
# 3 دوزخست این نفس و دوزخ اژدهاست %~% کو به دریاها نگردد کم و کاست
# 4 هفت دریا را در آشامد هنوز %~% کم نگردد سوزش آن خلق‌سوز
# 5 سنگها و کافران سنگ‌دل %~% اندر آیند اندرو زار و خجل
# 6 هم نگردد ساکن از چندین غذا %~% تا ز حق آید مرورا این ندا
# 7 سیر گشتی سیر گوید نه هنوز %~% اینت آتش اینت تابش اینت سوز
# 8 عالمی را لقمه کرد و در کشید %~% معده‌اش نعره زنان هل من مزید
# 9 حق قدم بر وی نهد از لامکان %~% آنگه او ساکن شود از کن فکان
# 10 چونک جزو دوزخست این نفس ما %~% طبع کل دارد همیشه جزوها
# 11 این قدم حق را بود کو را کشد %~% غیر حق خود کی کمان او کشد
# 12 در کمان ننهند الا تیر راست %~% این کمان را بازگون کژ تیرهاست
# 13 راست شو چون تیر و واره از کمان %~% کز کمان هر راست بجهد بی‌گمان
# 14 چونک وا گشتم ز پیگار برون %~% روی آوردم به پیگار درون
# 15 قد رجعنا من جهاد الاصغریم %~% با نبی اندر جهاد اکبریم
# 16 قوت از حق خواهم و توفیق و لاف %~% تا به سوزن بر کنم این کوه قاف
# 17 سهل شیری دان که صفها بشکند %~% شیر آنست آن که خود را بشکند
PageV01P076
# 1 تا عمر آمد ز قیصر یک رسول %~% در مدینه از بیابان نغول
# 2 گفت کو قصر خلیفه ای حشم %~% تا من اسپ و رخت را آنجا کشم
# 3 قوم گفتندش که او را قصر نیست %~% مر عمر را قصر جان روشنیست
# 4 گرچه از میری ورا آوازه‌ایست %~% همچو درویشان مر او را کازه‌ایست
# 5 ای برادر چون ببینی قصر او %~% چونک در چشم دلت رستست مو
# 6 چشم دل از مو و علت پاک آر %~% وانگه آن دیدار قصرش چشم دار
# 7 هر که را هست از هوسها جان پاک %~% زود بیند حضرت و ایوان پاک
# 8 چون محمد پاک شد زین نار و دود %~% هر کجا رو کرد وجه الله بود
# 9 چون رفیقی وسوسه بدخواه را %~% کی بدانی ثم وجه الله را
# 10 هر که را باشد ز سینه فتح باب %~% بیند او بر چرخ دل صد آفتاب
# 11 حق پدیدست از میان دیگران %~% همچو ماه اندر میان اختران
# 12 دو سر انگشت بر دو چشم نه %~% هیچ بینی از جهان انصاف ده
# 13 گر نبینی این جهان معدوم نیست %~% عیب جز ز انگشت نفس شوم نیست
# 14 تو ز چشم انگشت را بر دار هین %~% وانگهانی هرچه می‌خواهی ببین
# 15 نوح را گفتند امت کو ثواب %~% گفت او زان سوی واستغشوا ثیاب
# 16 رو و سر در جامه‌ها پیچیده‌اید %~% لاجرم با دیده و نادیده‌اید
# 17 آدمی دیدست و باقی پوستست %~% دید آنست آن که دید دوستست
# 18 چونک دید دوست نبود کور به %~% دوست کو باقی نباشد دور به
# 19 چون رسول روم این الفاظ تر %~% در سماع آورد شد مشتاق‌تر
# 20 دیده را بر جستن عمر گماشت %~% رخت را و اسپ را ضایع گذاشت
# 21 هر طرف اندر پی آن مرد کار %~% می‌شدی پرسان او دیوانه‌وار
# 22 کین چنین مردی بود اندر جهان %~% وز جهان مانند جان باشد نهان
# 23 جست او را تاش چون بنده بود %~% لاجرم جوینده یابنده بود
# 24 دید اعرابی زنی او را دخیل %~% گفت عمر نک به زیر آن نخیل
# 25 زیر خرمابن ز خلقان او جدا %~% زیر سایه خفته بین سایه خدا
PageV01P077
# 1 آمد او آنجا و از دور ایستاد %~% مر عمر را دید و در لرز اوفتاد
# 2 هیبتی زان خفته آمد بر رسول %~% حالتی خوش کرد بر جانش نزول
# 3 مهر و هیبت هست ضد همدگر %~% این دو ضد را دید جمع اندر جگر
# 4 گفت با خود من شهان را دیده‌ام %~% پیش سلطانان مه و بگزیده‌ام
# 5 از شهانم هیبت و ترسی نبود %~% هیبت این مرد هوشم را ربود
# 6 رفته‌ام در بیشه شیر و پلنگ %~% روی من زیشان نگردانید رنگ
# 7 بس شدستم در مصاف و کارزار %~% همچو شیر آن دم که باشد کارزار
# 8 بس که خوردم بس زدم زخم گران %~% دل قوی‌تر بوده‌ام از دیگران
# 9 بی‌سلاح این مرد خفته بر زمین %~% من به هفت اندام لرزان چیست این
# 10 هیبت حقست این از خلق نیست %~% هیبت این مرد صاحب دلق نیست
# 11 هر که ترسید از حق او تقوی گزید %~% ترسد از وی جن و انس و هر که دید
# 12 اندرین فکرت به حرمت دست بست %~% بعد یک ساعت عمر از خواب جست
# 13 کرد خدمت مر عمر را و سلام %~% گفت پیغامبر سلام آنگه کلام
# 14 پس علیکش گفت و او را پیش خواند %~% ایمنش کرد و به پیش خود نشاند
# 15 لاتخافوا هست نزل خایفان %~% هست در خور از برای خایف آن
# 16 هر که ترسد مر ورا ایمن کنند %~% مر دل ترسنده را ساکن کنند
# 17 آنک خوفش نیست چون گویی مترس %~% درس چه‌دهی نیست او محتاج درس
# 18 آن دل از جا رفته را دلشاد کرد %~% خاطر ویرانش را آباد کرد
# 19 بعد از آن گفتش سخنهای دقیق %~% وز صفات پاک حق نعم الرفیق
# 20 وز نوازشهای حق ابدال را %~% تا بداند او مقام و حال را
# 21 حال چون جلوه‌ست زان زیبا عروس %~% وین مقام آن خلوت آمد با عروس
# 22 جلوه بیند شاه و غیر شاه نیز %~% وقت خلوت نیست جز شاه عزیز
# 23 جلوه کرده خاص و عامان را عروس %~% خلوت اندر شاه باشد با عروس
# 24 هست بسیار اهل حال از صوفیان %~% نادرست اهل مقام اندر میان
# 25 از منازلهای جانش یاد داد %~% وز سفرهای روانش یاد داد
# 26 وز زمانی کز زمان خالی بدست %~% وز مقام قدس که اجلالی بدست
# 27 وز هوایی کاندرو سیمرغ روح %~% پیش ازین دیدست پرواز و فتوح
# 28 هر یکی پروازش از آفاق بیش %~% وز امید و نهمت مشتاق بیش
# 29 چون عمر اغیاررو را یار یافت %~% جان او را طالب اسرار یافت
# 30 شیخ کامل بود و طالب مشتهی %~% مرد چابک بود و مرکب درگهی
# 31 دید آن مرشد که او ارشاد داشت %~% تخم پاک اندر زمین پاک کاشت
PageV01P078
# 1 مرد گفتش کای امیرالمؤمنین %~% جان ز بالا چون در آمد در زمین
# 2 مرغ بی‌اندازه چون شد در قفس %~% گفت حق بر جان فسون خواند و قصص
# 3 بر عدمها کان ندارد چشم و گوش %~% چون فسون خواند همی آید به جوش
# 4 از فسون او عدمها زود زود %~% خوش معلق می‌زند سوی وجود
# 5 باز بر موجود افسونی چو خواند %~% زو دو اسپه در عدم موجود راند
# 6 گفت در گوش گل و خندانش کرد %~% گفت با سنگ و عقیق کانش کرد
# 7 گفت با جسم آیتی تا جان شد او %~% گفت با خورشید تا رخشان شد او
# 8 باز در گوشش دمد نکته مخوف %~% در رخ خورشید افتد صد کسوف
# 9 تا به گوش ابر آن گویا چه خواند %~% کو چو مشک از دیده خود اشک راند
# 10 تا به گوش خاک حق چه خوانده است %~% کو مراقب گشت و خامش مانده است
# 11 در تردد هر که او آشفته است %~% حق به گوش او معما گفته است
# 12 تا کند محبوسش اندر دو گمان %~% آن کنم آن گفت یا خود ضد آن
# 13 هم ز حق ترجیح یابد یک طرف %~% زان دو یک را برگزیند زان کنف
# 14 گر نخواهی در تردد هوش جان %~% کم فشار این پنبه اندر گوش جان
# 15 تا کنی فهم آن معماهاش را %~% تا کنی ادراک رمز و فاش را
# 16 پس محل وحی گردد گوش جان %~% وحی چه بود گفتنی از حس نهان
# 17 گوش جان و چشم جان جز این حس است %~% گوش عقل و گوش ظن زین مفلس است
# 18 لفظ جبرم عشق را بی‌صبر کرد %~% وانک عاشق نیست حبس جبر کرد
# 19 این معیت با حقست و جبر نیست %~% این تجلی مه است این ابر نیست
# 20 ور بود این جبر جبر عامه نیست %~% جبر آن اماره خودکامه نیست
# 21 جبر را ایشان شناسند ای پسر %~% که خدا بگشادشان در دل بصر
# 22 غیب و آینده بریشان گشت فاش %~% ذکر ماضی پیش ایشان گشت لاش
# 23 اختیار و جبر ایشان دیگرست %~% قطره‌ها اندر صدفها گوهرست
# 24 هست بیرون قطره خرد و بزرگ %~% در صدف آن در خردست و سترگ
# 25 طبع ناف آهوست آن قوم را %~% از برون خون و درونشان مشکها
# 26 تو مگو کین مایه بیرون خون بود %~% چون رود در ناف مشکی چون شود
# 27 تو مگو کین مس برون بد محتقر %~% در دل اکسیر چون گیرد گهر
# 28 اختیار و جبر در تو بد خیال %~% چون دریشان رفت شد نور جلال
# 29 نان چو در سفره‌ست باشد آن جماد %~% در تن مردم شود او روح شاد
# 30 در دل سفره نگردد مستحیل %~% مستحیلش جان کند از سلسبیل
# 31 قوت جانست این ای راست‌خوان %~% تا چه باشد قوت آن جان جان
# 32 گوشت پاره آدمی با عقل و جان %~% می‌شکافد کوه را با بحر و کان
# 33 زور جان کوه کن شق حجر %~% زور جان جان در انشق القمر
# 34 گر گشاید دل سر انبان راز %~% جان به سوی عرش سازد ترک‌تاز
PageV01P079
# 1 کرد حق و کرد ما هر دو ببین %~% کرد ما را هست دان پیداست این
# 2 گر نباشد فعل خلق اندر میان %~% پس مگو کس را چرا کردی چنان
# 3 خلق حق افعال ما را موجدست %~% فعل ما آثار خلق ایزدست
# 4 ناطقی یا حرف بیند یا غرض %~% کی شود یک دم محیط دو عرض
# 5 گر به معنی رفت شد غافل ز حرف %~% پیش و پس یک دم نبیند هیچ طرف
# 6 آن زمان که پیش‌بینی آن زمان %~% تو پس خود کی ببینی این بدان
# 7 چون محیط حرف و معنی نیست جان %~% چون بود جان خالق این هر دوان
# 8 حق محیط جمله آمد ای پسر %~% وا ندارد کارش از کار دگر
# 9 گفت شیطان که بما اغویتنی %~% کرد فعل خود نهان دیو دنی
# 10 گفت آدم که ظلمنا نفسنا %~% او ز فعل حق نبد غافل چو ما
# 11 در گنه او از ادب پنهانش کرد %~% زان گنه بر خود زدن او بر بخورد
# 12 بعد توبه گفتش ای آدم نه من %~% آفریدم در تو آن جرم و محن
# 13 نه که تقدیر و قضای من بد آن %~% چون به وقت عذر کردی آن نهان
# 14 گفت ترسیدم ادب نگذاشتم %~% گفت هم من پاس آنت داشتم
# 15 هر که آرد حرمت او حرمت برد %~% هر که آرد قند لوزینه خورد
# 16 طیبات از بهر کی للطیبین %~% یار را خوش کن برنجان و ببین
# 17 یک مثال ای دل پی فرقی بیار %~% تا بدانی جبر را از اختیار
# 18 دست کان لرزان بود از ارتعاش %~% وانک دستی تو بلرزانی ز جاش
# 19 هر دو جنبش آفریده حق شناس %~% لیک نتوان کرد این با آن قیاس
# 20 زان پشیمانی که لرزانیدیش %~% مرتعش را کی پشیمان دیدیش
# 21 بحث عقلست این چه عقل آن حیله‌گر %~% تا ضعیفی ره برد آنجا مگر
# 22 بحث عقلی گر در و مرجان بود %~% آن دگر باشد که بحث جان بود
# 23 بحث جان اندر مقامی دیگرست %~% باده جان را قوامی دیگرست
# 24 آن زمان که بحث عقلی ساز بود %~% این عمر با بوالحکم همراز بود
# 25 چون عمر از عقل آمد سوی جان %~% بوالحکم بوجهل شد در حکم آن
# 26 سوی حس و سوی عقل او کاملست %~% گرچه خود نسبت به جان او جاهلست
# 27 بحث عقل و حس اثر دان یا سبب %~% بحث جانی یا عجب یا بوالعجب
# 28 ضؤ جان آمد نماند ای مستضی %~% لازم و ملزوم و نافی مقتضی
# 29 زانک بینایی که نورش بازغست %~% از دلیل چون عصا بس فارغست
PageV01P080
# 1 بار دیگر ما به قصه آمدیم %~% ما از آن قصه برون خود کی شدیم
# 2 گر به جهل آییم آن زندان اوست %~% ور به علم آییم آن ایوان اوست
# 3 ور به خواب آییم مستان وییم %~% ور به بیداری به دستان وییم
# 4 ور بگرییم ابر پر زرق وییم %~% ور بخندیم آن زمان برق وییم
# 5 ور بخشم و جنگ عکس قهر اوست %~% ور بصلح و عذر عکس مهر اوست
# 6 ما کییم اندر جهان پیچ پیچ %~% چون الف او خود چه دارد هیچ‌هیچ
PageV01P081
# 1 گفت یا عمر چه حکمت بود و سر %~% حبس آن صافی درین جای کدر
# 2 آب صافی در گلی پنهان شده %~% جان صافی بسته ابدان شده
# 3 گفت تو بحثی شگرفی می‌کنی %~% معنیی را بند حرفی می‌کنی
# 4 حبس کردی معنی آزاد را %~% بند حرفی کرده‌ای تو یاد را
# 5 از برای فایده این کرده‌ای %~% تو که خود از فایده در پرده‌ای
# 6 آنک از وی فایده زاییده شد %~% چون نبیند آنچ ما را دیده شد
# 7 صد هزاران فایده‌ست و هر یکی %~% صد هزاران پیش آن یک اندکی
# 8 آن دم نطقت که جزو جزوهاست %~% فایده شد کل کل خالی چراست
# 9 تو که جزوی کار تو با فایده‌ست %~% پس چرا در طعن کل آری تو دست
# 10 گفت را گر فایده نبود مگو %~% ور بود هل اعتراض و شکر جو
# 11 شکر یزدان طوق هر گردن بود %~% نی جدال و رو ترش کردن بود
# 12 گر ترش‌رو بودن آمد شکر و بس %~% پس چو سرکه شکرگویی نیست کس
# 13 سرکه را گر راه باید در جگر %~% گو بشو سرکنگبین او از شکر
# 14 معنی اندر شعر جز با خبط نیست %~% چون قلاسنگست و اندر ضبط نیست
PageV01P082
# 1 آن رسول از خود بشد زین یک دو جام %~% نی رسالت یاد ماندش نی پیام
# 2 واله اندر قدرت الله شد %~% آن رسول اینجا رسید و شاه شد
# 3 سیل چون آمد به دریا بحر گشت %~% دانه چون آمد به مزرع گشت کشت
# 4 چون تعلق یافت نان با بوالبشر %~% نان مرده زنده گشت و با خبر
# 5 موم و هیزم چون فدای نار شد %~% ذات ظلمانی او انوار شد
# 6 سنگ سرمه چونک شد در دیدگان %~% گشت بینایی شد آنجا دیدبان
# 7 ای خنک آن مرد کز خود رسته شد %~% در وجود زنده‌ای پیوسته شد
# 8 وای آن زنده که با مرده نشست %~% مرده گشت و زندگی از وی بجست
# 9 چون تو در قرآن حق بگریختی %~% با روان انبیا آمیختی
# 10 هست قرآن حالهای انبیا %~% ماهیان بحر پاک کبریا
# 11 ور بخوانی و نه‌ای قرآن‌پذیر %~% انبیا و اولیا را دیده گیر
# 12 ور پذیرایی چو بر خوانی قصص %~% مرغ جانت تنگ آید در قفس
# 13 مرغ کو اندر قفس زندانیست %~% می‌نجوید رستن از نادانیست
# 14 روحهایی کز قفسها رسته‌اند %~% انبیا رهبر شایسته‌اند
# 15 از برون آوازشان آید ز دین %~% که ره رستن ترا اینست این
# 16 ما بذین رستیم زین تنگین قفس %~% جز که این ره نیست چاره این قفس
# 17 خویش را رنجور سازی زار زار %~% تا ترا بیرون کنند از اشتهار
# 18 که اشتهار خلق بند محکمست %~% در ره این از بند آهن کی کمست
PageV01P083
# 1 بود بازرگان و او را طوطیی %~% در قفس محبوس زیبا طوطیی
# 2 چونک بازرگان سفر را ساز کرد %~% سوی هندستان شدن آغاز کرد
# 3 هر غلام و هر کنیزک را ز جود %~% گفت بهر تو چه آرم گوی زود
# 4 هر یکی از وی مرادی خواست کرد %~% جمله را وعده بداد آن نیک مرد
# 5 گفت طوطی را چه خواهی ارمغان %~% کارمت از خطه هندوستان
# 6 گفتش آن طوطی که آنجا طوطیان %~% چون ببینی کن ز حال من بیان
# 7 کان فلان طوطی که مشتاق شماست %~% از قضای آسمان در حبس ماست
# 8 بر شما کرد او سلام و داد خواست %~% وز شما چاره و ره ارشاد خواست
# 9 گفت می‌شاید که من در اشتیاق %~% جان دهم اینجا بمیرم در فراق
# 10 این روا باشد که من در بند سخت %~% گه شما بر سبزه گاهی بر درخت
# 11 این چنین باشد وفای دوستان %~% من درین حبس و شما در گلستان
# 12 یاد آرید ای مهان زین مرغ زار %~% یک صبوحی درمیان مرغزار
# 13 یاد یاران یار را میمون بود %~% خاصه کان لیلی و این مجنون بود
# 14 ای حریفان بت موزون خود %~% من قدحها می‌خورم پر خون خود
# 15 یک قدح می‌نوش کن بر یاد من %~% گر نمی‌خواهی که بدهی داد من
# 16 یا بیاد این فتاده خاک‌بیز %~% چونک خوردی جرعه‌ای بر خاک ریز
# 17 ای عجب آن عهد و آن سوگند کو %~% وعده‌های آن لب چون قند کو
# 18 گر فراق بنده از بد بندگیست %~% چون تو با بد بد کنی پس فرق چیست
# 19 ای بدی که تو کنی در خشم و جنگ %~% با طرب‌تر از سماع و بانگ چنگ
# 20 ای جفای تو ز دولت خوب‌تر %~% و انتقام تو ز جان محبوب‌تر
# 21 نار تو اینست نورت چون بود %~% ماتم این تا خود که سورت چون بود
# 22 از حلاوتها که دارد جور تو %~% وز لطافت کس نیابد غور تو
# 23 نالم و ترسم که او باور کند %~% وز کرم آن جور را کمتر کند
# 24 عاشقم بر قهر و بر لطفش بجد %~% بوالعجب من عاشق این هر دو ضد
# 25 والله ار زین خار در بستان شوم %~% همچو بلبل زین سبب نالان شوم
# 26 این عجب بلبل که بگشاید دهان %~% تا خورد او خار را با گلستان
# 27 این چه بلبل این نهنگ آتشیست %~% جمله ناخوشها ز عشق او را خوشیست
# 28 عاشق کلست و خود کلست او %~% عاشق خویشست و عشق خویش‌جو
PageV01P084
# 1 قصه طوطی جان زین سان بود %~% کو کسی کو محرم مرغان بود
# 2 کو یکی مرغی ضعیفی بی‌گناه %~% و اندرون او سلیمان با سپاه
# 3 چون بنالد زار بی‌شکر و گله %~% افتد اندر هفت گردون غلغله
# 4 هر دمش صد نامه صد پیک از خدا %~% یا ربی زو شصت لبیک از خدا
# 5 زلت او به ز طاعت نزد حق %~% پیش کفرش جمله ایمانها خلق
# 6 هر دمی او را یکی معراج خاص %~% بر سر تاجش نهد صد تاج خاص
# 7 صورتش بر خاک و جان بر لامکان %~% لامکانی فوق وهم سالکان
# 8 لامکانی نه که در فهم آیدت %~% هر دمی در وی خیالی زایدت
# 9 بل مکان و لامکان در حکم او %~% همچو در حکم بهشتی چار جو
# 10 شرح این کوته کن و رخ زین بتاب %~% دم مزن والله اعلم بالصواب
# 11 باز می‌گردیم ما ای دوستان %~% سوی مرغ و تاجر و هندوستان
# 12 مرد بازرگان پذیرفت این پیام %~% کو رساند سوی جنس از وی سلام
PageV01P085
# 1 چونک تا اقصای هندستان رسید %~% در بیابان طوطیی چندی بدید
# 2 مرکب استانید پس آواز داد %~% آن سلام و آن امانت باز داد
# 3 طوطیی زان طوطیان لرزید بس %~% اوفتاد و مرد و بگسستش نفس
# 4 شد پشیمان خواجه از گفت خبر %~% گفت رفتم در هلاک جانور
# 5 این مگر خویشست با آن طوطیک %~% این مگر دو جسم بود و روح یک
# 6 این چرا کردم چرا دادم پیام %~% سوختم بیچاره را زین گفت خام
# 7 این زبان چون سنگ و هم آهن وشست %~% وانچ بجهد از زبان چون آتشست
# 8 سنگ و آهن را مزن بر هم گزاف %~% گه ز روی نقل و گه از روی لاف
# 9 زانک تاریکست و هر سو پنبه‌زار %~% درمیان پنبه چون باشد شرار
# 10 ظالم آن قومی که چشمان دوختند %~% زان سخنها عالمی را سوختند
# 11 عالمی را یک سخن ویران کند %~% روبهان مرده را شیران کند
# 12 جانها در اصل خود عیسی‌دمند %~% یک زمان زخمند و گاهی مرهمند
# 13 گر حجاب از جانها بر خاستی %~% گفت هر جانی مسیح‌آساستی
# 14 گر سخن خواهی که گویی چون شکر %~% صبر کن از حرص و این حلوا مخور
# 15 صبر باشد مشتهای زیرکان %~% هست حلوا آرزوی کودکان
# 16 هرکه صبر آورد گردون بر رود %~% هر که حلوا خورد واپس‌تر رود
PageV01P086
# 1 صاحب دل را ندارد آن زیان %~% گر خورد او زهر قاتل را عیان
# 2 زانک صحت یافت و از پرهیز رست %~% طالب مسکین میان تب درست
# 3 گفت پیغامبر که ای مرد جری %~% هان مکن با هیچ مطلوبی مری
# 4 در تو نمرودیست آتش در مرو %~% رفت خواهی اول ابراهیم شو
# 5 چون نه‌ای سباح و نه دریایی %~% در میفکن خویش از خودراییی
# 6 او ز آتش ورد احمر آورد %~% از زیانها سود بر سر آورد
# 7 کاملی گر خاک گیرد زر شود %~% ناقص ار زر برد خاکستر شود
# 8 چون قبول حق بود آن مرد راست %~% دست او در کارها دست خداست
# 9 دست ناقص دست شیطانست و دیو %~% زانک اندر دام تکلیفست و ریو
# 10 جهل آید پیش او دانش شود %~% جهل شد علمی که در منکر رود
# 11 هرچه گیرد علتی علت شود %~% کفر گیرد کاملی ملت شود
# 12 ای مری کرده پیاده با سوار %~% سر نخواهی برد اکنون پای دار
PageV01P087
# 1 ساحران در عهد فرعون لعین %~% چون مری کردند با موسی بکین
# 2 لیک موسی را مقدم داشتند %~% ساحران او را مکرم داشتند
# 3 زانک گفتندش که فرمان آن تست %~% گر همی خواهی عصا تو فکن نخست
# 4 گفت نی اول شما ای ساحران %~% افکنید ان مکرها را درمیان
# 5 این قدر تعظیم دینشان را خرید %~% کز مری آن دست و پاهاشان برید
# 6 ساحران چون حق او بشناختند %~% دست و پا در جرم آن در باختند
# 7 لقمه و نکته‌ست کامل را حلال %~% تو نه‌ای کامل مخور می‌باش لال
# 8 چون تو گوشی او زبان نی جنس تو %~% گوشها را حق بفرمود انصتوا
# 9 کودک اول چون بزاید شیرنوش %~% مدتی خامش بود او جمله گوش
# 10 مدتی می‌بایدش لب دوختن %~% از سخن تا او سخن آموختن
# 11 ور نباشد گوش و تی‌تی می‌کند %~% خویشتن را گنگ گیتی می‌کند
# 12 کر اصلی کش نبد ز آغاز گوش %~% لال باشد کی کند در نطق جوش
# 13 زانک اول سمع باید نطق را %~% سوی منطق از ره سمع اندر آ
# 14 وادخلوا الابیات من ابوابها %~% واطلبوا الاغراض فی اسبابها
# 15 نطق کان موقوف راه سمع نیست %~% جز که نطق خالق بی‌طمع نیست
# 16 مبدعست او تابع استاد نی %~% مسند جمله ورا اسناد نی
# 17 باقیان هم در حرف هم در مقال %~% تابع استاد و محتاج مثال
# 18 زین سخن گر نیستی بیگانه‌ای %~% دلق و اشکی گیر در ویرانه‌ای
# 19 زانک آدم زان عتاب از اشک رست %~% اشک تر باشد دم توبه‌پرست
# 20 بهر گریه آمد آدم بر زمین %~% تا بود گریان و نالان و حزین
# 21 آدم از فردوس و از بالای هفت %~% پای ماچان از برای عذر رفت
# 22 گر ز پشت آدمی وز صلب او %~% در طلب می‌باش هم در طلب او
# 23 ز آتش دل و آب دیده نقل ساز %~% بوستان از ابر و خورشیدست باز
# 24 تو چه دانی ذوق آب دیدگان %~% عاشق نانی تو چون نادیدگان
# 25 گر تو این انبان ز نان خالی کنی %~% پر ز گوهرهای اجلالی کنی
# 26 طفل جان از شیر شیطان باز کن %~% بعد از آنش با ملک انباز کن
# 27 تا تو تاریک و ملول و تیره‌ای %~% دان که با دیو لعین همشیره‌ای
# 28 لقمه‌ای کو نور افزود و کمال %~% آن بود آورده از کسب حلال
# 29 روغنی کاید چراغ ما کشد %~% آب خوانش چون چراغی را کشد
# 30 علم و حکمت زاید از لقمه حلال %~% عشق و رقت آید از لقمه حلال
# 31 چون ز لقمه تو حسد بینی و دام %~% جهل و غفلت زاید آن را دان حرام
# 32 هیچ گندم کاری و جو بر دهد %~% دیده‌ای اسپی که کره خر دهد
# 33 لقمه تخمست و برش اندیشه‌ها %~% لقمه بحر و گوهرش اندیشه‌ها
# 34 زاید از لقمه حلال اندر دهان %~% میل خدمت عزم رفتن آن جهان
PageV01P088
# 1 کرد بازرگان تجارت را تمام %~% باز آمد سوی منزل دوستکام
# 2 هر غلامی را بیاورد ارمغان %~% هر کنیزک را ببخشید او نشان
# 3 گفت طوطی ارمغان بنده کو %~% آنچ دیدی و آنچ گفتی بازگو
# 4 گفت نه من خود پشیمانم از آن %~% دست خود خایان و انگشتان گزان
# 5 من چرا پیغام خامی از گزاف %~% بردم از بی‌دانشی و از نشاف
# 6 گفت ای خواجه پشیمانی ز چیست %~% چیست آن کین خشم و غم را مقتضیست
# 7 گفت گفتم آن شکایتهای تو %~% با گروهی طوطیان همتای تو
# 8 آن یکی طوطی ز دردت بوی برد %~% زهره‌اش بدرید و لرزید و بمرد
# 9 من پشیمان گشتم این گفتن چه بود %~% لیک چون گفتم پشیمانی چه سود
# 10 نکته‌ای کان جست ناگه از زبان %~% همچو تیری دان که آن جست از کمان
# 11 وا نگردد از ره آن تیر ای پسر %~% بند باید کرد سیلی را ز سر
# 12 چون گذشت از سر جهانی را گرفت %~% گر جهان ویران کند نبود شگفت
# 13 فعل را در غیب اثرها زادنیست %~% و آن موالیدش بحکم خلق نیست
# 14 بی‌شریکی جمله مخلوق خداست %~% آن موالید ار چه نسبتشان به ماست
# 15 زید پرانید تیری سوی عمرو %~% عمرو را بگرفت تیرش همچو نمر
# 16 مدت سالی همی زایید درد %~% دردها را آفریند حق نه مرد
# 17 زید رامی آن دم ار مرد از وجل %~% دردها می‌زاید آنجا تا اجل
# 18 زان موالید وجع چون مرد او %~% زید را ز اول سبب قتال گو
# 19 آن وجعها را بدو منسوب دار %~% گرچه هست آن جمله صنع کردگار
# 20 همچنین کشت و دم و دام و جماع %~% آن موالیدست حق را مستطاع
# 21 اولیا را هست قدرت از اله %~% تیر جسته باز آرندش ز راه
# 22 بسته درهای موالید از سبب %~% چون پشیمان شد ولی زان دست رب
# 23 گفته ناگفته کند از فتح باب %~% تا از آن نه سیخ سوزد نه کباب
# 24 از همه دلها که آن نکته شنید %~% آن سخن را کرد محو و ناپدید
# 25 گرت برهان باید و حجت مها %~% بازخوان من آیة او ننسها
# 26 آیت انسوکم ذکری بخوان %~% قدرت نسیان نهادنشان بدان
# 27 چون به تذکیر و به نسیان قادرند %~% بر همه دلهای خلقان قاهرند
# 28 چون بنسیان بست او راه نظر %~% کار نتوان کرد ور باشد هنر
# 29 خلتم سخریة اهل السمو %~% از نبی خوانید تا انسوکم
# 30 صاحب ده پادشاه جسمهاست %~% صاحب دل شاه دلهای شماست
# 31 فرع دید آمد عمل بی‌هیچ شک %~% پس نباشد مردم الا مردمک
# 32 من تمام این نیارم گفت از آن %~% منع می‌آید ز صاحب مرکزان
# 33 چون فراموشی خلق و یادشان %~% با ویست و او رسد فریادشان
# 34 صد هزاران نیک و بد را آن بهی %~% می‌کند هر شب ز دلهاشان تهی
# 35 روز دلها را از آن پر می‌کند %~% آن صدفها را پر از در می‌کند
# 36 آن همه اندیشه پیشانها %~% می‌شناسند از هدایت خانها
# 37 پیشه و فرهنگ تو آید به تو %~% تا در اسباب بگشاید به تو
# 38 پیشه زرگر بهنگر نشد %~% خوی این خوش‌خو با آن منکر نشد
# 39 پیشه‌ها و خلقها همچون جهاز %~% سوی خصم آیند روز رستخیز
# 40 پیشه‌ها و خلقها از بعد خواب %~% واپس آید هم به خصم خود شتاب
# 41 پیشه‌ها و اندیشه‌ها در وقت صبح %~% هم بدانجا شد که بود آن حسن و قبح
# 42 چون کبوترهای پیک از شهرها %~% سوی شهر خویش آرد بهرها
PageV01P089
# 1 چون شنید آن مرغ کان طوطی چه کرد %~% پس بلرزید اوفتاد و گشت سرد
# 2 خواجه چون دیدش فتاده همچنین %~% بر جهید و زد کله را بر زمین
# 3 چون بدین رنگ و بدین حالش بدید %~% خواجه بر جست و گریبان را درید
# 4 گفت ای طوطی خوب خوش‌حنین %~% این چه بودت این چرا گشتی چنین
# 5 ای دریغا مرغ خوش‌آواز من %~% ای دریغا همدم و همراز من
# 6 ای دریغا مرغ خوش‌الحان من %~% راح روح و روضه و ریحان من
# 7 گر سلیمان را چنین مرغی بدی %~% کی خود او مشغول آن مرغان شدی
# 8 ای دریغا مرغ کارزان یافتم %~% زود روی از روی او بر تافتم
# 9 ای زبان تو بس زیانی بر وری %~% چون توی گویا چه گویم من ترا
# 10 ای زبان هم آتش و هم خرمنی %~% چند این آتش درین خرمن زنی
# 11 در نهان جان از تو افغان می‌کند %~% گرچه هر چه گوییش آن می‌کند
# 12 ای زبان هم گنج بی‌پایان توی %~% ای زبان هم رنج بی‌درمان توی
# 13 هم صفیر و خدعه مرغان توی %~% هم انیس وحشت هجران توی
# 14 چند امانم می‌دهی ای بی امان %~% ای تو زه کرده به کین من کمان
# 15 نک بپرانیده‌ای مرغ مرا %~% در چراگاه ستم کم کن چرا
# 16 یا جواب من بگو یا داد ده %~% یا مرا ز اسباب شادی یاد ده
# 17 ای دریغا نور ظلمت‌سوز من %~% ای دریغا صبح روز افروز من
# 18 ای دریغا مرغ خوش‌پرواز من %~% ز انتها پریده تا آغاز من
# 19 عاشق رنجست نادان تا ابد %~% خیز لا اقسم بخوان تا فی کبد
# 20 از کبد فارغ بدم با روی تو %~% وز زبد صافی بدم در جوی تو
# 21 این دریغاها خیال دیدنست %~% وز وجود نقد خود ببریدنست
# 22 غیرت حق بود و با حق چاره نیست %~% کو دلی کز عشق حق صد پاره نیست
# 23 غیرت آن باشد که او غیر همه‌ست %~% آنک افزون از بیان و دمدمه‌ست
# 24 ای دریغا اشک من دریا بدی %~% تا نثار دلبر زیبا بدی
# 25 طوطی من مرغ زیرکسار من %~% ترجمان فکرت و اسرار من
# 26 هرچه روزی داد و ناداد آیدم %~% او ز اول گفته تا یاد آیدم
# 27 طوطیی کآید ز وحی آواز او %~% پیش از آغاز وجود آغاز او
# 28 اندرون تست آن طوطی نهان %~% عکس او را دیده تو بر این و آن
# 29 می برد شادیت را تو شاد ازو %~% می‌پذیری ظلم را چون داد ازو
# 30 ای که جان را بهر تن می‌سوختی %~% سوختی جان را و تن افروختی
# 31 سوختم من سوخته خواهد کسی %~% تا زمن آتش زند اندر خسی
# 32 سوخته چون قابل آتش بود %~% سوخته بستان که آتش‌کش بود
# 33 ای دریغا ای دریغا ای دریغ %~% کانچنان ماهی نهان شد زیر میغ
# 34 چون زنم دم کآتش دل تیز شد %~% شیر هجر آشفته و خون‌ریز شد
# 35 آنک او هشیار خود تندست و مست %~% چون بود چون او قدح گیرد به دست
# 36 شیر مستی کز صفت بیرون بود %~% از بسیط مرغزار افزون بود
# 37 قافیه‌اندیشم و دلدار من %~% گویدم مندیش جز دیدار من
# 38 خوش نشین ای قافیه‌اندیش من %~% قافیه دولت توی در پیش من
# 39 حرف چه بود تا تو اندیشی از آن %~% حرف چه بود خار دیوار رزان
# 40 حرف و صوت و گفت را بر هم زنم %~% تا که بی این هر سه با تو دم زنم
# 41 آن دمی کز آدمش کردم نهان %~% با تو گویم ای تو اسرار جهان
# 42 آن دمی را که نگفتم با خلیل %~% و آن غمی را که نداند جبرئیل
# 43 آن دمی کز وی مسیحا دم نزد %~% حق ز غیرت نیز بی ما هم نزد
# 44 ما چه باشد در لغت اثبات و نفی %~% من نه اثباتم منم بی‌ذات و نفی
# 45 من کسی در ناکسی در یافتم %~% پس کسی در ناکسی در بافتم
# 46 جمله شاهان بنده بنده خودند %~% جمله خلقان مرده مرده خودند
# 47 جمله شاهان پست پست خویش را %~% جمله خلقان مست مست خویش را
# 48 می‌شود صیاد مرغان را شکار %~% تا کند ناگاه ایشان را شکار
# 49 بی‌دلان را دلبران جسته بجان %~% جمله معشوقان شکار عاشقان
# 50 هر که عاشق دیدیش معشوق دان %~% کو به نسبت هست هم این و هم آن
# 51 تشنگان گر آب جویند از جهان %~% آب جوید هم به عالم تشنگان
# 52 چونک عاشق اوست تو خاموش باش %~% او چو گوشت می‌کشد تو گوش باش
# 53 بند کن چون سیل سیلانی کند %~% ور نه رسوایی و ویرانی کند
# 54 من چه غم دارم که ویرانی بود %~% زیر ویران گنج سلطانی بود
# 55 غرق حق خواهد که باشد غرق‌تر %~% همچو موج بحر جان زیر و زبر
# 56 زیر دریا خوشتر آید یا زبر %~% تیر او دلکش‌تر آید یا سپر
# 57 پاره کرده وسوسه باشی دلا %~% گر طرب را باز دانی از بلا
# 58 گر مرادت را مذاق شکرست %~% بی‌مرادی نه مراد دلبرست
# 59 هر ستاره‌ش خونبهای صد هلال %~% خون عالم ریختن او را حلال
# 60 ما بها و خونبها را یافتیم %~% جانب جان باختن بشتافتیم
# 61 ای حیات عاشقان در مردگی %~% دل نیابی جز که در دل‌بردگی
# 62 من دلش جسته به صد ناز و دلال %~% او بهانه کرده با من از ملال
# 63 گفتم آخر غرق تست این عقل و جان %~% گفت رو رو بر من این افسون مخوان
# 64 من ندانم آنچ اندیشیده‌ای %~% ای دو دیده دوست را چون دیده‌ای
# 65 ای گرانجان خوار دیدستی ورا %~% زانک بس ارزان خریدستی ورا
# 66 هرکه او ارزان خرد ارزان دهد %~% گوهری طفلی به قرصی نان دهد
# 67 غرق عشقی‌ام که غرقست اندرین %~% عشقهای اولین و آخرین
# 68 مجملش گفتم نکردم زان بیان %~% ورنه هم افهام سوزد هم زبان
# 69 من چو لب گویم لب دریا بود %~% من چو لا گویم مراد الا بود
# 70 من ز شیرینی نشستم رو ترش %~% من ز بسیاری گفتارم خمش
# 71 تا که شیرینی ما از دو جهان %~% در حجاب رو ترش باشد نهان
# 72 تا که در هر گوش ناید این سخن %~% یک همی گویم ز صد سر لدن
PageV01P090
# 1 جمله عالم زان غیور آمد که حق %~% برد در غیرت برین عالم سبق
# 2 او چو جانست و جهان چون کالبد %~% کالبد از جان پذیرد نیک و بد
# 3 هر که محراب نمازش گشت عین %~% سوی ایمان رفتنش می‌دان تو شین
# 4 هر که شد مر شاه را او جامه‌دار %~% هست خسران بهر شاهش اتجار
# 5 هر که با سلطان شود او همنشین %~% بر درش شستن بود حیف و غبین
# 6 دستبوسش چون رسید از پادشاه %~% گر گزیند بوس پا باشد گناه
# 7 گرچه سر بر پا نهادن خدمتست %~% پیش آن خدمت خطا و زلتست
# 8 شاه را غیرت بود بر هر که او %~% بو گزیند بعد از آن که دید رو
# 9 غیرت حق بر مثل گندم بود %~% کاه خرمن غیرت مردم بود
# 10 اصل غیرتها بدانید از اله %~% آن خلقان فرع حق بی‌اشتباه
# 11 شرح این بگذارم و گیرم گله %~% از جفای آن نگار ده دله
# 12 نالم ایرا ناله‌ها خوش آیدش %~% از دو عالم ناله و غم بایدش
# 13 چون ننالم تلخ از دستان او %~% چون نیم در حلقه مستان او
# 14 چون نباشم همچو شب بی روز او %~% بی وصال روی روز افروز او
# 15 ناخوش او خوش بود در جان من %~% جان فدای یار دل‌رنجان من
# 16 عاشقم بر رنج خویش و درد خویش %~% بهر خشنودی شاه فرد خویش
# 17 خاک غم را سرمه سازم بهر چشم %~% تا ز گوهر پر شود دو بحر چشم
# 18 اشک کان از بهر او بارند خلق %~% گوهرست و اشک پندارند خلق
# 19 من ز جان جان شکایت می‌کنم %~% من نیم شاکی روایت می‌کنم
# 20 دل همی‌گوید کزو رنجیده‌ام %~% وز نفاق سست می‌خندیده‌ام
# 21 راستی کن ای تو فخر راستان %~% ای تو صدر و من درت را آستان
# 22 آستانه و صدر در معنی کجاست %~% ما و من کو آن طرف کان یار ماست
# 23 ای رهیده جان تو از ما و من %~% ای لطیفه روح اندر مرد و زن
# 24 مرد و زن چون یک شود آن یک توی %~% چونک یکها محو شد انک توی
# 25 این من و ما بهر آن بر ساختی %~% تا تو با خود نرد خدمت باختی
# 26 تا من و توها همه یک جان شوند %~% عاقبت مستغرق جانان شوند
# 27 این همه هست و بیا ای امر کن %~% ای منزه از بیا و از سخن
# 28 جسم جسمانه تواند دیدنت %~% در خیال آرد غم و خندیدنت
# 29 دل که او بسته غم و خندیدنست %~% تو مگو کو لایق آن دیدنست
# 30 آنک او بسته غم و خنده بود %~% او بدین دو عاریت زنده بود
# 31 باغ سبز عشق کو بی منتهاست %~% جز غم و شادی درو بس میوه‌هاست
# 32 عاشقی زین هر دو حالت برترست %~% بی بهار و بی خزان سبز و ترست
# 33 ده زکات روی خوب ای خوب‌رو %~% شرح جان شرحه شرحه بازگو
# 34 کز کرشم غمزه‌ای غمازه‌ای %~% بر دلم بنهاد داغی تازه‌ای
# 35 من حلالش کردم ار خونم بریخت %~% من همی‌گفتم حلال او می‌گریخت
# 36 چون گریزانی ز ناله خاکیان %~% غم چه ریزی بر دل غمناکیان
# 37 ای که هر صبحی که از مشرق بتافت %~% همچو چشمه مشرقت در جوش یافت
# 38 چون بهانه دادی این شیدات را %~% ای بها نه شکر لبهات را
# 39 ای جهان کهنه را تو جان نو %~% از تن بی جان و دل افغان شنو
# 40 شرح گل بگذار از بهر خدا %~% شرح بلبل گو که شد از گل جدا
# 41 از غم و شادی نباشد جوش ما %~% با خیال و وهم نبود هوش ما
# 42 حالتی دیگر بود کان نادرست %~% تو مشو منکر که حق بس قادرست
# 43 تو قیاس از حالت انسان مکن %~% منزل اندر جور و در احسان مکن
# 44 جور و احسان رنج و شادی حادثست %~% حادثان میرند و حقشان وارثست
# 45 صبح شد ای صبح را صبح و پناه %~% عذر مخدومی حسام‌الدین بخواه
# 46 عذرخواه عقل کل و جان توی %~% جان جان و تابش مرجان توی
# 47 تافت نور صبح و ما از نور تو %~% در صبوحی با می منصور تو
# 48 داده تو چون چنین دارد مرا %~% باده کی بود کو طرب آرد مرا
# 49 باده در جوشش گدای جوش ماست %~% چرخ در گردش گدای هوش ماست
# 50 باده از ما مست شد نه ما ازو %~% قالب از ما هست شد نه ما ازو
# 51 ما چو زنبوریم و قالبها چو موم %~% خانه خانه کرده قالب را چو موم
PageV01P091
# 1 بس دراز است این حدیث خواجه گو %~% تا چه شد احوال آن مرد نکو
# 2 خواجه اندر آتش و درد و حنین %~% صد پراکنده همی‌گفت این چنین
# 3 گه تناقض گاه ناز و گه نیاز %~% گاه سودای حقیقت گه مجاز
# 4 مرد غرقه گشته جانی می‌کند %~% دست را در هر گیاهی می‌زند
# 5 تا کدامش دست گیرد در خطر %~% دست و پایی می‌زند از بیم سر
# 6 دوست دارد یار این آشفتگی %~% کوشش بیهوده به از خفتگی
# 7 آنک او شاهست او بی کار نیست %~% ناله از وی طرفه کو بیمار نیست
# 8 بهر این فرمود رحمان ای پسر %~% کل یوم هو فی شان ای پسر
# 9 اندرین ره می‌تراش و می‌خراش %~% تا دم آخر دمی فارغ مباش
# 10 تا دم آخر دمی آخر بود %~% که عنایت با تو صاحب‌سر بود
# 11 هر چه می‌کوشند اگر مرد و زنست %~% گوش و چشم شاه جان بر روزنست
PageV01P092
# 1 بعد از آنش از قفس بیرون فکند %~% طوطیک پرید تا شاخ بلند
# 2 طوطی مرده چنان پرواز کرد %~% کآفتاب شرق ترکی‌تاز کرد
# 3 خواجه حیران گشت اندر کار مرغ %~% بی‌خبر ناگه بدید اسرار مرغ
# 4 روی بالا کرد و گفت ای عندلیب %~% از بیان حال خودمان ده نصیب
# 5 او چه کرد آنجا که تو آموختی %~% ساختی مکری و ما را سوختی
# 6 گفت طوطی کو به فعلم پند داد %~% که رها کن لطف آواز و وداد
# 7 زانک آوازت ترا در بند کرد %~% خویشتن مرده پی این پند کرد
# 8 یعنی ای مطرب شده با عام و خاص %~% مرده شو چون من که تا یابی خلاص
# 9 دانه باشی مرغکانت بر چنند %~% غنچه باشی کودکانت بر کنند
# 10 دانه پنهان کن بکلی دام شو %~% غنچه پنهان کن گیاه بام شو
# 11 هر که داد او حسن خود را در مزاد %~% صد قضای بد سوی او رو نهاد
# 12 جشمها و خشمها و رشکها %~% بر سرش ریزد چو آب از مشکها
# 13 دشمنان او را ز غیرت می‌درند %~% دوستان هم روزگارش می‌برند
# 14 آنک غافل بود از کشت و بهار %~% او چه داند قیمت این روزگار
# 15 در پناه لطف حق باید گریخت %~% کو هزاران لطف بر ارواح ریخت
# 16 تا پناهی یابی آنگه چون پناه %~% آب و آتش مر ترا گردد سپاه
# 17 نوح و موسی را نه دریا یار شد %~% نه بر اعداشان بکین قهار شد
# 18 آتش ابراهیم را نه قلعه بود %~% تا برآورد از دل نمرود دود
# 19 کوه یحیی را نه سوی خویش خواند %~% قاصدانش را به زخم سنگ راند
# 20 گفت ای یحیی بیا در من گریز %~% تا پناهت باشم از شمشیر تیز
PageV01P093
# 1 یک دو پندش داد طوطی بی‌نفاق %~% بعد از آن گفتش سلام الفراق
# 2 خواجه گفتش فی امان الله برو %~% مر مرا اکنون نمودی راه نو
# 3 خواجه با خود گفت کین پند منست %~% راه او گیرم که این ره روشنست
# 4 جان من کمتر ز طوطی کی بود %~% جان چنین باید که نیکوپی بود
PageV01P094
# 1 تن قفس‌شکلست تن شد خار جان %~% در فریب داخلان و خارجان
# 2 اینش گوید من شوم همراز تو %~% وآنش گوید نی منم انباز تو
# 3 اینش گوید نیست چون تو در وجود %~% در جمال و فضل و در احسان و جود
# 4 آنش گوید هر دو عالم آن تست %~% جمله جانهامان طفیل جان تست
# 5 او چو بیند خلق را سرمست خویش %~% از تکبر می‌رود از دست خویش
# 6 او نداند که هزاران را چو او %~% دیو افکندست اندر آب جو
# 7 لطف و سالوس جهان خوش لقمه‌ایست %~% کمترش خور کان پر آتش لقمه‌ایست
# 8 آتشش پنهان و ذوقش آشکار %~% دود او ظاهر شود پایان کار
# 9 تو مگو آن مدح را من کی خورم %~% از طمع می‌گوید او پی می‌برم
# 10 مادحت گر هجو گوید بر ملا %~% روزها سوزد دلت زان سوزها
# 11 گر چه دانی کو ز حرمان گفت آن %~% کان طمع که داشت از تو شد زیان
# 12 آن اثر می‌ماندت در اندرون %~% در مدیح این حالتت هست آزمون
# 13 آن اثر هم روزها باقی بود %~% مایه کبر و خداع جان شود
# 14 لیک ننماید چو شیرینست مدح %~% بد نماید زانک تلخ افتاد قدح
# 15 همچو مطبوخست و حب کان را خوری %~% تا بدیری شورش و رنج اندری
# 16 ور خوری حلوا بود ذوقش دمی %~% این اثر چون آن نمی‌پاید همی
# 17 چون نمی‌پاید همی‌پاید نهان %~% هر ضدی را تو به ضد او بدان
# 18 چون شکر پاید نهان تاثیر او %~% بعد حینی دمل آرد نیش‌جو
# 19 نفس از بس مدحها فرعون شد %~% کن ذلیل النفس هونا لا تسد
# 20 تا توانی بنده شو سلطان مباش %~% زخم کش چون گوی شو چوگان مباش
# 21 ورنه چون لطفت نماند وین جمال %~% از تو آید آن حریفان را ملال
# 22 آن جماعت کت همی‌دادند ریو %~% چون ببینندت بگویندت که دیو
# 23 جمله گویندت چو بینندت بدر %~% مرده‌ای از گور خود بر کرد سر
# 24 همچو امرد که خدا نامش کنند %~% تا بدین سالوس در دامش کنند
# 25 چونک در بدنامی آمد ریش او %~% دیو را ننگ آید از تفتیش او
# 26 دیو سوی آدمی شد بهر شر %~% سوی تو ناید که از دیوی بتر
# 27 تا تو بودی آدمی دیو از پیت %~% می‌دوید و می‌چشانید او میت
# 28 چون شدی در خوی دیوی استوار %~% می‌گریزد از تو دیو نابکار
# 29 آنک اندر دامنت آویخت او %~% چون چنین گشتی ز تو بگریخت او
PageV01P095
# 1 این همه گفتیم لیک اندر بسیچ %~% بی‌عنایات خدا هیچیم هیچ
# 2 بی عنایات حق و خاصان حق %~% گر ملک باشد سیاهستش ورق
# 3 ای خدا ای فضل تو حاجت روا %~% با تو یاد هیچ کس نبود روا
# 4 این قدر ارشاد تو بخشیده‌ای %~% تا بدین بس عیب ما پوشیده‌ای
# 5 قطره دانش که بخشیدی ز پیش %~% متصل گردان به دریاهای خویش
# 6 قطره علمست اندر جان من %~% وارهانش از هوا وز خاک تن
# 7 پیش از آن کین خاکها خسفش کنند %~% پیش از آن کین بادها نشفش کنند
# 8 گر چه چون نشفش کند تو قادری %~% کش ازیشان وا ستانی وا خری
# 9 قطره‌ای کو در هوا شد یا که ریخت %~% از خزینه قدرت تو کی گریخت
# 10 گر در آید در عدم یا صد عدم %~% چون بخوانیش او کند از سر قدم
# 11 صد هزاران ضد ضد را می‌کشد %~% بازشان حکم تو بیرون می‌کشد
# 12 از عدمها سوی هستی هر زمان %~% هست یا رب کاروان در کاروان
# 13 خاصه هر شب جمله افکار و عقول %~% نیست گردد غرق در بحر نغول
# 14 باز وقت صبح آن اللهیان %~% بر زنند از بحر سر چون ماهیان
# 15 در خزان آن صد هزاران شاخ و برگ %~% از هزیمت رفته در دریای مرگ
# 16 زاغ پوشیده سیه چون نوحه‌گر %~% در گلستان نوحه کرده بر خضر
# 17 باز فرمان آید از سالار ده %~% مر عدم را کانچ خوردی باز ده
# 18 آنچ خوردی وا ده ای مرگ سیاه %~% از نبات و دارو و برگ و گیاه
# 19 ای برادر عقل یکدم با خود آر %~% دم بدم در تو خزانست و بهار
# 20 باغ دل را سبز و تر و تازه بین %~% پر ز غنچه و ورد و سرو و یاسمین
# 21 ز انبهی برگ پنهان گشته شاخ %~% ز انبهی گل نهان صحرا و کاخ
# 22 این سخنهایی که از عقل کلست %~% بوی آن گلزار و سرو و سنبلست
# 23 بوی گل دیدی که آنجا گل نبود %~% جوش مل دیدی که آنجا مل نبود
# 24 بو قلاووزست و رهبر مر ترا %~% می‌برد تا خلد و کوثر مر ترا
# 25 بو دوای چشم باشد نورساز %~% شد ز بویی دیده یعقوب باز
# 26 بوی بد مر دیده را تاری کند %~% بوی یوسف دیده را یاری کند
# 27 تو که یوسف نیستی یعقوب باش %~% همچو او با گریه و آشوب باش
# 28 بشنو این پند از حکیم غزنوی %~% تا بیابی در تن کهنه نوی
# 29 ناز را رویی بباید همچو ورد %~% چون نداری گرد بدخویی مگرد
# 30 زشت باشد روی نازیبا و ناز %~% سخت باشد چشم نابینا و درد
# 31 پیش یوسف نازش و خوبی مکن %~% جز نیاز و آه یعقوبی مکن
# 32 معنی مردن ز طوطی بد نیاز %~% در نیاز و فقر خود را مرده ساز
# 33 تا دم عیسی ترا زنده کند %~% همچو خویشت خوب و فرخنده کند
# 34 از بهاران کی شود سرسبز سنگ %~% خاک شو تا گل نمایی رنگ رنگ
# 35 سالها تو سنگ بودی دل‌خراش %~% آزمون را یک زمانی خاک باش
PageV01P096
# 1 آن شنیدستی که در عهد عمر %~% بود چنگی مطربی با کر و فر
# 2 بلبل از آواز او بی‌خود شدی %~% یک طرب ز آواز خوبش صد شدی
# 3 مجلس و مجمع دمش آراستی %~% وز نوای او قیامت خاستی
# 4 همچو اسرافیل کآوازش بفن %~% مردگان را جان در آرد در بدن
# 5 یار سایل بود اسرافیل را %~% کز سماعش پر برستی فیل را
# 6 سازد اسرافیل روزی ناله را %~% جان دهد پوسیده صدساله را
# 7 انبیا را در درون هم نغمه‌هاست %~% طالبان را زان حیات بی‌بهاست
# 8 نشنود آن نغمه‌ها را گوش حس %~% کز ستمها گوش حس باشد نجس
# 9 نشنود نغمه پری را آدمی %~% کو بود ز اسرار پریان اعجمی
# 10 گر چه هم نغمه پری زین عالمست %~% نغمه دل برتر از هر دو دمست
# 11 که پری و آدمی زندانیند %~% هر دو در زندان این نادانیند
# 12 معشر الجن سوره رحمان بخوان %~% تستطیعوا تنفذوا را باز دان
# 13 نغمه‌های اندرون اولیا %~% اولا گوید که ای اجزای لا
# 14 هین ز لای نفی سرها بر زنید %~% این خیال و وهم یکسو افکنید
# 15 ای همه پوسیده در کون و فساد %~% جان باقیتان نرویید و نزاد
# 16 گر بگویم شمه‌ای زان نغمه‌ها %~% جانها سر بر زنند از دخمه‌ها
# 17 گوش را نزدیک کن کان دور نیست %~% لیک نقل آن به تو دستور نیست
# 18 هین که اسرافیل وقتند اولیا %~% مرده را زیشان حیاتست و نما
# 19 جان هر یک مرده‌ای از گور تن %~% بر جهد ز آوازشان اندر کفن
# 20 گوید این آواز ز آواها جداست %~% زنده کردن کار آواز خداست
# 21 ما بمردیم و بکلی کاستیم %~% بانگ حق آمد همه بر خاستیم
# 22 بانگ حق اندر حجاب و بی حجاب %~% آن دهد کو داد مریم را ز جیب
# 23 ای فناتان نیست کرده زیر پوست %~% باز گردید از عدم ز آواز دوست
# 24 مطلق آن آواز خود از شه بود %~% گرچه از حلقوم عبدالله بود
# 25 گفته او را من زبان و چشم تو %~% من حواس و من رضا و خشم تو
# 26 رو که بی یسمع و بی یبصر توی %~% سر توی چه جای صاحب‌سر توی
# 27 چون شدی من کان لله از وله %~% من ترا باشم که کان الله له
# 28 گه توی گویم ترا گاهی منم %~% هر چه گویم آفتاب روشنم
# 29 هر کجا تابم ز مشکات دمی %~% حل شد آنجا مشکلات عالمی
# 30 ظلمتی را کآفتابش بر نداشت %~% از دم ما گردد آن ظلمت چو چاشت
# 31 آدمی را او بخویش اسما نمود %~% دیگران را ز آدم اسما می‌گشود
# 32 خواه ز آدم گیر نورش خواه ازو %~% خواه از خم گیر می خواه از کدو
# 33 کین کدو با خنب پیوستست سخت %~% نی چو تو شاد آن کدوی نیکبخت
# 34 گفت طوبی من رآنی مصطفی %~% والذی یبصر لمن وجهی رای
# 35 چون چراغی نور شمعی را کشید %~% هر که دید آن را یقین آن شمع دید
# 36 همچنین تا صد چراغ ار نقل شد %~% دیدن آخر لقای اصل شد
# 37 خواه از نور پسین بستان تو آن %~% هیچ فرقی نیست خواه از شمع جان
# 38 خواه بین نور از چراغ آخرین %~% خواه بین نورش ز شمع غابرین
PageV01P097
# 1 گفت پیغامبر که نفحتهای حق %~% اندرین ایام می‌آرد سبق
# 2 گوش و هش دارید این اوقات را %~% در ربایید این چنین نفحات را
# 3 نفحه آمد مر شما را دید و رفت %~% هر که را می‌خواست جان بخشید و رفت
# 4 نفحه دیگر رسید آگاه باش %~% تا ازین هم وانمانی خواجه‌تاش
# 5 جان آتش یافت زو آتش کشی %~% جان مرده یافت از وی جنبشی
# 6 جان ناری یافت از وی انطفا %~% مرده پوشید از بقای او قبا
# 7 تازگی و جنبش طوبیست این %~% همچو جنبشهای حیوان نیست این
# 8 گر در افتد در زمین و آسمان %~% زهره‌هاشان آب گردد در زمان
# 9 خود ز بیم این دم بی‌منتها %~% باز خوان فابین ان یحملنها
# 10 ورنه خود اشفقن منها چون بدی %~% گرنه از بیمش دل که خون شدی
# 11 دوش دیگر لون این می‌داد دست %~% لقمه چندی درآمد ره ببست
# 12 بهر لقمه گشته لقمانی گرو %~% وقت لقمانست ای لقمه برو
# 13 از هوای لقمه این خارخار %~% از کف لقمان همی جویید خار
# 14 در کف او خار و سایه‌ش نیز نیست %~% لیکتان از حرص آن تمییز نیست
# 15 خار دان آن را که خرما دیده‌ای %~% زانک بس نان کور و بس نادیده‌ای
# 16 جان لقمان که گلستان خداست %~% پای جانش خسته خاری چراست
# 17 اشتر آمد این وجود خارخوار %~% مصطفی‌زادی برین اشتر سوار
# 18 اشترا تنگ گلی بر پشت تست %~% کز نسیمش در تو صد گلزار رست
# 19 میل تو سوی مغیلانست و ریگ %~% تا چه گل چینی ز خار مردریگ
# 20 ای بگشته زین طلب از کو بکو %~% چند گویی کین گلستان کو و کو
# 21 پیش از آن کین خار پا بیرون کنی %~% چشم تاریکست جولان چون کنی
# 22 آدمی کو می‌نگنجد در جهان %~% در سر خاری همی گردد نهان
# 23 مصطفی آمد که سازد همدمی %~% کلمینی یا حمیرا کلمی
# 24 ای حمیرا اندر آتش نه تو نعل %~% تا ز نعل تو شود این کوه لعل
# 25 این حمیرا لفظ تانیشست و جان %~% نام تانیثش نهند این تازیان
# 26 لیک از تانیث جان را باک نیست %~% روح را با مرد و زن اشراک نیست
# 27 از مؤنث وز مذکر برترست %~% این نی آن جانست کز خشک و ترست
# 28 این نه آن جانست کافزاید ز نان %~% یا گهی باشد چنین گاهی چنان
# 29 خوش کننده‌ست و خوش و عین خوشی %~% بی خوشی نبود خوشی ای مرتشی
# 30 چون تو شیرین از شکر باشی بود %~% کان شکر گاهی ز تو غایب شود
# 31 چون شکر گردی ز تاثیر وفا %~% پس شکر کی از شکر باشد جدا
# 32 عاشق از خود چون غذا یابد رحیق %~% عقل آنجا گم شود گم ای رفیق
# 33 عقل جزوی عشق را منکر بود %~% گرچه بنماید که صاحب‌سر بود
# 34 زیرک و داناست اما نیست نیست %~% تا فرشته لا نشد آهرمنیست
# 35 او بقول و فعل یار ما بود %~% چون بحکم حال آیی لا بود
# 36 لا بود چون او نشد از هست نیست %~% چونک طوعا لا نشد کرها بسیست
# 37 جان کمالست و ندای او کمال %~% مصطفی گویان ارحنا یا بلال
# 38 ای بلال افراز بانگ سلسلت %~% زان دمی کاندر دمیدم در دلت
# 39 زان دمی کادم از آن مدهوش گشت %~% هوش اهل آسمان بیهوش گشت
# 40 مصطفی بی‌خویش شد زان خوب صوت %~% شد نمازش از شب تعریس فوت
# 41 سر از آن خواب مبارک بر نداشت %~% تا نماز صبحدم آمد بچاشت
# 42 در شب تعریس پیش آن عروس %~% یافت جان پاک ایشان دستبوس
# 43 عشق و جان هر دو نهانند و ستیر %~% گر عروسش خوانده‌ام عیبی مگیر
# 44 از ملولی یار خامش کردمی %~% گر همو مهلت بدادی یکدمی
# 45 لیک می‌گوید بگو هین عیب نیست %~% جز تقاضای قضای غیب نیست
# 46 عیب باشد کو نبیند جز که عیب %~% عیب کی بیند روان پاک غیب
# 47 عیب شد نسبت به مخلوق جهول %~% نی به نسبت با خداوند قبول
# 48 کفر هم نسبت به خالق حکمتست %~% چون به ما نسبت کنی کفر آفتست
# 49 ور یکی عیبی بود با صد حیات %~% بر مثال چوب باشد در نبات
# 50 در ترازو هر دو را یکسان کشند %~% زانک آن هر دو چو جسم و جان خوشند
# 51 پس بزرگان این نگفتند از گزاف %~% جسم پاکان عین جان افتاد صاف
# 52 گفتشان و نفسشان و نقششان %~% جمله جان مطلق آمد بی نشان
# 53 جان دشمن‌دارشان جسمست صرف %~% چون زیاد از نرد او اسمست صرف
# 54 آن به خاک اندر شد و کل خاک شد %~% وین نمک اندر شد و کل پاک شد
# 55 آن نمک کز وی محمد املحست %~% زان حدیث با نمک او افصحست
# 56 این نمک باقیست از میراث او %~% با توند آن وارثان او بجو
# 57 پیش تو شسته ترا خود پیش کو %~% پیش هستت جان پیش‌اندیش کو
# 58 گر تو خود را پیش و پس داری گمان %~% بسته جسمی و محرومی ز جان
# 59 زیر و بالا پیش و پس وصف تنست %~% بی‌جهتها ذات جان روشنست
# 60 برگشا از نور پاک شه نظر %~% تا نپنداری تو چون کوته‌نظر
# 61 که همینی در غم و شادی و بس %~% ای عدم کو مر عدم را پیش و پس
# 62 روز بارانست می‌رو تا به شب %~% نه ازین باران از آن باران رب
PageV01P098
# 1 مصطفی روزی به گورستان برفت %~% با جنازه مردی از یاران برفت
# 2 خاک را در گور او آگنده کرد %~% زیر خاک آن دانه‌اش را زنده کرد
# 3 این درختانند همچون خاکیان %~% دستها بر کرده‌اند از خاکدان
# 4 سوی خلقان صد اشارت می‌کنند %~% وانک گوشستش عبارت می‌کنند
# 5 با زبان سبز و با دست دراز %~% از ضمیر خاک می‌گویند راز
# 6 همچو بطان سر فرو برده بب %~% گشته طاووسان و بوده چون غراب
# 7 در زمستانشان اگر محبوس کرد %~% آن غرابان را خدا طاووس کرد
# 8 در زمستانشان اگر چه داد مرگ %~% زنده‌شان کرد از بهار و داد برگ
# 9 منکران گویند خود هست این قدیم %~% این چرا بندیم بر رب کریم
# 10 کوری ایشان درون دوستان %~% حق برویانید باغ و بوستان
# 11 هر گلی کاندر درون بویا بود %~% آن گل از اسرار کل گویا بود
# 12 بوی ایشان رغم آنف منکران %~% گرد عالم می‌رود پرده‌دران
# 13 منکران همچون جعل زان بوی گل %~% یا چو نازک مغز در بانگ دهل
# 14 خویشتن مشغول می‌سازند و غرق %~% چشم می‌دزدند ازین لمعان برق
# 15 چشم می‌دزدند و آنجا چشم نی %~% چشم آن باشد که بیند مامنی
# 16 چون ز گورستان پیمبر باز گشت %~% سوی صدیقه شد و همراز گشت
# 17 چشم صدیقه چو بر رویش فتاد %~% پیش آمد دست بر وی می‌نهاد
# 18 بر عمامه و روی او و موی او %~% بر گریبان و بر و بازوی او
# 19 گفت پیغامبر چه می‌جویی شتاب %~% گفت باران آمد امروز از سحاب
# 20 جامه‌هاات می‌بجویم در طلب %~% تر نمی‌یابم ز باران ای عجب
# 21 گفت چه بر سر فکندی از ازار %~% گفت کردم آن ردای تو خمار
# 22 گفت بهر آن نمود ای پاک‌جیب %~% چشم پاکت را خدا باران غیب
# 23 نیست آن باران ازین ابر شما %~% هست ابری دیگر و دیگر سما
PageV01P099
# 1 غیب را ابری و آبی دیگرست %~% آسمان و آفتابی دیگرست
# 2 ناید آن الا که بر خاصان پدید %~% باقیان فی لبس من خلق جدید
# 3 هست باران از پی پروردگی %~% هست باران از پی پژمردگی
# 4 نفع باران بهاران بوالعجب %~% باغ را باران پاییزی چو تب
# 5 آن بهاری نازپروردش کند %~% وین خزانی ناخوش و زردش کند
# 6 همچنین سرما و باد و آفتاب %~% بر تفاوت دان و سررشته بیاب
# 7 همچنین در غیب انواعست این %~% در زیان و سود و در ربح و غبین
# 8 این دم ابدال باشد زان بهار %~% در دل و جان روید از وی سبزه‌زار
# 9 فعل باران بهاری با درخت %~% آید از انفاسشان در نیکبخت
# 10 گر درخت خشک باشد در مکان %~% عیب آن از باد جان‌افزا مدان
# 11 باد کار خویش کرد و بر وزید %~% آنک جانی داشت بر جانش گزید
PageV01P100
# 1 گفت پیغامبر ز سرمای بهار %~% تن مپوشانید یاران زینهار
# 2 زانک با جان شما آن می‌کند %~% کان بهاران با درختان می‌کند
# 3 لیک بگریزید از سرد خزان %~% کان کند کو کرد با باغ و رزان
# 4 راویان این را به ظاهر برده‌اند %~% هم بر آن صورت قناعت کرده‌اند
# 5 بی‌خبر بودند از جان آن گروه %~% کوه را دیده ندیده کان بکوه
# 6 آن خزان نزد خدا نفس و هواست %~% عقل و جان عین بهارست و بقاست
# 7 مر ترا عقلیست جزوی در نهان %~% کامل العقلی بجو اندر جهان
# 8 جزو تو از کل او کلی شود %~% عقل کل بر نفس چون غلی شود
# 9 پس بتاویل این بود کانفاس پاک %~% چون بهارست و حیات برگ و تاک
# 10 از حدیث اولیا نرم و درشت %~% تن مپوشان زانک دینت راست پشت
# 11 گرم گوید سرد گوید خوش بگیر %~% تا ز گرم و سرد بجهی وز سعیر
# 12 گرم و سردش نوبهار زندگیست %~% مایه صدق و یقین و بندگیست
# 13 زان کزو بستان جانها زنده است %~% زین جواهر بحر دل آگنده است
# 14 بر دل عاقل هزاران غم بود %~% گر ز باغ دل خلالی کم شود
PageV01P101
# 1 گفت صدیقه که ای زبده وجود %~% حکمت باران امروزین چه بود
# 2 این ز بارانهای رحمت بود یا %~% بهر تهدیدست و عدل کبریا
# 3 این از آن لطف بهاریات بود %~% یا ز پاییزی پر آفات بود
# 4 گفت این از بهر تسکین غمست %~% کز مصیبت بر نژاد آدمست
# 5 گر بر آن آتش بماندی آدمی %~% بس خرابی در فتادی و کمی
# 6 این جهان ویران شدی اندر زمان %~% حرصها بیرون شدی از مردمان
# 7 استن این عالم ای جان غفلتست %~% هوشیاری این جهان را آفتست
# 8 هوشیاری زان جهانست و چو آن %~% غالب آید پست گردد این جهان
# 9 هوشیاری آفتاب و حرص یخ %~% هوشیاری آب و این عالم وسخ
# 10 زان جهان اندک ترشح می‌رسد %~% تا نغرد در جهان حرص و حسد
# 11 گر ترشح بیشتر گردد ز غیب %~% نه هنر ماند درین عالم نه عیب
# 12 این ندارد حد سوی آغاز رو %~% سوی قصه مرد مطرب باز رو
PageV01P102
# 1 مطربی کز وی جهان شد پر طرب %~% رسته ز آوازش خیالات عجب
# 2 از نوایش مرغ دل پران شدی %~% وز صدایش هوش جان حیران شدی
# 3 چون برآمد روزگار و پیر شد %~% باز جانش از عجز پشه‌گیر شد
# 4 پشت او خم گشت همچون پشت خم %~% ابروان بر چشم همچون پالدم
# 5 گشت آواز لطیف جان‌فزاش %~% زشت و نزد کس نیرزیدی بلاش
# 6 آن نوای رشک زهره آمده %~% همچو آواز خر پیری شده
# 7 خود کدامین خوش که او ناخوش نشد %~% یا کدامین سقف کان مفرش نشد
# 8 غیر آواز عزیزان در صدور %~% که بود از عکس دمشان نفخ صور
# 9 اندرونی کاندرونها مست ازوست %~% نیستی کین هستهامان هست ازوست
# 10 کهربای فکر و هر آواز او %~% لذت الهام و وحی و راز او
# 11 چونک مطرب پیرتر گشت و ضعیف %~% شد ز بی کسبی رهین یک رغیف
# 12 گفت عمر و مهلتم دادی بسی %~% لطفها کردی خدایا با خسی
# 13 معصیت ورزیده‌ام هفتاد سال %~% باز نگرفتی ز من روزی نوال
# 14 نیست کسب امروز مهمان توم %~% چنگ بهر تو زنم کان توم
# 15 چنگ را برداشت و شد الله‌جو %~% سوی گورستان یثرب آه‌گو
# 16 گفت خواهم از حق ابریشم‌بها %~% کو به نیکویی پذیرد قلبها
# 17 چونک زد بسیار و گریان سر نهاد %~% چنگ بالین کرد و بر گوری فتاد
# 18 خواب بردش مرغ جانش از حبس رست %~% چنگ و چنگی را رها کرد و بجست
# 19 گشت آزاد از تن و رنج جهان %~% در جهان ساده و صحرای جان
# 20 جان او آنجا سرایان ماجرا %~% کاندرین جا گر بماندندی مرا
# 21 خوش بدی جانم درین باغ و بهار %~% مست این صحرا و غیبی لاله‌زار
# 22 بی پر و بی پا سفر می‌کردمی %~% بی لب و دندان شکر می‌خوردمی
# 23 ذکر و فکری فارغ از رنج دماغ %~% کردمی با ساکنان چرخ لاغ
# 24 چشم بسته عالمی می‌دیدمی %~% ورد و ریحان بی کفی می‌چیدمی
# 25 مرغ آبی غرق دریای عسل %~% عین ایوبی شراب و مغتسل
# 26 که بدو ایوب از پا تا به فرق %~% پاک شد از رنجها چون نور شرق
# 27 مثنوی در حجم گر بودی چو چرخ %~% در نگنجیدی درو زین نیم برخ
# 28 کان زمین و آسمان بس فراخ %~% کرد از تنگی دلم را شاخ شاخ
# 29 وین جهانی کاندرین خوابم نمود %~% از گشایش پر و بالم را گشود
# 30 این جهان و راهش ار پیدا بدی %~% کم کسی یک لحظه‌ای آنجا بدی
# 31 امر می‌آمد که نه طامع مشو %~% چون ز پایت خار بیرون شد برو
# 32 مول مولی می‌زد آنجا جان او %~% در فضای رحمت و احسان او
PageV01P103
# 1 آن زمان حق بر عمر خوابی گماشت %~% تا که خویش از خواب نتوانست داشت
# 2 در عجب افتاد کین معهود نیست %~% این ز غیب افتاد بی مقصود نیست
# 3 سر نهاد و خواب بردش خواب دید %~% کامدش از حق ندا جانش شنید
# 4 آن ندایی کاصل هر بانگ و نواست %~% خود ندا آنست و این باقی صداست
# 5 ترک و کرد و پارسی‌گو و عرب %~% فهم کرده آن ندا بی‌گوش و لب
# 6 خود چه جای ترک و تاجیکست و زنگ %~% فهم کردست آن ندا را چوب و سنگ
# 7 هر دمی از وی همی‌آید الست %~% جوهر و اعراض می‌گردند هست
# 8 گر نمی‌آید بلی زیشان ولی %~% آمدنشان از عدم باشد بلی
# 9 زانچ گفتم من ز فهم سنگ و چوب %~% در بیانش قصه‌ای هش‌دار خوب
PageV01P104
# 1 استن حنانه از هجر رسول %~% ناله می‌زد همچو ارباب عقول
# 2 گفت پیغامبر چه خواهی ای ستون %~% گفت جانم از فراقت گشت خون
# 3 مسندت من بودم از من تاختی %~% بر سر منبر تو مسند ساختی
# 4 گفت خواهی که ترا نخلی کنند %~% شرقی و غربی ز تو میوه چنند
# 5 یا در آن عالم حقت سروی کند %~% تا تر و تازه بمانی تا ابد
# 6 گفت آن خواهم که دایم شد بقاش %~% بشنو ای غافل کم از چوبی مباش
# 7 آن ستون را دفن کرد اندر زمین %~% تا چو مردم حشر گردد یوم دین
# 8 تا بدانی هر که را یزدان بخواند %~% از همه کار جهان بی کار ماند
# 9 هر که را باشد ز یزدان کار و بار %~% یافت بار آنجا و بیرون شد ز کار
# 10 آنک او را نبود از اسرار داد %~% کی کند تصدیق او ناله جماد
# 11 گوید آری نه ز دل بهر وفاق %~% تا نگویندش که هست اهل نفاق
# 12 گر نیندی واقفان امر کن %~% در جهان رد گشته بودی این سخن
# 13 صد هزاران ز اهل تقلید و نشان %~% افکندشان نیم وهمی در گمان
# 14 که بظن تقلید و استدلالشان %~% قایمست و جمله پر و بالشان
# 15 شبهه‌ای انگیزد آن شیطان دون %~% در فتند این جمله کوران سرنگون
# 16 پای استدلالیان چوبین بود %~% پای چوبین سخت بی تمکین بود
# 17 غیر آن قطب زمان دیده‌ور %~% کز ثباتش کوه گردد خیره‌سر
# 18 پای نابینا عصا باشد عصا %~% تا نیفتد سرنگون او بر حصا
# 19 آن سواری کو سپه را شد ظفر %~% اهل دین را کیست سلطان بصر
# 20 با عصا کوران اگر ره دیده‌اند %~% در پناه خلق روشن‌دیده‌اند
# 21 گر نه بینایان بدندی و شهان %~% جمله کوران مرده‌اندی در جهان
# 22 نه ز کوران کشت آید نه درود %~% نه عمارت نه تجارتها و سود
# 23 گر نکردی رحمت و افضالتان %~% در شکستی چوب استدلالتان
# 24 این عصا چه بود قیاسات و دلیل %~% آن عصا که دادشان بینا جلیل
# 25 چون عصا شد آلت جنگ و نفیر %~% آن عصا را خرد بشکن ای ضریر
# 26 او عصاتان داد تا پیش آمدیت %~% آن عصا از خشم هم بر وی زدیت
# 27 حلقه کوران به چه کار اندرید %~% دیدبان را در میانه آورید
# 28 دامن او گیر کو دادت عصا %~% در نگر کادم چه‌ها دید از عصا
# 29 معجزه موسی و احمد را نگر %~% چون عصا شد مار و استن با خبر
# 30 از عصا ماری و از استن حنین %~% پنج نوبت می‌زنند از بهر دین
# 31 گرنه نامعقول بودی این مزه %~% کی بدی حاجت به چندین معجزه
# 32 هرچه معقولست عقلش می‌خورد %~% بی بیان معجزه بی جر و مد
# 33 این طریق بکر نامعقول بین %~% در دل هر مقبلی مقبول بین
# 34 همچنان کز بیم آدم دیو و دد %~% در جزایر در رمیدند از حسد
# 35 هم ز بیم معجزات انبیا %~% سر کشیده منکران زیر گیا
# 36 تا به ناموس مسلمانی زیند %~% در تسلس تا ندانی که کیند
# 37 همچو قلابان بر آن نقد تباه %~% نقره می‌مالند و نام پادشاه
# 38 ظاهر الفاظشان توحید و شرع %~% باطن آن همچو در نان تخم صرع
# 39 فلسفی را زهره نه تا دم زند %~% دم زند دین حقش بر هم زند
# 40 دست و پای او جماد و جان او %~% هر چه گوید آن دو در فرمان او
# 41 با زبان گر چه تهمت می‌نهند %~% دست و پاهاشان گواهی می‌دهند
PageV01P105
# 1 سنگها اندر کف بوجهل بود %~% گفت ای احمد بگو این چیست زود
# 2 گر رسولی چیست در مشتم نهان %~% چون خبر داری ز راز آسمان
# 3 گفت چون خواهی بگویم آن چه‌هاست %~% یا بگویند آن که ما حقیم و راست
# 4 گفت بوجهل این دوم نادرترست %~% گفت آری حق از آن قادرترست
# 5 از میان مشت او هر پاره سنگ %~% در شهادت گفتن آمد بی درنگ
# 6 لا اله گفت و الا الله گفت %~% گوهر احمد رسول الله سفت
# 7 چون شنید از سنگها بوجهل این %~% زد ز خشم آن سنگها را بر زمین
PageV01P106
# 1 باز گرد و حال مطرب گوش‌دار %~% زانک عاجز گشت مطرب ز انتظار
# 2 بانگ آمد مر عمر را کای عمر %~% بنده ما را ز حاجت باز خر
# 3 بنده‌ای داریم خاص و محترم %~% سوی گورستان تو رنجه کن قدم
# 4 ای عمر بر جه ز بیت المال عام %~% هفتصد دینار در کف نه تمام
# 5 پیش او بر کای تو ما را اختیار %~% این قدر بستان کنون معذور دار
# 6 این قدر از بهر ابریشم‌بها %~% خرج کن چون خرج شد اینجا بیا
# 7 پس عمر زان هیبت آواز جست %~% تا میان را بهر این خدمت ببست
# 8 سوی گورستان عمر بنهاد رو %~% در بغل همیان دوان در جست و جو
# 9 گرد گورستان دوانه شد بسی %~% غیر آن پیر او ندید آنجا کسی
# 10 گفت این نبود دگر باره دوید %~% مانده گشت و غیر آن پیر او ندید
# 11 گفت حق فرمود ما را بنده‌ایست %~% صافی و شایسته و فرخنده‌ایست
# 12 پیر چنگی کی بود خاص خدا %~% حبذا ای سر پنهان حبذا
# 13 بار دیگر گرد گورستان بگشت %~% همچو آن شیر شکاری گرد دشت
# 14 چون یقین گشتش که غیر پیر نیست %~% گفت در ظلمت دل روشن بسیست
# 15 آمد او با صد ادب آنجا نشست %~% بر عمر عطسه فتاد و پیر جست
# 16 مر عمر را دید ماند اندر شگفت %~% عزم رفتن کرد و لرزیدن گرفت
# 17 گفت در باطن خدایا از تو داد %~% محتسب بر پیرکی چنگی فتاد
# 18 چون نظر اندر رخ آن پیر کرد %~% دید او را شرمسار و روی‌زرد
# 19 پس عمر گفتش مترس از من مرم %~% کت بشارتها ز حق آورده‌ام
# 20 چند یزدان مدحت خوی تو کرد %~% تا عمر را عاشق روی تو کرد
# 21 پیش من بنشین و مهجوری مساز %~% تا بگوشت گویم از اقبال راز
# 22 حق سلامت می‌کند می‌پرسدت %~% چونی از رنج و غمان بی‌حدت
# 23 نک قراضه چند ابریشم‌بها %~% خرج کن این را و باز اینجا بیا
# 24 پیر لرزان گشت چون این را شنید %~% دست می‌خایید و بر خود می‌طپید
# 25 بانگ می‌زد کای خدای بی‌نظیر %~% بس که از شرم آب شد بیچاره پیر
# 26 چون بسی بگریست و از حد رفت درد %~% چنگ را زد بر زمین و خرد کرد
# 27 گفت ای بوده حجابم از اله %~% ای مرا تو راه‌زن از شاه‌راه
# 28 ای بخورده خون من هفتاد سال %~% ای ز تو رویم سیه پیش کمال
# 29 ای خدای با عطای با وفا %~% رحم کن بر عمر رفته در جفا
# 30 داد حق عمری که هر روزی از آن %~% کس نداند قیمت آن در جهان
# 31 خرج کردم عمر خود را دم بدم %~% در دمیدم جمله را در زیر و بم
# 32 آه کز یاد ره و پرده عراق %~% رفت از یادم دم تلخ فراق
# 33 وای کز تری زیر افکند خرد %~% خشک شد کشت دل من دل بمرد
# 34 وای کز آواز این بیست و چهار %~% کاروان بگذشت و بیگه شد نهار
# 35 ای خدا فریاد زین فریادخواه %~% داد خواهم نه ز کس زین دادخواه
# 36 داد خود از کس نیابم جز مگر %~% زانک او از من بمن نزدیکتر
# 37 کین منی از وی رسد دم دم مرا %~% پس ورا بینم چو این شد کم مرا
# 38 همچو آن کو با تو باشد زرشمر %~% سوی او داری نه سوی خود نظر
PageV01P107
# 1 پس عمر گفتش که این زاری تو %~% هست هم آثار هشیاری تو
# 2 راه فانی گشته راهی دیگرست %~% زانک هشیاری گناهی دیگرست
# 3 هست هشیاری ز یاد ما مضی %~% ماضی و مستقبلت پرده خدا
# 4 آتش اندر زن بهر دو تا بکی %~% پر گره باشی ازین هر دو چو نی
# 5 تا گره با نی بود همراز نیست %~% همنشین آن لب و آواز نیست
# 6 چون بطوفی خود بطوفی مرتدی %~% چون به خانه آمدی هم با خودی
# 7 ای خبرهات از خبرده بی‌خبر %~% توبه تو از گناه تو بتر
# 8 ای تو از حال گذشته توبه‌جو %~% کی کنی توبه ازین توبه بگو
# 9 گاه بانگ زیر را قبله کنی %~% گاه گریه زار را قبله زنی
# 10 چونک فاروق آینه اسرار شد %~% جان پیر از اندرون بیدار شد
# 11 همچو جان بی‌گریه و بی‌خنده شد %~% جانش رفت و جان دیگر زنده شد
# 12 حیرتی آمد درونش آن زمان %~% که برون شد از زمین و آسمان
# 13 جست و جویی از ورای جست و جو %~% من نمی‌دانم تو می‌دانی بگو
# 14 حال و قالی از ورای حال و قال %~% غرقه گشته در جمال ذوالجلال
# 15 غرقه‌ای نه که خلاصی باشدش %~% یا بجز دریا کسی بشناسدش
# 16 عقل جزو از کل گویا نیستی %~% گر تقاضا بر تقاضا نیستی
# 17 چون تقاضا بر تقاضا می‌رسد %~% موج آن دریا بدینجا می‌رسد
# 18 چونک قصه حال پیر اینجا رسید %~% پیر و حالش روی در پرده کشید
# 19 پیر دامن را ز گفت و گو فشاند %~% نیم گفته در دهان ما بماند
# 20 از پی این عیش و عشرت ساختن %~% صد هزاران جان بشاید باختن
# 21 در شکار بیشه جان باز باش %~% همچو خورشید جهان جان‌باز باش
# 22 جان‌فشان افتاد خورشید بلند %~% هر دمی تی می‌شود پر می‌کنند
# 23 جان فشان ای آفتاب معنوی %~% مر جهان کهنه را بنما نوی
# 24 در وجود آدمی جان و روان %~% می‌رسد از غیب چون آب روان
PageV01P108
# 1 گفت پیغامبر که دایم بهر پند %~% دو فرشته خوش منادی می‌کنند
# 2 کای خدایا منفقان را سیر دار %~% هر درمشان را عوض ده صد هزار
# 3 ای خدایا ممسکان را در جهان %~% تو مده الا زیان اندر زیان
# 4 ای بسا امساک کز انفاق به %~% مال حق را جز به امر حق مده
# 5 تا عوض یابی تو گنج بی‌کران %~% تا نباشی از عداد کافران
# 6 کاشتران قربان همی‌کردند تا %~% چیره گردد تیغشان بر مصطفی
# 7 امر حق را باز جو از واصلی %~% امر حق را در نیابد هر دلی
# 8 چون غلام یاغیی کو عدل کرد %~% مال شه بر یاغیان او بذل کرد
# 9 در نبی انذار اهل غفلتست %~% کان همه انفاقهاشان حسرتست
# 10 عدل این یاغی و داداش نزد شاه %~% چه فزاید دوری و روی سیاه
# 11 سروران مکه در حرب رسول %~% بودشان قربان به اومید قبول
# 12 بهر اینمؤمنهمی‌گوید ز بیم %~% در نماز اهد الصراط المستقیم
# 13 آن درم دادن سخی را لایقست %~% جان سپردن خود سخای عاشقست
# 14 نان دهی از بهر حق نانت دهند %~% جان دهی از بهر حق جانت دهند
# 15 گر بریزد برگهای این چنار %~% برگ بی‌برگیش بخشد کردگار
# 16 گر نماند از جود در دست تو مال %~% کی کند فضل الهت پای‌مال
# 17 هر که کارد گردد انبارش تهی %~% لیکش اندر مزرعه باشد بهی
# 18 وانک در انبار ماند و صرفه کرد %~% اشپش و موش حوادث پاک خورد
# 19 این جهان نفیست در اثبات جو %~% صورتت صفرست در معنیت جو
# 20 جان شور تلخ پیش تیغ بر %~% جان چون دریای شیرین را بخر
# 21 ور نمی‌دانی شدن زین آستان %~% باری از من گوش کن این داستان
PageV01P109
# 1 یک خلیفه بود در ایام پیش %~% کرده حاتم را غلام جود خویش
# 2 رایت اکرام و داد افراشته %~% فقر و حاجت از جهان بر داشته
# 3 بحر و در از بخششش صاف آمده %~% داد او از قاف تا قاف آمده
# 4 در جهان خاک ابر و آب بود %~% مظهر بخشایش وهاب بود
# 5 از عطااش بحر و کان در زلزله %~% سوی جودش قافله بر قافله
# 6 قبله حاجت در و دروازه‌اش %~% رفته در عالم بجود آوازه‌اش
# 7 هم عجم هم روم هم ترک و عرب %~% مانده از جود و سخااش در عجب
# 8 آب حیوان بود و دریای کرم %~% زنده گشته هم عرب زو هم عجم
PageV01P110
# 1 یک شب اعرابی زنی مر شوی را %~% گفت و از حد برد گفت و گوی را
# 2 کین همه فقر و جفا ما می‌کشیم %~% جمله عالم در خوشی ما ناخوشیم
# 3 نان‌مان نه نان خورش‌مان درد و رشک %~% کوزه‌مان نه آب‌مان از دیده اشک
# 4 جامه ما روز تاب آفتاب %~% شب نهالین و لحاف از ماهتاب
# 5 قرص مه را قرص نان پنداشته %~% دست سوی آسمان برداشته
# 6 ننگ درویشان ز درویشی ما %~% روز شب از روزی اندیشی ما
# 7 خویش و بیگانه شده از ما رمان %~% بر مثال سامری از مردمان
# 8 گر بخواهم از کسی یک مشت نسک %~% مر مرا گوید خمش کن مرگ و جسک
# 9 مر عرب را فخر غزوست و عطا %~% در عرب تو همچو اندر خط خطا
# 10 چه غزا ما بی‌غزا خود کشته‌ایم %~% ما به تیغ فقر بی سر گشته‌ایم
# 11 چه عطا ما بر گدایی می‌تنیم %~% مر مگس را در هوا رگ می‌زنیم
# 12 گر کسی مهمان رسد گر من منم %~% شب بخسپد دلقش از تن بر کنم
PageV01P111
# 1 بهر این گفتند دانایان بفن %~% میهمان محسنان باید شدن
# 2 تو مرید و میهمان آن کسی %~% کو ستاند حاصلت را از خسی
# 3 نیست چیره چون ترا چیره کند %~% نور ندهد مر ترا تیره کند
# 4 چون ورا نوری نبود اندر قران %~% نور کی یابند از وی دیگران
# 5 همچو اعمش کو کند داروی چشم %~% چه کشد در چشمها الا که یشم
# 6 حال ما اینست در فقر و عنا %~% هیچ مهمانی مبا مغرور ما
# 7 قحط ده سال ار ندیدی در صور %~% چشمها بگشا و اندر ما نگر
# 8 ظاهر ما چون درون مدعی %~% در دلش ظلمت زبانش شعشعی
# 9 از خدا بویی نه او را نه اثر %~% دعویش افزون ز شیث و بوالبشر
# 10 دیو ننموده ورا هم نقش خویش %~% او همی‌گوید ز ابدالیم بیش
# 11 حرف درویشان بدزدیده بسی %~% تا گمان آید که هست او خود کسی
# 12 خرده گیرد در سخن بر بایزید %~% ننگ دارد از درون او یزید
# 13 بی‌نوا از نان و خوان آسمان %~% پیش او ننداخت حق یک استخوان
# 14 او ندا کرده که خوان بنهاده‌ام %~% نایب حقم خلیفه‌زاده‌ام
# 15 الصلا ساده‌دلان پیچ پیچ %~% تا خورید از خوان جودم سیر هیچ
# 16 سالها بر وعده فردا کسان %~% گرد آن در گشته فردا نارسان
# 17 دیر باید تا که سر آدمی %~% آشکارا گردد از بیش و کمی
# 18 زیر دیوار بدن گنجست یا %~% خانه مارست و مور و اژدها
# 19 چونک پیدا گشت کو چیزی نبود %~% عمر طالب رفت آگاهی چه سود
PageV01P112
# 1 لیک نادر طالب آید کز فروغ %~% در حق او نافع آید آن دروغ
# 2 او به قصد نیک خود جایی رسد %~% گرچه جان پنداشت و آن آمد جسد
# 3 چون تحری در دل شب قبله را %~% قبله نی و آن نماز او روا
# 4 مدعی را قحط جان اندر سرست %~% لیک ما را قحط نان بر ظاهرست
# 5 ما چرا چون مدعی پنهان کنیم %~% بهر ناموس مزور جان کنیم
PageV01P113
# 1 شوی گفتش چند جویی دخل و کشت %~% خود چه ماند از عمر افزون‌تر گذشت
# 2 عاقل اندر بیش و نقصان ننگرد %~% زانک هر دو همچو سیلی بگذرد
# 3 خواه صاف و خواه سیل تیره‌رو %~% چون نمی‌پاید دمی از وی مگو
# 4 اندرین عالم هزاران جانور %~% می‌زید خوش‌عیش بی زیر و زبر
# 5 شکر می‌گوید خدا را فاخته %~% بر درخت و برگ شب نا ساخته
# 6 حمد می‌گوید خدا را عندلیب %~% کاعتماد رزق بر تست ای مجیب
# 7 باز دست شاه را کرده نوید %~% از همه مردار ببریده امید
# 8 همچنین از پشه‌گیری تا به پیل %~% شد عیال الله و حق نعم المعیل
# 9 این همه غمها که اندر سینه‌هاست %~% از بخار و گرد باد و بود ماست
# 10 این غمان بیخ‌کن چون داس ماست %~% این چنین شد و آنچنان وسواس ماست
# 11 دان که هر رنجی ز مردن پاره‌ایست %~% جزو مرگ از خود بران گر چاره‌ایست
# 12 چون ز جزو مرگ نتوانی گریخت %~% دان که کلش بر سرت خواهند ریخت
# 13 جزو مرگ ار گشت شیرین مر ترا %~% دان که شیرین می‌کند کل را خدا
# 14 دردها از مرگ می‌آید رسول %~% از رسولش رو مگردان ای فضول
# 15 هر که شیرین می‌زید او تلخ مرد %~% هر که او تن را پرستد جان نبرد
# 16 گوسفندان را ز صحرا می‌کشند %~% آنک فربه‌تر مر آن را می‌کشند
# 17 شب گذشت و صبح آمد ای تمر %~% چند گیری این فسانه زر ز سر
# 18 تو جوان بودی و قانع‌تر بدی %~% زر طلب گشتی خود اول زر بدی
# 19 رز بدی پر میوه چون کاسد شدی %~% وقت میوه پختنت فاسد شدی
# 20 میوه‌ات باید که شیرین‌تر شود %~% چون رسن تابان نه واپس‌تر رود
# 21 جفت مایی جفت باید هم‌صفت %~% تا برآید کارها با مصلحت
# 22 جفت باید بر مثال همدگر %~% در دو جفت کفش و موزه در نگر
# 23 گر یکی کفش از دو تنگ آید به پا %~% هر دو جفتش کار ناید مر ترا
# 24 جفت در یک خرد وان دیگر بزرگ %~% جفت شیر بیشه دیدی هیچ گرگ
# 25 راست ناید بر شتر جفت جوال %~% آن یکی خالی و این پر مال مال
# 26 من روم سوی قناعت دل‌قوی %~% تو چرا سوی شناعت می‌روی
# 27 مرد قانع از سر اخلاص و سوز %~% زین نسق می‌گفت با زن تا بروز
PageV01P114
# 1 زن برو زد بانگ کای ناموس‌کیش %~% من فسون تو نخواهم خورد بیش
# 2 ترهات از دعوی و دعوت مگو %~% رو سخن از کبر و از نخوت مگو
# 3 چند حرف طمطراق و کار بار %~% کار و حال خود ببین و شرم‌دار
# 4 کبر زشت و از گدایان زشت‌تر %~% روز سرد و برف وانگه جامه تر
# 5 چند دعوی و دم و باد و بروت %~% ای ترا خانه چو بیت العنکبوت
# 6 از قناعت کی تو جان افروختی %~% از قناعتها تو نام آموختی
# 7 گفت پیغامبر قناعت چیست گنج %~% گنج را تو وا نمی‌دانی ز رنج
# 8 این قناعت نیست جز گنج روان %~% تو مزن لاف ای غم و رنج روان
# 9 تو مخوانم جفت کمتر زن بغل %~% جفت انصافم نیم جفت دغل
# 10 چون قدم با میر و با بگ می‌زنی %~% چون ملخ را در هوا رگ می‌زنی
# 11 با سگان زین استخوان در چالشی %~% چون نی اشکم تهی در نالشی
# 12 سوی من منگر بخواری سست سست %~% تا نگویم آنچ در رگهای تست
# 13 عقل خود را از من افزون دیده‌ای %~% مر من کم‌عقل را چون دیده‌ای
# 14 همچو گرگ غافل اندر ما مجه %~% ای ز ننگ عقل تو بی‌عقل به
# 15 چونک عقل تو عقیله مردمست %~% آن نه عقلست آن که مار و کزدمست
# 16 خصم ظلم و مکر تو الله باد %~% فضل و عقل تو ز ما کوتاه باد
# 17 هم تو ماری هم فسون‌گر این عجب %~% مارگیر و ماری ای ننگ عرب
# 18 زاغ اگر زشتی خود بشناختی %~% همچو برف از درد و غم بگداختی
# 19 مرد افسونگر بخواند چون عدو %~% او فسون بر مار و مار افسون برو
# 20 گر نبودی دام او افسون مار %~% کی فسون مار را گشتی شکار
# 21 مرد افسون‌گر ز حرص کسب و کار %~% در نیابد آن زمان افسون مار
# 22 مار گوید ای فسون‌گر هین و هین %~% آن خود دیدی فسون من ببین
# 23 تو به نام حق فریبی مر مرا %~% تا کنی رسوای شور و شر مرا
# 24 نام حقم بست نی آن رای تو %~% نام حق را دام کردی وای تو
# 25 نام حق بستاند از تو داد من %~% من به نام حق سپردم جان و تن
# 26 یا به زخم من رگ جانت برد %~% یا که همچون من به زندانت برد
# 27 زن ازین گونه خشن گفتارها %~% خواند بر شوی جوان طومارها
PageV01P115
# 1 گفت ای زن تو زنی یا بوالحزن %~% فقر فخر آمد مرا بر سر مزن
# 2 مال و زر سر را بود همچون کلاه %~% کل بود او کز کله سازد پناه
# 3 آنک زلف جعد و رعنا باشدش %~% چون کلاهش رفت خوشتر آیدش
# 4 مرد حق باشد بمانند بصر %~% پس برهنه به که پوشیده نظر
# 5 وقت عرضه کردن آن برده‌فروش %~% بر کند از بنده جامه عیب‌پوش
# 6 ور بود عیبی برهنه‌ش کی کند %~% بل بجامه خدعه‌ای با وی کند
# 7 گوید ای شرمنده است از نیک و بد %~% از برهنه کردن او از تو رمد
# 8 خواجه در عیبست غرقه تا به گوش %~% خواجه را مالست و مالش عیب‌پوش
# 9 کز طمع عیبش نبیند طامعی %~% گشت دلها را طمعها جامعی
# 10 ور گدا گوید سخن چون زر کان %~% ره نیابد کاله او در دکان
# 11 کار درویشی ورای فهم تست %~% سوی درویشی بمنگر سست سست
# 12 زانک درویشان ورای ملک و مال %~% روزیی دارند ژرف از ذوالجلال
# 13 حق تعالی عادلست و عادلان %~% کی کنند استم‌گری بر بی‌دلان
# 14 آن یکی را نعمت و کالا دهند %~% وین دگر را بر سر آتش نهند
# 15 آتشش سوزا که دارد این گمان %~% بر خدا و خالق هر دو جهان
# 16 فقر فخری از گزافست و مجاز %~% نه هزاران عز پنهانست و ناز
# 17 از غضب بر من لقبها راندی %~% یارگیر و مارگیرم خواندی
# 18 گر بگیرم برکنم دندان مار %~% تاش از سر کوفتن نبود ضرار
# 19 زانک آن دندان عدو جان اوست %~% من عدو را می‌کنم زین علم دوست
# 20 از طمع هرگز نخوانم من فسون %~% این طمع را کرده‌ام من سرنگون
# 21 حاش لله طمع من از خلق نیست %~% از قناعت در دل من عالمیست
# 22 بر سر امرودبن بینی چنان %~% زان فرود آ تا نماند آن گمان
# 23 چون که بر گردی تو سرگشته شوی %~% خانه را گردنده بینی و آن توی
PageV01P116
# 1 دید احمد را ابوجهل و بگفت %~% زشت نقشی کز بنی‌هاشم شکفت
# 2 گفت احمد مر ورا که راستی %~% راست گفتی گرچه کار افزاستی
# 3 دید صدیقش بگفت ای آفتاب %~% نی ز شرقی نی ز غربی خوش بتاب
# 4 گفت احمد راست گفتی ای عزیز %~% ای رهیده تو ز دنیای نه چیز
# 5 حاضران گفتند ای صدر الوری %~% راست‌گو گفتی دو ضدگو را چرا
# 6 گفت من آیینه‌ام مصقول دست %~% ترک و هندو در من آن بیند که هست
# 7 ای زن ار طماع می‌بینی مرا %~% زین تحری زنانه برتر آ
# 8 آن طمع را ماند و رحمت بود %~% کو طمع آنجا که آن نعمت بود
# 9 امتحان کن فقر را روزی دو تو %~% تا به فقر اندر غنا بینی دوتو
# 10 صبر کن با فقر و بگذار این ملال %~% زانک در فقرست عز ذوالجلال
# 11 سرکه مفروش و هزاران جان ببین %~% از قناعت غرق بحر انگبین
# 12 صد هزاران جان تلخی‌کش نگر %~% همچو گل آغشته اندر گلشکر
# 13 ای دریغا مر ترا گنجا بدی %~% تا ز جانم شرح دل پیدا شدی
# 14 این سخن شیرست در پستان جان %~% بی کشنده خوش نمی‌گردد روان
# 15 مستمع چون تشنه و جوینده شد %~% واعظ ار مرده بود گوینده شد
# 16 مستمع چون تازه آمد بی‌ملال %~% صدزبان گردد به گفتن گنگ و لال
# 17 چونک نامحرم در آید از درم %~% پرده در پنهان شوند اهل حرم
# 18 ور در آید محرمی دور از گزند %~% برگشایند آن ستیران روی‌بند
# 19 هرچه را خوب و خوش و زیبا کنند %~% از برای دیده بینا کنند
# 20 کی بود آواز چنگ و زیر و بم %~% از برای گوش بی‌حس اصم
# 21 مشک را بیهوده حق خوش‌دم نکرد %~% بهر حس کرد و پی اخشم نکرد
# 22 حق زمین و آسمان بر ساخته‌ست %~% در میان بس نار و نور افراخته‌ست
# 23 این زمین را از برای خاکیان %~% آسمان را مسکن افلاکیان
# 24 مرد سفلی دشمن بالا بود %~% مشتری هر مکان پیدا بود
# 25 ای ستیره هیچ تو بر خاستی %~% خویشتن را بهر کور آراستی
# 26 گر جهان را پر در مکنون کنم %~% روزی تو چون نباشد چون کنم
# 27 ترک جنگ و ره‌زنی ای زن بگو %~% ور نمی‌گویی به ترک من بگو
# 28 مر مرا چه جای جنگ نیک و بد %~% کین دلم از صلحها هم می‌رمد
# 29 گر خمش گردی و گر نه آن کنم %~% که همین دم ترک خان و مان کنم
PageV01P117
# 1 زن چو دید او را که تند و توسنست %~% گشت گریان گریه خود دام زنست
# 2 گفت از تو کی چنین پنداشتم %~% از تو من اومید دیگر داشتم
# 3 زن در آمد ازطریق نیستی %~% گفت من خاک شماام نی ستی
# 4 جسم و جان و هرچه هستم آن تست %~% حکم و فرمان جملگی فرمان تست
# 5 گر ز درویشی دلم از صبر جست %~% بهر خویشم نیست آن بهر تو است
# 6 تو مرا در دردها بودی دوا %~% من نمی‌خواهم که باشی بی‌نوا
# 7 جان تو کز بهر خویشم نیست این %~% از برای تستم این ناله و حنین
# 8 خویش من والله که بهر خویش تو %~% هر نفس خواهد که میرد پیش تو
# 9 کاش جانت کش روان من فدا %~% از ضمیر جان من واقف بدی
# 10 چون تو با من این چنین بودی بظن %~% هم ز جان بیزار گشتم هم ز تن
# 11 خاک را بر سیم و زر کردیم چون %~% تو چنینی با من ای جان را سکون
# 12 تو که در جان و دلم جا می‌کنی %~% زین قدر از من تبرا می‌کنی
# 13 تو تبرا کن که هستت دستگاه %~% ای تبرای ترا جان عذرخواه
# 14 یاد می‌کن آن زمانی را که من %~% چون صنم بودم تو بودی چون شمن
# 15 بنده بر وفق تو دل افروختست %~% هرچه گویی پخت گوید سوختست
# 16 من سپاناخ تو با هرچم پزی %~% یا ترش‌با یا که شیرین می‌سزی
# 17 کفر گفتم نک بایمان آمدم %~% پیش حکمت از سر جان آمدم
# 18 خوی شاهانه ترا نشناختم %~% پیش تو گستاخ خر در تاختم
# 19 چون ز عفو تو چراغی ساختم %~% توبه کردم اعتراض انداختم
# 20 می‌نهم پیش تو شمشیر و کفن %~% می‌کشم پیش تو گردن را بزن
# 21 از فراق تلخ می‌گویی سخن %~% هر چه خواهی کن ولیکن این مکن
# 22 در تو از من عذرخواهی هست سر %~% با تو بی من او شفیعی مستمر
# 23 عذر خواهم در درونت خلق تست %~% ز اعتماد او دل من جرم جست
# 24 رحم کن پنهان ز خود ای خشمگین %~% ای که خلقت به ز صد من انگبین
# 25 زین نسق می‌گفت با لطف و گشاد %~% در میانه گریه‌ای بر وی فتاد
# 26 گریه چون از حد گذشت و های های %~% زو که بی گریه بد او خود دلربای
# 27 شد از آن باران یکی برقی پدید %~% زد شراری در دل مرد وحید
# 28 آنک بنده روی خوبش بود مرد %~% چون بود چون بندگی آغاز کرد
# 29 آنک از کبرش دلت لرزان بود %~% چون شوی چون پیش تو گریان شود
# 30 آنک از نازش دل و جان خون بود %~% چونک آید در نیاز او چون بود
# 31 آنک در جور و جفااش دام ماست %~% عذر ما چه بود چو او در عذر خاست
# 32 زین للناس حق آراستست %~% زانچ حق آراست چون دانند جست
# 33 چون پی یسکن الیهاش آفرید %~% کی تواند آدم از حوا برید
# 34 رستم زال ار بود وز حمزه بیش %~% هست در فرمان اسیر زال خویش
# 35 آنک عالم مست گفتش آمدی %~% کلمینی یا حمیرا می‌زدی
# 36 آب غالب شد بر آتش از لهیب %~% زآتش او جوشد چو باشد در حجیب
# 37 چونک دیگی حایل آمد هر دو را %~% نیست کرد آن آب را کردش هوا
# 38 ظاهرا بر زن چو آب ار غالبی %~% باطنا مغلوب و زن را طالبی
# 39 این چنین خاصیتی در آدمیست %~% مهر حیوان را کمست آن از کمیست
PageV01P118
# 1 گفت پیغامبر که زن بر عاقلان %~% غالب آید سخت و بر صاحب‌دلان
# 2 باز بر زن جاهلان چیره شوند %~% زانک ایشان تند و بس خیره روند
# 3 کم بودشان رقت و لطف و وداد %~% زانک حیوانیست غالب بر نهاد
# 4 مهر و رقت وصف انسانی بود %~% خشم و شهوت وصف حیوانی بود
# 5 پرتو حقست آن معشوق نیست %~% خالقست آن گوییا مخلوق نیست
PageV01P119
# 1 مرد زان گفتن پیشمان شد چنان %~% کز عوانی ساعت مردن عوان
# 2 گفت خصم جان جان چون آمدم %~% بر سر جان من لگدها چون زدم
# 3 چون قضا آید فرو پوشد بصر %~% تا نداند عقل ما پا را ز سر
# 4 چون قضا بگذشت خود را می‌خورد %~% پرده بدریده گریبان می‌درد
# 5 مرد گفت ای زن پیشمان می‌شوم %~% گر بدم کافر مسلمان می‌شوم
# 6 من گنه‌کار توم رحمی بکن %~% بر مکن یکبارگیم از بیخ و بن
# 7 کافر پیر ار پشیمان می‌شود %~% چونک عذر آرد مسلمان می‌شود
# 8 حضرت پر رحمتست و پر کرم %~% عاشق او هم وجود و هم عدم
# 9 کفر و ایمان عاشق آن کبریا %~% مس و نقره بنده آن کیمیا
PageV01P120
# 1 موسی و فرعون معنی را رهی %~% ظاهر آن ره دارد و این بی‌رهی
# 2 روز موسی پیش حق نالان شده %~% نیمشب فرعون هم گریان بده
# 3 کین چه غلست ای خدا بر گردنم %~% ورنه غل باشد کی گوید من منم
# 4 زانک موسی را منور کرده‌ای %~% مر مرا زان هم مکدر کرده‌ای
# 5 زانک موسی را تو مه‌رو کرده‌ای %~% ماه جانم را سیه‌رو کرده‌ای
# 6 بهتر از ماهی نبود استاره‌ام %~% چون خسوف آمد چه باشد چاره‌ام
# 7 نوبتم گر رب و سلطان می‌زنند %~% مه گرفت و خلق پنگان می‌زنند
# 8 می‌زنند آن طاس و غوغا می‌کنند %~% ماه را زان زخمه رسوا می‌کنند
# 9 من که فرعونم ز خلق ای وای من %~% زخم طاس آن ربی الاعلای من
# 10 خواجه‌تاشانیم اما تیشه‌ات %~% می‌شکافد شاخ را در بیشه‌ات
# 11 باز شاخی را موصل می‌کند %~% شاخ دیگر را معطل می‌کند
# 12 شاخ را بر تیشه دستی هست نی %~% هیچ شاخ از دست تیشه جست نی
# 13 حق آن قدرت که آن تیشه تراست %~% از کرم کن این کژیها را تو راست
# 14 باز با خود گفته فرعون ای عجب %~% من نه دریا ربناام جمله شب
# 15 در نهان خاکی و موزون می‌شوم %~% چون به موسی می‌رسم چون می‌شوم
# 16 رنگ زر قلب ده‌تو می‌شود %~% پیش آتش چون سیه‌رو می‌شود
# 17 نه که قلب و قالبم در حکم اوست %~% لحظه‌ای مغزم کند یک لحظه پوست
# 18 سبز گردم چونک گوید کشت باش %~% زرد گردم چونک گوید زشت باش
# 19 لحظه‌ای ماهم کند یک دم سیاه %~% خود چه باشد غیر این کار اله
# 20 پیش چوگانهای حکم کن فکان %~% می‌دویم اندر مکان و لامکان
# 21 چونک بی‌رنگی اسیر رنگ شد %~% موسیی با موسیی در جنگ شد
# 22 چون به بی‌رنگی رسی کان داشتی %~% موسی و فرعون دارند آشتی
# 23 گر ترا آید برین نکته سئوال %~% رنگ کی خالی بود از قیل و قال
# 24 این عجب کین رنگ از بی‌رنگ خاست %~% رنگ با بی‌رنگ چون در جنگ خاست
# 25 اصل روغن ز آب افزون می‌شود %~% عاقبت با آب ضد چون میشود
# 26 چونک روغن را ز آب اسرشته‌اند %~% آب با روغن چرا ضد گشته‌اند
# 27 چون گل از خارست و خار از گل چرا %~% هر دو در جنگند و اندر ماجرا
# 28 یا نه جنگست این برای حکمتست %~% همچو جنگ خر فروشان صنعتست
# 29 یا نه اینست و نه آن حیرانیست %~% گنج باید جست این ویرانیست
# 30 آنچ تو گنجش توهم می‌کنی %~% زان توهم گنج را گم می‌کنی
# 31 چون عمارت دان تو وهم و رایها %~% گنج نبود در عمارت جایها
# 32 در عمارت هستی و جنگی بود %~% نیست را از هستها ننگی بود
# 33 نه که هست از نیستی فریاد کرد %~% بلک نیست آن هست را واداد کرد
# 34 تو مگو که من گریزانم ز نیست %~% بلک او از تو گریزانست بیست
# 35 ظاهرا می‌خواندت او سوی خود %~% وز درون می‌راندت با چوب رد
# 36 نعلهای بازگونه‌ست ای سلیم %~% نفرت فرعون می‌دان از کلیم
PageV01P121
# 1 چون حکیمک اعتقادی کرده است %~% کآسمان بیضه زمین چون زرده است
# 2 گفت سایل چون بماند این خاکدان %~% در میان این محیط آسمان
# 3 همچو قندیلی معلق در هوا %~% نه باسفل می‌رود نه بر علا
# 4 آن حکیمش گفت کز جذب سما %~% از جهات شش بماند اندر هوا
# 5 چون ز مغناطیس قبه ریخته %~% درمیان ماند آهنی آویخته
# 6 آن دگر گفت آسمان با صفا %~% کی کشد در خود زمین تیره را
# 7 بلک دفعش می‌کند از شش جهات %~% زان بماند اندر میان عاصفات
# 8 پس ز دفع خاطر اهل کمال %~% جان فرعونان بماند اندر ضلال
# 9 پس ز دفع این جهان و آن جهان %~% مانده‌اند این بی‌رهان بی این و آن
# 10 سر کشی از بندگان ذوالجلال %~% دان که دارند از وجود تو ملال
# 11 کهربا دارند چون پیدا کنند %~% کاه هستی ترا شیدا کنند
# 12 کهربای خویش چون پنهان کنند %~% زود تسلیم ترا طغیان کنند
# 13 آنچنان که مرتبه حیوانیست %~% کو اسیر و سغبه انسانیست
# 14 مرتبه انسان به دست اولیا %~% سغبه چون حیوان شناسش ای کیا
# 15 بنده خود خواند احمد در رشاد %~% جمله عالم را بخوان قل یا عباد
# 16 عقل تو همچون شتربان تو شتر %~% می‌کشاند هر طرف در حکم مر
# 17 عقل عقلند اولیا و عقلها %~% بر مثال اشتران تا انتها
# 18 اندریشان بنگر آخر ز اعتبار %~% یک قلاووزست جان صد هزار
# 19 چه قلاووز و چه اشتربان بیاب %~% دیده‌ای کان دیده بیند آفتاب
# 20 یک جهان در شب بمانده میخ‌دوز %~% منتظر موقوف خورشیدست و روز
# 21 اینت خورشیدی نهان در ذره‌ای %~% شیر نر در پوستین بره‌ای
# 22 اینت دریایی نهان در زیر کاه %~% پا برین که هین منه با اشتباه
# 23 اشتباهی و گمانی را درون %~% رحمت حقست بهر رهنمون
# 24 هر پیمبر فرد آمد در جهان %~% فرد بود آن رهنمایش در نهان
# 25 عالک کبری بقدرت سحر کرد %~% کرد خود را در کهین نقشی نورد
# 26 ابلهانش فرد دیدند و ضعیف %~% کی ضعیفست آن که با شه شد حریف
# 27 ابلهان گفتند مردی بیش نیست %~% وای آنکو عاقبت‌اندیش نیست
PageV01P122
# 1 ناقه صالح بصورت بد شتر %~% پی بریدندش ز جهل آن قوم مر
# 2 از برای آب چون خصمش شدند %~% نان کور و آب کور ایشان بدند
# 3 ناقة الله آب خورد از جوی و میغ %~% آب حق را داشتند از حق دریغ
# 4 ناقه صالح چو جسم صالحان %~% شد کمینی در هلاک طالحان
# 5 تا بر آن امت ز حکم مرگ و درد %~% ناقةالله و سقیاها چه کرد
# 6 شحنه قهر خدا زیشان بجست %~% خونبهای اشتری شهری درست
# 7 روح همچون صالح و تن ناقه است %~% روح اندر وصل و تن در فاقه است
# 8 روح صالح قابل آفات نیست %~% زخم بر ناقه بود بر ذات نیست
# 9 روح صالح قابل آزار نیست %~% نور یزدان سغبه کفار نیست
# 10 حق از آن پیوست با جسمی نهان %~% تاش آزارند و بینند امتحان
# 11 بی‌خبر کزار این آزار اوست %~% آب این خم متصل با آب جوست
# 12 زان تعلق کرد با جسمی اله %~% تا که گردد جمله عالم را پناه
# 13 ناقه جسم ولی را بنده باش %~% تا شوی با روح صالح خواجه‌تاش
# 14 گفت صالح چونک کردید این حسد %~% بعد سه روز از خدا نقمت رسد
# 15 بعد سه روز دگر از جانستان %~% آفتی آید که دارد سه نشان
# 16 رنگ روی جمله‌تان گردد دگر %~% رنگ رنگ مختلف اندر نظر
# 17 روز اول رویتان چون زعفران %~% در دوم رو سرخ همچون ارغوان
# 18 در سوم گردد همه روها سیاه %~% بعد از آن اندر رسد قهر اله
# 19 گر نشان خواهید از من زین وعید %~% کره ناقه به سوی که دوید
# 20 گر توانیدش گرفتن چاره هست %~% ورنه خود مرغ امید از دام جست
# 21 کس نتانست اندر آن کره رسید %~% رفت در کهسارها شد ناپدید
# 22 گفت دیدیت آن قضا معلن شدست %~% صورت اومید را گردن زدست
# 23 کره ناقه چه باشد خاطرش %~% که بجا آرید ز احسان و برش
# 24 گر بجا آید دلش رستید از آن %~% ورنه نومیدیت و ساعد را گزان
# 25 چون شنیدند این وعید منکدر %~% چشم بنهادند و آن را منتظر
# 26 روز اول روی خود دیدند زرد %~% می‌زدند از ناامیدی آه سرد
# 27 سرخ شد روی همه روز دوم %~% نوبت اومید و توبه گشت گم
# 28 شد سیه روز سیم روی همه %~% حکم صالح راست شد بی ملحمه
# 29 چون همه در ناامیدی سر زدند %~% همچو مرغان در دو زانو آمدند
# 30 در نبی آورد جبریل امین %~% شرح این زانو زدن را جاثمین
# 31 زانو آن دم زن که تعلیمت کنند %~% وز چنین زانو زدن بیمت کنند
# 32 منتظر گشتند زخم قهر را %~% قهر آمد نیست کرد آن شهر را
# 33 صالح از خلوت بسوی شهر رفت %~% شهر دید اندر میان دود و نفت
# 34 ناله از اجزای ایشان می‌شنید %~% نوحه پیدا نوحه‌گویان ناپدید
# 35 ز استخوانهاشان شنید او ناله‌ها %~% اشک‌ریزان جانشان چون ژاله‌ها
# 36 صالح آن بشنید و گریه ساز کرد %~% نوحه بر نوحه‌گران آغاز کرد
# 37 گفت ای قومی به باطل زیسته %~% وز شما من پیش حق بگریسته
# 38 حق بگفته صبر کن بر جورشان %~% پندشان ده بس نماند از دورشان
# 39 من بگفته پند شد بند از جفا %~% شیر پند از مهر جوشد وز صفا
# 40 بس که کردید از جفا بر جای من %~% شیر پند افسرد در رگهای من
# 41 حق مرا گفته ترا لطفی دهم %~% بر سر آن زخمها مرهم نهم
# 42 صاف کرده حق دلم را چون سما %~% روفته از خاطرم جور شما
# 43 در نصیحت من شده بار دگر %~% گفته امثال و سخنها چون شکر
# 44 شیر تازه از شکر انگیخته %~% شیر و شهدی با سخن آمیخته
# 45 در شما چون زهر گشته آن سخن %~% زانک زهرستان بدیت از بیخ و بن
# 46 چون شوم غمگین که غم شد سرنگون %~% غم شما بودیت ای قوم حرون
# 47 هیچ کس بر مرگ غم نوحه کند %~% ریش سر چون شد کسی مو بر کند
# 48 رو بخود کرد و بگفت ای نوحه‌گر %~% نوحه‌ات را می‌نیرزند آن نفر
# 49 کژ مخوان ای راست‌خواننده مبین %~% کیف آسی خلف قوم ظالمین
# 50 باز اندر چشم و دل او گریه یافت %~% رحمتی بی‌علتی در وی بتافت
# 51 قطره می‌بارید و حیران گشته بود %~% قطره‌ای بی‌علت از دریای جود
# 52 عقل او می‌گفت کین گریه ز چیست %~% بر چنان افسوسیان شاید گریست
# 53 بر چه می‌گریی بگو بر فعلشان %~% بر سپاه کینه‌توز بد نشان
# 54 بر دل تاریک پر زنگارشان %~% بر زبان زهر همچون مارشان
# 55 بر دم و دندان سگسارانه‌شان %~% بر دهان و چشم کزدم خانه‌شان
# 56 بر ستیز و تسخر و افسوسشان %~% شکر کن چون کرد حق محبوسشان
# 57 دستشان کژ پایشان کژ چشم کژ %~% مهرشان کژ صلحشان کژ خشم کژ
# 58 از پی تقلید و معقولات نقل %~% پا نهاده بر سر این پیر عقل
# 59 پیرخر نه جمله گشته پیر خر %~% از ریای چشم و گوش همدگر
# 60 از بهشت آورد یزدان بندگان %~% تا نمایدشان سقر پروردگان
PageV01P123
# 1 اهل نار و خلد را بین همدکان %~% در میانشان برزخ لایبغیان
# 2 اهل نار و اهل نور آمیخته %~% در میانشان کوه قاف انگیخته
# 3 همچو در کان خاک و زر کرد اختلاط %~% در میانشان صد بیابان و رباط
# 4 همچنانک عقد در در و شبه %~% مختلط چون میهمان یک‌شبه
# 5 بحر را نیمیش شیرین چون شکر %~% طعم شیرین رنگ روشن چون قمر
# 6 نیم دیگر تلخ همچون زهر مار %~% طعم تلخ و رنگ مظلم همچو قار
# 7 هر دو بر هم می‌زنند از تحت و اوج %~% بر مثال آب دریا موج موج
# 8 صورت بر هم زدن از جسم تنگ %~% اختلاط جانها در صلح و جنگ
# 9 موجهای صلح بر هم می‌زند %~% کینه‌ها از سینه‌ها بر می‌کند
# 10 موجهای جنگ بر شکل دگر %~% مهرها را می‌کند زیر و زبر
# 11 مهر تلخان را به شیرین می‌کشد %~% زانک اصل مهرها باشد رشد
# 12 قهر شیرین را به تلخی می‌برد %~% تلخ با شیرین کجا اندر خورد
# 13 تلخ و شیرین زین نظر ناید پدید %~% از دریچه عاقبت دانند دید
# 14 چشم آخربین تواند دید راست %~% چشم آخربین غرورست و خطاست
# 15 ای بسا شیرین که چون شکر بود %~% لیک زهر اندر شکر مضمر بود
# 16 آنک زیرکتر ببو بشناسدش %~% و آن دگر چون بر لب و دندان زدش
# 17 پس لبش ردش کند پیش از گلو %~% گرچه نعره می‌زند شیطان کلوا
# 18 و آن دگر را در گلو پیدا کند %~% و آن دگر را در بدن رسوا کند
# 19 وان دگر را در حدث سوزش دهد %~% ذوق آن زخم جگردوزش دهد
# 20 وان دگر را بعد ایام و شهور %~% وان دگر را بعد مرگ از قعر گور
# 21 ور دهندش مهلت اندر قعر گور %~% لابد آن پیدا شود یوم النشور
# 22 هر نبات و شکری را در جهان %~% مهلتی پیداست از دور زمان
# 23 سالها باید که اندر آفتاب %~% لعل یابد رنگ و رخشانی و تاب
# 24 باز تره در دو ماه اندر رسد %~% باز تا سالی گل احمر رسد
# 25 بهر این فرمود حق عز و جل %~% سورة الانعام در ذکر اجل
# 26 این شنیدی مو بمویت گوش باد %~% آب حیوانست خوردی نوش باد
# 27 آب حیوان خوان مخوان این را سخن %~% روح نو بین در تن حرف کهن
# 28 نکته دیگر تو بشنو ای رفیق %~% همچو جان او سخت پیدا و دقیق
# 29 در مقامی هست هم این زهر مار %~% از تصاریف خدایی خوش‌گوار
# 30 در مقامی زهر و در جایی دوا %~% در مقامی کفر و در جایی روا
# 31 گرچه آنجا او گزند جان بود %~% چون بدینجا در رسد درمان بود
# 32 آب در غوره ترش باشد ولیک %~% چون به انگوری رسد شیرین و نیک
# 33 باز در خم او شود تلخ و حرام %~% در مقام سرکگی نعم الادام
PageV01P124
# 1 گر ولی زهری خورد نوشی شود %~% ور خورد طالب سیه‌هوشی شود
# 2 رب هب لی از سلیمان آمدست %~% که مده غیر مرا این ملک دست
# 3 تو مکن با غیر من این لطف و جود %~% این حسد را ماند اما آن نبود
# 4 نکته لا ینبغی می‌خوان بجان %~% سر من بعدی ز بخل او مدان
# 5 بلک اندر ملک دید او صد خطر %~% موبمو ملک جهان بد بیم سر
# 6 بیم سر با بیم سر با بیم دین %~% امتحانی نیست ما را مثل این
# 7 پس سلیمان همتی باید که او %~% بگذرد زین صد هزاران رنگ و بو
# 8 با چنان قوت که او را بود هم %~% موج آن ملکش فرو می‌بست دم
# 9 چون برو بنشست زین اندوه گرد %~% بر همه شاهان عالم رحم کرد
# 10 شد شفیع و گفت این ملک و لوا %~% با کمالی ده که دادی مر مرا
# 11 هرکه را بدهی و بکنی آن کرم %~% او سلیمانست وانکس هم منم
# 12 او نباشد بعدی او باشد معی %~% خود معی چه بود منم بی‌مدعی
# 13 شرح این فرضست گفتن لیک من %~% باز می‌گردم به قصه مرد و زن
PageV01P125
# 1 ماجرای مرد و زن را مخلصی %~% باز می‌جوید درون مخلصی
# 2 ماجرای مرد و زن افتاد نقل %~% آن مثال نفس خود می‌دان و عقل
# 3 این زن و مردی که نفسست و خرد %~% نیک بایستست بهر نیک و بد
# 4 وین دو بایسته درین خاکی‌سرا %~% روز و شب در جنگ و اندر ماجرا
# 5 زن همی‌خواهد حویج خانگاه %~% یعنی آب رو و نان و خوان و جاه
# 6 نفس همچون زن پی چاره‌گری %~% گاه خاکی گاه جوید سروری
# 7 عقل خود زین فکرها آگاه نیست %~% در دماغش جز غم الله نیست
# 8 گرچه سر قصه این دانه‌ست و دام %~% صورت قصه شنو اکنون تمام
# 9 گر بیان معنوی کافی شدی %~% خلق عالم عاطل و باطل بدی
# 10 گر محبت فکرت و معنیستی %~% صورت روزه و نمازت نیستی
# 11 هدیه‌های دوستان با همدگر %~% نیست اندر دوستی الا صور
# 12 تا گواهی داده باشد هدیه‌ها %~% بر محبتهای مضمر در خفا
# 13 زانک احسانهای ظاهر شاهدند %~% بر محبتهای سر ای ارجمند
# 14 شاهدت گه راست باشد گه دروغ %~% مست گاهی از می و گاهی ز دوغ
# 15 دوغ خورده مستیی پیدا کند %~% های هوی و سرگرانیها کند
# 16 آن مرایی در صیام و در صلاست %~% تا گمان آید که او مست ولاست
# 17 حاصل افعال برونی دیگرست %~% تا نشان باشد بر آنچ مضمرست
# 18 یا رب این تمییز ده ما را بخواست %~% تا شناسیم آن نشان کژ ز راست
# 19 حس را تمییز دانی چون شود %~% آنک حس ینظر بنور الله بود
# 20 ور اثر نبود سبب هم مظهرست %~% همچو خویشی کز محبت مخبرست
# 21 نبود آنک نور حقش شد امام %~% مر اثر را یا سببها را غلام
# 22 یا محبت در درون شعله زند %~% زفت گردد وز اثر فارغ کند
# 23 حاجتش نبود پی اعلام مهر %~% چون محبت نور خود زد بر سپهر
# 24 هست تفصیلات تا گردد تمام %~% این سخن لیکن بجو تو والسلام
# 25 گرچه شد معنی درین صورت پدید %~% صورت از معنی قریبست و بعید
# 26 در دلالت همچو آبند و درخت %~% چون بماهیت روی دورند سخت
# 27 ترک ماهیات و خاصیات گو %~% شرح کن احوال آن دو ماه‌رو
PageV01P126
# 1 مرد گفت اکنون گذشتم از خلاف %~% حکم داری تیغ برکش از غلاف
# 2 هرچه گویی من ترا فرمان برم %~% در بد و نیک آمد آن ننگرم
# 3 در وجود تو شوم من منعدم %~% چون محبم حب یعمی و یصم
# 4 گفت زن آهنگ برم می‌کنی %~% یا بحیلت کشف سرم می‌کنی
# 5 گفت والله عالم السر الخفی %~% کافرید از خاک آدم را صفی
# 6 در سه گز قالب که دادش وا نمود %~% هر چه در الواح و در ارواح بود
# 7 تا ابد هرچه بود او پیش پیش %~% درس کرد از علم الاسما خویش
# 8 تا ملک بی‌خود شد از تدریس او %~% قدس دیگر یافت از تقدیس او
# 9 آن گشادیشان کز آدم رو نمود %~% در گشاد آسمانهاشان نبود
# 10 در فراخی عرصه آن پاک جان %~% تنگ آمد عرصه هفت آسمان
# 11 گفت پیغامبر که حق فرموده است %~% من نگنجم هیچ در بالا و پست
# 12 در زمین و آسمان و عرش نیز %~% من نگنجم این یقین دان ای عزیز
# 13 در دل مؤمن بگنجم ای عجب %~% گر مرا جویی در آن دلها طلب
# 14 گفت ادخل فی عبادی تلتقی %~% جنة من رویتی یا متقی
# 15 عرش با آن نور با پهنای خویش %~% چون بدید آن را برفت از جای خویش
# 16 خود بزرگی عرش باشد بس مدید %~% لیک صورت کیست چون معنی رسید
# 17 هر ملک می‌گفت ما را پیش ازین %~% الفتی می‌بود بر روی زمین
# 18 تخم خدمت بر زمین می‌کاشتیم %~% زان تعلق ما عجب می‌داشتیم
# 19 کین تعلق چیست با این خاکمان %~% چون سرشت ما بدست از آسمان
# 20 الف ما انوار با ظلمات چیست %~% چون تواند نور با ظلمات زیست
# 21 آدما آن الف از بوی تو بود %~% زانک جسمت را زمین بد تار و پود
# 22 جسم خاکت را ازینجا بافتند %~% نور پاکت را درینجا یافتند
# 23 این که جان ما ز روحت یافتست %~% پیش پیش از خاک آن می‌تافتست
# 24 در زمین بودیم و غافل از زمین %~% غافل از گنجی که در وی بد دفین
# 25 چون سفر فرمود ما را زان مقام %~% تلخ شد ما را از آن تحویل کام
# 26 تا که حجتها همی گفتیم ما %~% که به جای ما کی آید ای خدا
# 27 نور این تسبیح و این تهلیل را %~% می‌فروشی بهر قال و قیل را
# 28 حکم حق گسترد بهر ما بساط %~% که بگویید ازطریق انبساط
# 29 هرچه آید بر زبانتان بی‌حذر %~% همچو طفلان یگانه با پدر
# 30 زانک این دمها چه گر نالایقست %~% رحمت من بر غضب هم سابقست
# 31 از پی اظهار این سبق ای ملک %~% در تو بنهم داعیه اشکال و شک
# 32 تا بگویی و نگیرم بر تو من %~% منکر حلمم نیارد دم زدن
# 33 صد پدر صد مادر اندر حلم ما %~% هر نفس زاید در افتد در فنا
# 34 حلم ایشان کف بحر حلم ماست %~% کف رود آید ولی دریا بجاست
# 35 خود چه گویم پیش آن در این صدف %~% نیست الا کف کف کف کف
# 36 حق آن کف حق آن دریای صاف %~% کامتحانی نیست این گفت و نه لاف
# 37 از سر مهر و صفا است و خضوع %~% حق آنکس که بدو دارم رجوع
# 38 گر بپیشت امتحانست این هوس %~% امتحان را امتحان کن یک نفس
# 39 سر مپوشان تا پدید آید سرم %~% امر کن تو هر چه بر وی قادرم
# 40 دل مپوشان تا پدید آید دلم %~% تا قبول آرم هر آنچ قابلم
# 41 چون کنم در دست من چه چاره است %~% درنگر تا جان من چه کاره است
PageV01P127
# 1 گفت زن یک آفتابی تافتست %~% عالمی زو روشنایی یافتست
# 2 نایب رحمان خلیفه کردگار %~% شهر بغدادست از وی چون بهار
# 3 گر بپیوندی بدان شه شه شوی %~% سوی هر ادبیر تا کی می‌روی
# 4 همنشینی با شهان چون کیمیاست %~% چون نظرشان کیمیایی خود کجاست
# 5 چشم احمد بر ابوبکری زده %~% او ز یک تصدیق صدیق آمده
# 6 گفت من شه را پذیرا چون شوم %~% بی بهانه سوی او من چون روم
# 7 نسبتی باید مرا یا حیلتی %~% هیچ پیشه راست شد بی‌آلتی
# 8 همچو مجنونی که بشنید از یکی %~% که مرض آمد به لیلی اندکی
# 9 گفت آوه بی بهانه چون روم %~% ور بمانم از عیادت چون شوم
# 10 لیتنی کنت طبیبا حاذقا %~% کنت امشی نحو لیلی سابقا
# 11 قل تعالوا گفت حق ما را بدان %~% تا بود شرم‌اشکنی ما را نشان
# 12 شب‌پران را گر نظر و آلت بدی %~% روزشان جولان و خوش حالت بدی
# 13 گفت چون شاه کرم میدان رود %~% عین هر بی‌آلتی آلت شود
# 14 زانک آلت دعوی است و هستی است %~% کار در بی‌آلتی و پستی است
# 15 گفت کی بی‌آلتی سودا کنم %~% تا نه من بی‌آلتی پیدا کنم
# 16 پس گواهی بایدم بر مفلسی %~% تا مرا رحمی کند شاه غنی
# 17 تو گواهی غیر گفت و گو و رنگ %~% وا نما تا رحم آرد شاه شنگ
# 18 کین گواهی که ز گفت و رنگ بد %~% نزد آن قاضی القضاة آن جرح شد
# 19 صدق می‌خواهد گواه حال او %~% تا بتابد نور او بی قال او
PageV01P128
# 1 گفت زن صدق آن بود کز بود خویش %~% پاک برخیزی تو از مجهود خویش
# 2 آب بارانست ما را در سبو %~% ملکت و سرمایه و اسباب تو
# 3 این سبوی آب را بردار و رو %~% هدیه ساز و پیش شاهنشاه شو
# 4 گو که ما را غیر این اسباب نیست %~% در مفازه هیچ به زین آب نیست
# 5 گر خزینه‌ش پر متاع فاخرست %~% این چنین آبش نباشد نادرست
# 6 چیست آن کوزه تن محصور ما %~% اندرو آب حواس شور ما
# 7 ای خداوند این خم و کوزه مرا %~% در پذیر از فضل الله اشتری
# 8 کوزه‌ای با پنج لوله پنج حس %~% پاک دار این آب را از هر نجس
# 9 تا شود زین کوزه منفذ سوی بحر %~% تا بگیرد کوزه من خوی بحر
# 10 تا چو هدیه پیش سلطانش بری %~% پاک بیند باشدش شه مشتری
# 11 بی‌نهایت گردد آبش بعد از آن %~% پر شود از کوزه من صد جهان
# 12 لوله‌ها بر بند و پر دارش ز خم %~% گفت غضوا عن هوا ابصارکم
# 13 ریش او پر باد کین هدیه کراست %~% لایق چون او شهی اینست راست
# 14 زن نمی‌دانست کانجا برگذر %~% هست جاری دجله‌ای همچون شکر
# 15 در میان شهر چون دریا روان %~% پر ز کشتیها و شست ماهیان
# 16 رو بر سلطان و کار و بار بین %~% حس تجری تحتها الانهار بین
# 17 این چنین حسها و ادراکات ما %~% قطره‌ای باشد در آن نهر صفا
PageV01P129
# 1 مرد گفت آری سبو را سر ببند %~% هین که این هدیه‌ست ما را سودمند
# 2 در نمد در دوز تو این کوزه را %~% تا گشاید شه بهدیه روزه را
# 3 کین چنین اندر همه آفاق نیست %~% جز رحیق و مایه اذواق نیست
# 4 زانک ایشان ز آبهای تلخ و شور %~% دایما پر علت‌اند و نیم‌کور
# 5 مرغ کاب شور باشد مسکنش %~% او چه داند جای آب روشنش
# 6 ای که اندر چشمه شورست جاث %~% تو چه دانی شط و جیحون و فرات
# 7 ای تو نارسته ازین فانی رباط %~% تو چه دانی محو و سکر و انبساط
# 8 ور بدانی نقلت از اب و جدست %~% پیش تو این نامها چون ابجدست
# 9 ابجد و هوز چه فاش است و پدید %~% بر همه طفلان و معنی بس بعید
# 10 پس سبو برداشت آن مرد عرب %~% در سفر شد می‌کشیدش روز و شب
# 11 بر سبو لرزان بد از آفات دهر %~% هم کشیدش از بیابان تا به شهر
# 12 زن مصلا باز کرده از نیاز %~% رب سلم ورد کرده در نماز
# 13 که نگه‌دار آب ما را از خسان %~% یا رب آن گوهر بدان دریا رسان
# 14 گرچه شویم آگهست و پر فنست %~% لیک گوهر را هزاران دشمنست
# 15 خود چه باشد گوهر آب کوثرست %~% قطره‌ای زینست کاصل گوهرست
# 16 از دعاهای زن و زاری او %~% وز غم مرد و گران‌باری او
# 17 سالم از دزدان و از آسیب سنگ %~% برد تا دار الخلافه بی‌درنگ
# 18 دید درگاهی پر از انعامها %~% اهل حاجت گستریده دامها
# 19 دم بدم هر سوی صاحب‌حاجتی %~% یافته زان در عطا و خلعتی
# 20 بهر گبر و مؤمن و زیبا و زشت %~% همچو خورشید و مطر نی چون بهشت
# 21 دید قومی درنظر آراسته %~% قوم دیگر منتظر بر خاسته
# 22 خاص و عامه از سلیمان تا بمور %~% زنده گشته چون جهان از نفخ صور
# 23 اهل صورت در جواهر بافته %~% اهل معنی بحر معنی یافته
# 24 آنک بی همت چه با همت شده %~% وانک با همت چه با نعمت شده
PageV01P130
# 1 بانگ می‌آمد که ای طالب بیا %~% جود محتاج گدایان چون گدا
# 2 جود می‌جوید گدایان و ضعاف %~% همچو خوبان کآینه جویند صاف
# 3 روی خوبان ز آینه زیبا شود %~% روی احسان از گدا پیدا شود
# 4 پس ازین فرمود حق در والضحی %~% بانگ کم زن ای محمد بر گدا
# 5 چون گدا آیینه جودست هان %~% دم بود بر روی آیینه زیان
# 6 آن یکی جودش گدا آرد پدید %~% و آن دگر بخشد گدایان را مزید
# 7 پس گدایان آیت جود حقند %~% وانک با حقند جود مطلقند
# 8 وانک جز این دوست او خود مرده‌ایست %~% او برین در نیست نقش پرده‌ایست
PageV01P131
# 1 نقش درویشست او نه اهل نان %~% نقش سگ را تو مینداز استخوان
# 2 فقر لقمه دارد او نه فقر حق %~% پیش نقش مرده‌ای کم نه طبق
# 3 ماهی خاکی بود درویش نان %~% شکل ماهی لیک از دریا رمان
# 4 مرغ خانه‌ست او نه سیمرغ هوا %~% لوت نوشد او ننوشد از خدا
# 5 عاشق حقست او بهر نوال %~% نیست جانش عاشق حسن و جمال
# 6 گر توهم می‌کند او عشق ذات %~% ذات نبود وهم اسما و صفات
# 7 وهم مخلوقست و مولود آمدست %~% حق نزاییده‌ست او لم یولدست
# 8 عاشق تصویر و وهم خویشتن %~% کی بود از عاشقان ذوالمنن
# 9 عاشق آن وهم اگر صادق بود %~% آن مجاز او حقیقت‌کش شود
# 10 شرح می‌خواهد بیان این سخن %~% لیک می‌ترسم ز افهام کهن
# 11 فهمهای کهنه کوته‌نظر %~% صد خیال بد در آرد در فکر
# 12 بر سماع راست هر کس چیر نیست %~% لقمه هر مرغکی انجیر نیست
# 13 خاصه مرغی مرده‌ای پوسیده‌ای %~% پرخیالی اعمیی بی‌دیده‌ای
# 14 نقش ماهی را چه دریا و چه خاک %~% رنگ هندو را چه صابون و چه زاک
# 15 نقش اگر غمگین نگاری بر ورق %~% او ندارد از غم و شادی سبق
# 16 صورتش غمگین و او فارغ از آن %~% صورتش خندان و او زان بی‌نشان
# 17 وین غم و شادی که اندر دل حظیست %~% پیش آن شادی و غم جز نقش نیست
# 18 صورت غمگین نقش از بهر ماست %~% تا که ما را یاد آید راه راست
# 19 صورت خندان نقش از بهر تست %~% تا از آن صورت شود معنی درست
# 20 نقشهایی کاندرین حمامهاست %~% از برون جامه‌کن چون جامه‌هاست
# 21 تا برونی جامه‌ها بینی و بس %~% جامه بیرون کن درآ ای هم‌نفس
# 22 زانک با جامه درون سو راه نیست %~% تن ز جان جامه ز تن آگاه نیست
PageV01P132
# 1 آن عرابی از بیابان بعید %~% بر در دار الخلافه چون رسید
# 2 پس نقیبان پیش او باز آمدند %~% بس گلاب لطف بر جیبش زدند
# 3 حاجت او فهمشان شد بی مقال %~% کار ایشان بد عطا پیش از سئوال
# 4 پس بدو گفتند یا وجه العرب %~% از کجایی چونی از راه و تعب
# 5 گفت وجهم گر مرا وجهی دهید %~% بی وجوهم چون پس پشتم نهید
# 6 ای که در روتان نشان مهتری %~% فرتان خوشتر ز زر جعفری
# 7 ای که یک دیدارتان دیدارها %~% ای نثار دینتان دینارها
# 8 ای همه ینظر بنور الله شده %~% بهر بخشش از بر شه آمده
# 9 تا زنید آن کیمیاهای نظر %~% بر سر مسهای اشخاص بشر
# 10 من غریبم از بیابان آمدم %~% بر امید لطف سلطان آمدم
# 11 بوی لطف او بیابانها گرفت %~% ذره‌های ریگ هم جانها گرفت
# 12 تا بدین جا بهر دینار آمدم %~% چون رسیدم مست دیدار آمدم
# 13 بهر نان شخصی سوی نانبا دوید %~% داد جان چون حسن نانبا را بدید
# 14 بهر فرجه شد یکی تا گلستان %~% فرجه او شد جمال باغبان
# 15 همچو اعرابی که آب از چه کشید %~% آب حیوان از رخ یوسف چشید
# 16 رفت موسی کآتش آرد او بدست %~% آتشی دید او که از آتش برست
# 17 جست عیسی تا رهد از دشمنان %~% بردش آن جستن به چارم آسمان
# 18 دام آدم خوشه گندم شده %~% تا وجودش خوشه مردم شده
# 19 باز آید سوی دام از بهر خور %~% ساعد شه یابد و اقبال و فر
# 20 طفل شد مکتب پی کسب هنر %~% بر امید مرغ با لطف پدر
# 21 پس ز مکتب آن یکی صدری شده %~% ماهگانه داده و بدری شده
# 22 آمده عباس حرب از بهر کین %~% بهر قمع احمد و استیز دین
# 23 گشته دین را تا قیامت پشت و رو %~% در خلافت او و فرزندان او
# 24 من برین در طالب چیز آمدم %~% صدر گشتم چون به دهلیز آمدم
# 25 آب آوردم به تحفه بهر نان %~% بوی نانم برد تا صدر جنان
# 26 نان برون راند آدمی را از بهشت %~% نان مرا اندر بهشتی در سرشت
# 27 رستم از آب و ز نان همچون ملک %~% بی‌غرض گردم برین در چون فلک
# 28 بی‌غرض نبود بگردش در جهان %~% غیر جسم و غیر جان عاشقان
PageV01P133
# 1 عاشقان کل نه عشاق جزو %~% ماند از کل آنک شد مشتاق جزو
# 2 چونک جزوی عاشق جزوی شود %~% زود معشوقش بکل خود رود
# 3 ریش گاو و بنده غیر آمد او %~% غرقه شد کف در ضعیفی در زد او
# 4 نیست حاکم تا کند تیمار او %~% کار خواجه خود کند یا کار او
PageV01P134
# 1 فازن بالحرة پی این شد مثل %~% فاسرق الدرة بدین شد منتقل
# 2 بنده سوی خواجه شد او ماند زار %~% بوی گل شد سوی گل او ماند خار
# 3 او بمانده دور از مطلوب خویش %~% سعی ضایع رنج باطل پای ریش
# 4 همچو صیادی که گیرد سایه‌ای %~% سایه کی گردد ورا سرمایه‌ای
# 5 سایه مرغی گرفته مرد سخت %~% مرغ حیران گشته بر شاخ درخت
# 6 کین مدمغ بر کی می‌خندد عجب %~% اینت باطل اینت پوسیده سبب
# 7 ور تو گویی جزو پیوسته کلست %~% خار می‌خور خار مقرون گلست
# 8 جز ز یک رو نیست پیوسته به کل %~% ورنه خود باطل بدی بعث رسل
# 9 چون رسولان از پی پیوستنند %~% پس چه پیوندندشان چون یک تنند
# 10 این سخن پایان ندارد ای غلام %~% روز بیگه شد حکایت کن تمام
PageV01P135
# 1 آن سبوی آب را در پیش داشت %~% تخم خدمت رادر آن حضرت بکاشت
# 2 گفت این هدیه بدان سلطان برید %~% سایل شه را ز حاجت وا خرید
# 3 آب شیرین و سبوی سبز و نو %~% ز آب بارانی که جمع آمد بگو
# 4 خنده می‌آمد نقیبان را از آن %~% لیک پذرفتند آن را همچو جان
# 5 زانک لطف شاه خوب با خبر %~% کرده بود اندر همه ارکان اثر
# 6 خوی شاهان در رعیت جا کند %~% چرخ اخضر خاک را خضرا کند
# 7 شه چو حوضی دان حشم چون لوله‌ها %~% آب از لوله روان در گوله‌ها
# 8 چونک آب جمله از حوضیست پاک %~% هر یکی آبی دهد خوش ذوقناک
# 9 ور در آن حوض آب شورست و پلید %~% هر یکی لوله همان آرد پدید
# 10 زانک پیوستست هر لوله به حوض %~% خوض کن در معنی این حرف خوض
# 11 لطف شاهنشاه جان بی‌وطن %~% چون اثر کردست اندر کل تن
# 12 لطف عقل خوش‌نهاد خوش‌نسب %~% چون همه تن را در آرد در ادب
# 13 عشق شنگ بی‌قرار بی سکون %~% چون در آرد کل تن را در جنون
# 14 لطف آب بحر کو چون کوثرست %~% سنگ‌ریزه‌ش جمله در و گوهرست
# 15 هر هنر که استا بدان معروف شد %~% جان شاگردان بدان موصوف شد
# 16 پیش استاد اصولی هم اصول %~% خواند آن شاگرد چست با حصول
# 17 پیش استاد فقیه آن فقه‌خوان %~% فقه خواند نه اصول اندر بیان
# 18 پیش استادی که او نحوی بود %~% جان شاگردش ازو نحوی شود
# 19 باز استادی که او محو رهست %~% جان شاگردش ازو محو شهست
# 20 زین همه انواع دانش روز مرگ %~% دانش فقرست ساز راه و برگ
PageV01P136
# 1 آن یکی نحوی به کشتی در نشست %~% رو به کشتیبان نهاد آن خودپرست
# 2 گفت هیچ از نحو خواندی گفت لا %~% گفت نیم عمر تو شد در فنا
# 3 دل‌شکسته گشت کشتیبان ز تاب %~% لیک آن دم کرد خامش از جواب
# 4 باد کشتی را به گردابی فکند %~% گفت کشتیبان بدان نحوی بلند
# 5 هیچ دانی آشنا کردن بگو %~% گفت نی ای خوش‌جواب خوب‌رو
# 6 گفت کل عمرت ای نحوی فناست %~% زانک کشتی غرق این گردابهاست
# 7 محو می‌باید نه نحو اینجا بدان %~% گر تو محوی بی‌خطر در آب ران
# 8 آب دریا مرده را بر سر نهد %~% ور بود زنده ز دریا کی رهد
# 9 چون بمردی تو ز اوصاف بشر %~% بحر اسرارت نهد بر فرق سر
# 10 ای که خلقان را تو خر می‌خوانده‌ای %~% این زمان چون خر برین یخ مانده‌ای
# 11 گر تو علامه زمانی در جهان %~% نک فنای این جهان بین وین زمان
# 12 مرد نحوی را از آن در دوختیم %~% تا شما را نحو محو آموختیم
# 13 فقه فقه و نحو نحو و صرف صرف %~% در کم آمد یابی ای یار شگرف
# 14 آن سبوی آب دانشهای ماست %~% وان خلیفه دجله علم خداست
# 15 ما سبوها پر به دجله می‌بریم %~% گرنه خر دانیم خود را ما خریم
# 16 باری اعرابی بدان معذور بود %~% کو ز دجله غافل و بس دور بود
# 17 گر ز دجله با خبر بودی چو ما %~% او نبردی آن سبو را جا بجا
# 18 بلک از دجله چو واقف آمدی %~% آن سبو را بر سر سنگی زدی
PageV01P137
# 1 چون خلیفه دید و احوالش شنید %~% آن سبو را پر ز زر کرد و مزید
# 2 آن عرب را کرد از فاقه خلاص %~% داد بخششها و خلعتهای خاص
# 3 کین سبو پر زر به دست او دهید %~% چونک واگردد سوی دجله‌ش برید
# 4 از ره خشک آمدست و از سفر %~% از ره دجله‌ش بود نزدیکتر
# 5 چون به کشتی در نشست و دجله دید %~% سجده می‌کرد از حیا و می‌خمید
# 6 کای عجب لطف این شه وهاب را %~% وان عجب‌تر کو ستد آن آب را
# 7 چون پذیرفت از من آن دریای جود %~% آنچنان نقد دغل را زود زود
# 8 کل عالم را سبو دان ای پسر %~% کو بود از علم و خوبی تا بسر
# 9 قطره‌ای از دجله خوبی اوست %~% کان نمی‌گنجد ز پری زیر پوست
# 10 گنج مخفی بد ز پری چاک کرد %~% خاک را تابان‌تر از افلاک کرد
# 11 گنج مخفی بد ز پری جوش کرد %~% خاک را سلطان اطلس‌پوش کرد
# 12 ور بدیدی شاخی از دجله خدا %~% آن سبو را او فنا کردی فنا
# 13 آنک دیدندش همیشه بی خودند %~% بی‌خودانه بر سبو سنگی زدند
# 14 ای ز غیرت بر سبو سنگی زده %~% وان شکستت خود درستی آمده
# 15 خم شکسته آب ازو ناریخته %~% صد درستی زین شکست انگیخته
# 16 جزو جزو خم برقصست و بحال %~% عقل جزوی را نموده این محال
# 17 نه سبو پیدا درین حالت نه آب %~% خوش ببین والله اعلم بالصواب
# 18 چون در معنی زنی بازت کنند %~% پر فکرت زن که شهبازت کنند
# 19 پر فکرت شد گل‌آلود و گران %~% زانک گل‌خواری ترا گل شد چو نان
# 20 نان گلست و گوشت کمتر خور ازین %~% تا نمانی همچو گل اندر زمین
# 21 چون گرسنه می‌شوی سگ می‌شوی %~% تند و بد پیوند و بدرگ می‌شوی
# 22 چون شدی تو سیر مرداری شدی %~% بی‌خبر بی پا چو دیواری شدی
# 23 پس دمی مردار و دیگر دم سگی %~% چون کنی در راه شیران خوش‌تگی
# 24 آلت اشکار خود جز سگ مدان %~% کمترک انداز سگ را استخوان
# 25 زانک سگ چون سیر شد سرکش شود %~% کی سوی صید و شکار خوش دود
# 26 آن عرب را بی‌نوایی می‌کشید %~% تا بدان درگاه و آن دولت رسید
# 27 در حکایت گفته‌ایم احسان شاه %~% در حق آن بی‌نوای بی‌پناه
# 28 هر چه گوید مرد عاشق بوی عشق %~% از دهانش می‌جهد در کوی عشق
# 29 گر بگوید فقه فقر آید همه %~% بوی فقر آید از آن خوش دمدمه
# 30 ور بگوید کفر دارد بوی دین %~% آید از گفت شکش بوی یقین
# 31 کف کژ کز بهر صدقی خاستست %~% اصل صاف آن فرع را آراستست
# 32 آن کفش را صافی و محقوق دان %~% همچو دشنام لب معشوق دان
# 33 گشته آن دشنام نامطلوب او %~% خوش ز بهر عارض محبوب او
# 34 گر بگوید کژ نماید راستی %~% ای کژی که راست را آراستی
# 35 از شکر گر شکل نانی می‌پزی %~% طعم قند آید نه نان چون می‌مزی
# 36 ور بیابد مؤمنی زرین وثن %~% کی هلد آن را برای هر شمن
# 37 بلک گیرد اندر آتش افکند %~% صورت عاریتش را بشکند
# 38 تا نماند بر ذهب شکل وثن %~% زانک صورت مانعست و راه‌زن
# 39 ذات زرش داد ربانیتست %~% نقش بت بر نقد زر عاریتست
# 40 بهر کیکی تو گلیمی را مسوز %~% وز صداع هر مگس مگذار روز
# 41 بت‌پرستی چون بمانی در صور %~% صورتش بگذار و در معنی نگر
# 42 مرد حجی همره حاجی طلب %~% خواه هندو خواه ترک و یا عرب
# 43 منگر اندر نقش و اندر رنگ او %~% بنگر اندر عزم و در آهنگ او
# 44 گر سیاهست او هم‌آهنگ توست %~% تو سپیدش خوان که همرنگ توست
# 45 این حکایت گفته شد زیر و زبر %~% همچو فکر عاشقان بی پا و سر
# 46 سر ندارد چون ز ازل بودست پیش %~% پا ندارد با ابد بودست خویش
# 47 بلک چون آبست هر قطره از آن %~% هم سرست و پا و هم بی هر دوان
# 48 حاش لله این حکایت نیست هین %~% نقد حال ما و تست این خوش ببین
# 49 زانک صوفی با کر و با فر بود %~% هرچ آن ماضیست لا یذکر بود
# 50 هم عرب ما هم سبو ما هم ملک %~% جمله ما یؤفک عنه من افک
# 51 عقل را شو دان و زن این نفس و طمع %~% این دو ظلمانی و منکر عقل شمع
# 52 بشنو اکنون اصل انکار از چه خاست %~% زانک کل را گونه‌گونه جزوهاست
# 53 جزو کل نی جزوها نسبت به کل %~% نی چو بوی گل که باشد جزو گل
# 54 لطف سبزه جزو لطف گل بود %~% بانگ قمری جزو آن بلبل بود
# 55 گر شوم مشغول اشکال و جواب %~% تشنگان را کی توانم داد آب
# 56 گر تو اشکالی بکلی و حرج %~% صبر کن الصبر مفتاح الفرج
# 57 احتما کن احتما ز اندیشه‌ها %~% فکر شیر و گور و دلها بیشه‌ها
# 58 احتماها بر دواها سرورست %~% زانک خاریدن فزونی گرست
# 59 احتما اصل دوا آمد یقین %~% احتما کن قوت جانت ببین
# 60 قابل این گفته‌ها شو گوش‌وار %~% تا که از زر سازمت من گوش‌وار
# 61 حلقه در گوش مه زرگر شوی %~% تا به ماه و تا ثریا بر شوی
# 62 اولا بشنو که خلق مختلف %~% مختلف جانند تا یا از الف
# 63 در حروف مختلف شور و شکیست %~% گرچه از یک رو ز سر تا پا یکیست
# 64 از یکی رو ضد و یک رو متحد %~% از یکی رو هزل و از یک روی جد
# 65 پس قیامت روز عرض اکبرست %~% عرض او خواهد که با زیب و فرست
# 66 هر که چون هندوی بدسوداییست %~% روز عرضش نوبت رسواییست
# 67 چون ندارد روی همچون آفتاب %~% او نخواهد جز شبی همچون نقاب
# 68 برگ یک گل چون ندارد خار او %~% شد بهاران دشمن اسرار او
# 69 وانک سر تا پا گلست و سوسنست %~% پس بهار او را دو چشم روشنست
# 70 خار بی‌معنی خزان خواهد خزان %~% تا زند پهلوی خود با گلستان
# 71 تا بپوشد حسن آن و ننگ این %~% تا نبینی رنگ آن و زنگ این
# 72 پس خزان او را بهارست و حیات %~% یک نماید سنگ و یاقوت زکات
# 73 باغبان هم داند آن را در خزان %~% لیک دید یک به از دید جهان
# 74 خود جهان آن یک کس است او ابلهست %~% هر ستاره بر فلک جزو مهست
# 75 پس همی‌گویند هر نقش و نگار %~% مژده مژده نک همی آید بهار
# 76 تا بود تابان شکوفه چون زره %~% کی کنند آن میوه‌ها پیدا گره
# 77 چون شکوفه ریخت میوه سر کند %~% چونک تن بشکست جان سر بر زند
# 78 میوه معنی و شکوفه صورتش %~% آن شکوفه مژده میوه نعمتش
# 79 چون شکوفه ریخت میوه شد پدید %~% چونک آن کم شد شد این اندر مزید
# 80 تا که نان نشکست قوت کی دهد %~% ناشکسته خوشه‌ها کی می‌دهد
# 81 تا هلیله نشکند با ادویه %~% کی شود خود صحت‌افزا ادویه
PageV01P138
# 1 ای ضیا الحق حسام الدین بگیر %~% یک دو کاغذ بر فزا در وصف پیر
# 2 گرچه جسم نازکت را زور نیست %~% لیک بی خورشید ما را نور نیست
# 3 گرچه مصباح و زجاجه گشته‌ای %~% لیک سرخیل دلی سررشته‌ای
# 4 چون سر رشته به دست و کام تست %~% درهای عقد دل ز انعام تست
# 5 بر نویس احوال پیر راه‌دان %~% پیر را بگزین و عین راه دان
# 6 پیر تابستان و خلقان تیر ماه %~% خلق مانند شبند و پیر ماه
# 7 کرده‌ام بخت جوان را نام پیر %~% کو ز حق پیرست نه از ایام پیر
# 8 او چنان پیرست کش آغاز نیست %~% با چنان در یتیم انباز نیست
# 9 خود قوی‌تر می‌شود خمر کهن %~% خاصه آن خمری که باشد من لدن
# 10 پیر را بگزین که بی پیر این سفر %~% هست بس پر آفت و خوف و خطر
# 11 آن رهی که بارها تو رفته‌ای %~% بی قلاوز اندر آن آشفته‌ای
# 12 پس رهی را که ندیدستی تو هیچ %~% هین مرو تنها ز رهبر سر مپیچ
# 13 گر نباشد سایه او بر تو گول %~% پس ترا سرگشته دارد بانگ غول
# 14 غولت از ره افکند اندر گزند %~% از تو داهی‌تر درین ره بس بدند
# 15 از نبی بشنو ضلال ره‌روان %~% که چه شان کرد آن بلیس بدروان
# 16 صد هزاران ساله راه از جاده دور %~% بردشان و کردشان ادبیر و عور
# 17 استخوانهاشان ببین و مویشان %~% عبرتی گیر و مران خر سویشان
# 18 گردن خر گیر و سوی راه کش %~% سوی ره‌بانان و ره‌دانان خوش
# 19 هین مهل خر را و دست از وی مدار %~% زانک عشق اوست سوی سبزه‌زار
# 20 گر یکی دم تو به غفلت وا هلیش %~% او رود فرسنگها سوی حشیش
# 21 دشمن راهست خر مست علف %~% ای که بس خر بنده را کرد او تلف
# 22 گر ندانی ره هر آنچ خر بخواست %~% عکس آن کن خود بود آن راه راست
# 23 شاوروهن و آنگه خالفوا %~% ان من لم یعصهن تالف
# 24 با هوا و آرزو کم باش دوست %~% چون یضلک عن سبیل الله اوست
# 25 این هوا را نشکند اندر جهان %~% هیچ چیزی همچو سایه همرهان
PageV01P139
# 1 گفت پیغامبر علی را کای علی %~% شیر حقی پهلوان پردلی
# 2 لیک بر شیری مکن هم اعتماد %~% اندر آ در سایه نخل امید
# 3 اندر آ در سایه آن عاقلی %~% کش نداند برد از ره ناقلی
# 4 ظل او اندر زمین چون کوه قاف %~% روح او سیمرغ بس عالی‌طواف
# 5 گر بگویم تا قیامت نعت او %~% هیچ آن را مقطع و غایت مجو
# 6 در بشر روپوش کردست آفتاب %~% فهم کن والله اعلم بالصواب
# 7 یا علی از جمله طاعات راه %~% بر گزین تو سایه خاص اله
# 8 هر کسی در طاعتی بگریختند %~% خویشتن را مخلصی انگیختند
# 9 تو برو در سایه عاقل گریز %~% تا رهی زان دشمن پنهان‌ستیز
# 10 از همه طاعات اینت بهترست %~% سبق یابی بر هر آن سابق که هست
# 11 چون گرفتت پیر هین تسلیم شو %~% همچو موسی زیر حکم خضر رو
# 12 صبر کن بر کار خضری بی نفاق %~% تا نگوید خضر رو هذا فراق
# 13 گرچه کشتی بشکند تو دم مزن %~% گرچه طفلی را کشد تو مو مکن
# 14 دست او را حق چو دست خویش خواند %~% تا ید الله فوق ایدیهم براند
# 15 دست حق میراندش زنده‌ش کند %~% زنده چه بود جان پاینده‌ش کند
# 16 هرکه تنها نادرا این ره برید %~% هم به عون همت پیران رسید
# 17 دست پیر از غایبان کوتاه نیست %~% دست او جز قبضه الله نیست
# 18 غایبان را چون چنین خلعت دهند %~% حاضران از غایبان لا شک به‌اند
# 19 غایبان را چون نواله می‌دهند %~% پیش مهمان تا چه نعمتها نهند
# 20 کو کسی کو پیش شه بندد کمر %~% تا کسی کو هست بیرون سوی در
# 21 چون گزیدی پیر نازک‌دل مباش %~% سست و ریزیده چو آب و گل مباش
# 22 ور بهر زخمی تو پر کینه شوی %~% پس کجا بی‌صیقل آیینه شوی
PageV01P140
# 1 این حکایت بشنو از صاحب بیان %~% در طریق و عادت قزوینیان
# 2 بر تن و دست و کتفها بی‌گزند %~% از سر سوزن کبودیها زنند
# 3 سوی دلاکی بشد قزوینیی %~% که کبودم زن بکن شیرینیی
# 4 گفت چه صورت زنم ای پهلوان %~% گفت بر زن صورت شیر ژیان
# 5 طالعم شیرست نقش شیر زن %~% جهد کن رنگ کبودی سیر زن
# 6 گفت بر چه موضعت صورت زنم %~% گفت بر شانه گهم زن آن رقم
# 7 چونک او سوزن فرو بردن گرفت %~% درد آن در شانه‌گه مسکن گرفت
# 8 پهلوان در ناله آمد کای سنی %~% مر مرا کشتی چه صورت می‌زنی
# 9 گفت آخر شیر فرمودی مرا %~% گفت از چه عضو کردی ابتدا
# 10 گفت از دمگاه آغازیده‌ام %~% گفت دم بگذار ای دو دیده‌ام
# 11 از دم و دمگاه شیرم دم گرفت %~% دمگه او دمگهم محکم گرفت
# 12 شیر بی‌دم باش گو ای شیرساز %~% که دلم سستی گرفت از زخم گاز
# 13 جانب دیگر گرفت آن شخص زخم %~% بی‌محابا و مواسایی و رحم
# 14 بانگ کرد او کین چه اندامست ازو %~% گفت این گوشست ای مرد نکو
# 15 گفت تا گوشش نباشد ای حکیم %~% گوش را بگذار و کوته کن گلیم
# 16 جانب دیگر خلش آغاز کرد %~% باز قزوینی فغان را ساز کرد
# 17 کین سوم جانب چه اندامست نیز %~% گفت اینست اشکم شیر ای عزیز
# 18 گفت تا اشکم نباشد شیر را %~% گشت افزون درد کم زن زخمها
# 19 خیره شد دلاک و پس حیران بماند %~% تا بدیر انگشت در دندان بماند
# 20 بر زمین زد سوزن از خشم اوستاد %~% گفت در عالم کسی را این فتاد
# 21 شیر بی‌دم و سر و اشکم کی دید %~% این‌چنین شیری خدا خود نافرید
# 22 ای برادر صبر کن بر درد نیش %~% تا رهی از نیش نفس گبر خویش
# 23 کان گروهی که رهیدند از وجود %~% چرخ و مهر و ماهشان آرد سجود
# 24 هر که مرد اندر تن او نفس گبر %~% مر ورا فرمان برد خورشید و ابر
# 25 چون دلش آموخت شمع افروختن %~% آفتاب او را نیارد سوختن
# 26 گفت حق در آفتاب منتجم %~% ذکر تزاور کذی عن کهفهم
# 27 خار جمله لطف چون گل می‌شود %~% پیش جزوی کو سوی کل می‌رود
# 28 چیست تعظیم خدا افراشتن %~% خویشتن را خوار و خاکی داشتن
# 29 چیست توحید خدا آموختن %~% خویشتن را پیش واحد سوختن
# 30 گر همی‌خواهی که بفروزی چو روز %~% هستی همچون شب خود را بسوز
# 31 هستیت در هست آن هستی‌نواز %~% همچو مس در کیمیا اندر گداز
# 32 در من و سخت کردستی دو دست %~% هست این جمله خرابی از دو هست
PageV01P141
# 1 شیر و گرگ و روبهی بهر شکار %~% رفته بودند از طلب در کوهسار
# 2 تا به پشت همدگر بر صیدها %~% سخت بر بندند بار قیدها
# 3 هر سه با هم اندر آن صحرای ژرف %~% صیدها گیرند بسیار و شگرف
# 4 گرچه زیشان شیر نر را ننگ بود %~% لیک کرد اکرام و همراهی نمود
# 5 این چنین شه را ز لشکر زحمتست %~% لیک همره شد جماعت رحمتست
# 6 این چنین مه را ز اختر ننگهاست %~% او میان اختران بهر سخاست
# 7 امر شاورهم پیمبر را رسید %~% گرچه رایی نیست رایش را ندید
# 8 در ترازو جو رفیق زر شدست %~% نه از آن که جو چو زر جوهر شدست
# 9 روح قالب را کنون همره شدست %~% مدتی سگ حارس درگه شدست
# 10 چونک رفتند این جماعت سوی کوه %~% در رکاب شیر با فر و شکوه
# 11 گاو کوهی و بز و خرگوش زفت %~% یافتند و کار ایشان پیش رفت
# 12 هر که باشد در پی شیر حراب %~% کم نیاید روز و شب او را کباب
# 13 چون ز که در پیشه آوردندشان %~% کشته و مجروح و اندر خون کشان
# 14 گرگ و روبه را طمع بود اندر آن %~% که رود قسمت به عدل خسروان
# 15 عکس طمع هر دوشان بر شیر زد %~% شیر دانست آن طمعها را سند
# 16 هر که باشد شیر اسرار و امیر %~% او بداند هر چه اندیشد ضمیر
# 17 هین نگه دار ای دل اندیشه‌خو %~% دل ز اندیشه بدی در پیش او
# 18 داند و خر را همی‌راند خموش %~% در رخت خندد برای روی‌پوش
# 19 شیر چون دانست آن وسواسشان %~% وا نگفت و داشت آن دم پاسشان
# 20 لیک با خود گفت بنمایم سزا %~% مر شما را ای خسیسان گدا
# 21 مر شما را بس نیامد رای من %~% ظنتان اینست در اعطای من
# 22 ای عقول و رایتان از رای من %~% از عطاهای جهان‌آرای من
# 23 نقش با نقاش چه سگالد دگر %~% چون سگالش اوش بخشید و خبر
# 24 این چنین ظن خسیسانه بمن %~% مر شما را بود ننگان زمن
# 25 ظانین بالله ظن السؤ را %~% گر نبرم سر بود عین خطا
# 26 وا رهانم چرخ را از ننگتان %~% تا بماند در جهان این داستان
# 27 شیر با این فکر می‌زد خنده فاش %~% بر تبسمهای شیر ایمن مباش
# 28 مال دنیا شد تبسمهای حق %~% کرد ما را مست و مغرور و خلق
# 29 فقر و رنجوری بهستت ای سند %~% کان تبسم دام خود را بر کند
PageV01P142
# 1 گفت شیر ای گرگ این را بخش کن %~% معدلت را نو کن ای گرگ کهن
# 2 نایب من باش در قسمت‌گری %~% تا پدید آید که تو چه گوهری
# 3 گفت ای شه گاو وحشی بخش تست %~% آن بزرگ و تو بزرگ و زفت و چست
# 4 بز مرا که بز میانه‌ست و وسط %~% روبها خرگوش بستان بی غلط
# 5 شیر گفت ای گرگ چون گفتی بگو %~% چونک من باشم تو گویی ما و تو
# 6 گرگ خود چه سگ بود کو خویش دید %~% پیش چون من شیر بی مثل و ندید
# 7 گفت پیش آ ای خری کو خود خرید %~% پیشش آمد پنجه زد او را درید
# 8 چون ندیدش مغز و تدبیر رشید %~% در سیاست پوستش از سر کشید
# 9 گفت چون دید منت ز خود نبرد %~% این چنین جان را بباید زار مرد
# 10 چون نبودی فانی اندر پیش من %~% فضل آمد مر ترا گردن زدن
# 11 کل شی هالک جز وجه او %~% چون نه‌ای در وجه او هستی مجو
# 12 هر که اندر وجه ما باشد فنا %~% کل شی هالک نبود جزا
# 13 زانک در الاست او از لا گذشت %~% هر که در الاست او فانی نگشت
# 14 هر که بر در او من و ما می‌زند %~% رد بابست او و بر لا می‌تند
PageV01P143
# 1 آن یکی آمد در یاری بزد %~% گفت یارش کیستی ای معتمد
# 2 گفت من گفتش برو هنگام نیست %~% بر چنین خوانی مقام خام نیست
# 3 خام را جز آتش هجر و فراق %~% کی پزد کی وا رهاند از نفاق
# 4 رفت آن مسکین و سالی در سفر %~% در فراق دوست سوزید از شرر
# 5 پخته گشت آن سوخته پس باز گشت %~% باز گرد خانه همباز گشت
# 6 حلقه زد بر در بصد ترس و ادب %~% تا بنجهد بی‌ادب لفظی ز لب
# 7 بانگ زد یارش که بر در کیست آن %~% گفت بر در هم توی ای دلستان
# 8 گفت اکنون چون منی ای من در آ %~% نیست گنجایی دو من را در سرا
# 9 نیست سوزن را سر رشته دوتا %~% چونک یکتایی درین سوزن در آ
# 10 رشته را با سوزن آمد ارتباط %~% نیست در خور با جمل سم الخیاط
# 11 کی شود باریک هستی جمل %~% جز بمقراض ریاضات و عمل
# 12 دست حق باید مر آن را ای فلان %~% کو بود بر هر محالی کن فکان
# 13 هر محال از دست او ممکن شود %~% هر حرون از بیم او ساکن شود
# 14 اکمه و ابرص چه باشد مرده نیز %~% زنده گردد از فسون آن عزیز
# 15 و آن عدم کز مرده مرده‌تر بود %~% در کف ایجاد او مضطر بود
# 16 کل یوم هو فی شان بخوان %~% مر ورا بی کار و بی‌فعلی مدان
# 17 کمترین کاریش هر روزست آن %~% کو سه لشکر را کند این سو روان
# 18 لشکری ز اصلاب سوی امهات %~% بهر آن تا در رحم روید نبات
# 19 لشکری ز ارحام سوی خاکدان %~% تا ز نر و ماده پر گردد جهان
# 20 لشکری از خاک زان سوی اجل %~% تا ببیند هر کسی حسن عمل
# 21 این سخن پایان ندارد هین بتاز %~% سوی آن دو یار پاک پاک‌باز
# 22 گفت یارش کاندر آ ای جمله من %~% نی مخالف چون گل و خار چمن
# 23 رشته یکتا شد غلط کم شو کنون %~% گر دوتا بینی حروف کاف و نون
# 24 کاف و نون همچون کمند آمد جذوب %~% تا کشاند مر عدم را در خطوب
# 25 پس دوتا باید کمند اندر صور %~% گرچه یکتا باشد آن دو در اثر
# 26 گر دو پا گر چار پا ره را برد %~% همچو مقراض دو تا یکتا برد
# 27 آن دو همبازان گازر را ببین %~% هست در ظاهر خلافی زان و زین
# 28 آن یکی کرباس را در آب زد %~% وان دگر همباز خشکش می‌کند
# 29 باز او آن خشک را تر می‌کند %~% گوییا ز استیزه ضد بر می‌تند
# 30 لیک این دو ضد استیزه‌نما %~% یک‌دل و یک‌کار باشد در رضا
# 31 هر نبی و هر ولی را ملکیست %~% لیک تا حق می‌برد جمله یکیست
# 32 چونک جمع مستمع را خواب برد %~% سنگهای آسیا را آب برد
# 33 رفتن این آب فوق آسیاست %~% رفتنش در آسیا بهر شماست
# 34 چون شما را حاجت طاحون نماند %~% آب را در جوی اصلی باز راند
# 35 ناطقه سوی دهان تعلیم راست %~% ورنه خود آن نطق را جویی جداست
# 36 می‌رود بی بانگ و بی تکرارها %~% تحتها الانهار تا گلزارها
# 37 ای خدا جان را تو بنما آن مقام %~% کاندرو بی‌حرف می‌روید کلام
# 38 تا که سازد جان پاک از سر قدم %~% سوی عرصه دور و پنهای عدم
# 39 عرصه‌ای بس با گشاد و با فضا %~% وین خیال و هست یابد زو نوا
# 40 تنگ‌تر آمد خیالات از عدم %~% زان سبب باشد خیال اسباب غم
# 41 باز هستی تنگ‌تر بود از خیال %~% زان شود در وی قمر همچون هلال
# 42 باز هستی جهان حس و رنگ %~% تنگ‌تر آمد که زندانیست تنگ
# 43 علت تنگیست ترکیب و عدد %~% جانب ترکیب حسها می‌کشد
# 44 زان سوی حس عالم توحید دان %~% گر یکی خواهی بدان جانب بران
# 45 امر کن یک فعل بود و نون و کاف %~% در سخن افتاد و معنی بود صاف
# 46 این سخن پایان ندارد باز گرد %~% تا چه شد احوال گرگ اندر نبرد
PageV01P144
# 1 گرگ را بر کند سر آن سرفراز %~% تا نماند دوسری و امتیاز
# 2 فانتقمنا منهم است ای گرگ پیر %~% چون نبودی مرده در پیش امیر
# 3 بعد از آن رو شیر با روباه کرد %~% گفت این را بخش کن از بهر خورد
# 4 سجده کرد و گفت کین گاو سمین %~% چاشت‌خوردت باشد ای شاه گزین
# 5 وان بز از بهر میان روز را %~% یخنیی باشد شه پیروز را
# 6 و آن دگر خرگوش بهر شام هم %~% شب‌چره این شاه با لطف و کرم
# 7 گفت ای روبه تو عدل افروختی %~% این چنین قسمت ز کی آموختی
# 8 از کجا آموختی این ای بزرگ %~% گفت ای شاه جهان از حال گرگ
# 9 گفت چون در عشق ما گشتی گرو %~% هر سه را بر گیر و بستان و برو
# 10 روبها چون جملگی ما را شدی %~% چونت آزاریم چون تو ما شدی
# 11 ما ترا و جمله اشکاران ترا %~% پای بر گردون هفتم نه بر آ
# 12 چون گرفتی عبرت از گرگ دنی %~% پس تو روبه نیستی شیر منی
# 13 عاقل آن باشد که عبرت گیرد از %~% مرگ یاران در بلای محترز
# 14 روبه آن دم بر زبان صد شکر راند %~% که مرا شیر از پی آن گرگ خواند
# 15 گر مرا اول بفرمودی که تو %~% بخش کن این را که بردی جان ازو
# 16 پس سپاس او را که ما را در جهان %~% کرد پیدا از پس پیشینیان
# 17 تا شنیدیم آن سیاستهای حق %~% بر قرون ماضیه اندر سبق
# 18 تا که ما از حال آن گرگان پیش %~% همچو روبه پاس خود داریم بیش
# 19 امت مرحومه زین رو خواندمان %~% آن رسول حق و صادق در بیان
# 20 استخوان و پشم آن گرگان عیان %~% بنگرید و پند گیرید ای مهان
# 21 عاقل از سر بنهد این هستی و باد %~% چون شنید انجام فرعونان و عاد
# 22 ور بننهد دیگران از حال او %~% عبرتی گیرند از اضلال او
PageV01P145
# 1 گفت نوح ای سرکشان من من نیم %~% من ز جان مردم بجانان می‌زیم
# 2 چون بمردم از حواس بوالبشر %~% حق مرا شد سمع و ادراک و بصر
# 3 چونک من من نیستم این دم ز هوست %~% پیش این دم هرکه دم زد کافر اوست
# 4 هست اندر نقش این روباه شیر %~% سوی این روبه نشاید شد دلیر
# 5 گر ز روی صورتش می‌نگروی %~% غره شیران ازو می‌نشنوی
# 6 گر نبودی نوح را از حق یدی %~% پس جهانی را چرا بر هم زدی
# 7 صد هزاران شیر بود او در تنی %~% او چو آتش بود و عالم خرمنی
# 8 چونک خرمن پاس عشر او نداشت %~% او چنان شعله بر آن خرمن گماشت
# 9 هر که او در پیش این شیر نهان %~% بی‌ادب چون گرگ بگشاید دهان
# 10 همچو گرگ آن شیر بر دراندش %~% فانتقمنا منهم بر خواندش
# 11 زخم یابد همچو گرگ از دست شیر %~% پیش شیر ابله بود کو شد دلیر
# 12 کاشکی آن زخم بر تن آمدی %~% تا بدی کایمان و دل سالم بدی
# 13 قوتم بگسست چون اینجا رسید %~% چون توانم کرد این سر را پدید
# 14 همچو آن روبه کم اشکم کنید %~% پیش او روباه‌بازی کم کنید
# 15 جمله ما و من به پیش او نهید %~% ملک ملک اوست ملک او را دهید
# 16 چون فقیر آیید اندر راه راست %~% شیر و صید شیر خود آن شماست
# 17 زانک او پاکست و سبحان وصف اوست %~% بی نیازست او ز نغز و مغز و پوست
# 18 هر شکار و هر کراماتی که هست %~% از برای بندگان آن شهست
# 19 نیست شه را طمع بهر خلق ساخت %~% این همه دولت خنک آنکو شناخت
# 20 آنک دولت آفرید و دو سرا %~% ملک و دولتها چه کار آید ورا
# 21 پیش سبحان پس نگه دارید دل %~% تا نگردید از گمان بد خجل
# 22 کو ببیند سر و فکر و جست و جو %~% همچو اندر شیر خالص تار مو
# 23 آنک او بی نقش ساده‌سینه شد %~% نقشهای غیب را آیینه شد
# 24 سر ما را بی‌گمان موقن شود %~% زانکمؤمنآینهمؤمنبود
# 25 چون زند او نقد ما را بر محک %~% پس یقین را باز داند او ز شک
# 26 چون شود جانش محک نقدها %~% پس ببیند قلب را و قلب را
PageV01P146
# 1 پادشاهان را چنان عادت بود %~% این شنیده باشی ار یادت بود
# 2 دست چپشان پهلوانان ایستند %~% زانک دل پهلوی چپ باشد ببند
# 3 مشرف و اهل قلم بر دست راست %~% زانک علم خط و ثبت آن دست راست
# 4 صوفیان را پیش رو موضع دهند %~% کاینه جانند و ز آیینه بهند
# 5 سینه صیقلها زده در ذکر و فکر %~% تا پذیرد آینه دل نقش بکر
# 6 هر که او از صلب فطرت خوب زاد %~% آینه در پیش او باید نهاد
# 7 عاشق آیینه باشد روی خوب %~% صیقل جان آمد و تقوی القلوب
PageV01P147
# 1 آمد از آفاق یار مهربان %~% یوسف صدیق را شد میهمان
# 2 کاشنا بودند وقت کودکی %~% بر وساده آشنایی متکی
# 3 یاد دادش جور اخوان و حسد %~% گفت کان زنجیر بود و ما اسد
# 4 عار نبود شیر را از سلسله %~% نیست ما را از قضای حق گله
# 5 شیر را بر گردن ار زنجیر بود %~% بر همه زنجیرسازان میر بود
# 6 گفت چون بودی ز زندان و ز چاه %~% گفت همچون در محاق و کاست ماه
# 7 در محاق ار ماه نو گردد دوتا %~% نی در آخر بدر گردد بر سما
# 8 گرچه دردانه به هاون کوفتند %~% نور چشم و دل شد و بیند بلند
# 9 گندمی را زیر خاک انداختند %~% پس ز خاکش خوشه‌ها بر ساختند
# 10 بار دیگر کوفتندش ز آسیا %~% قیمتش افزود و نان شد جان‌فزا
# 11 باز نان را زیر دندان کوفتند %~% گشت عقل و جان و فهم هوشمند
# 12 باز آن جان چونک محو عشق گشت %~% یعجب الزراع آمد بعد کشت
# 13 این سخن پایان ندارد باز گرد %~% تا که با یوسف چه گفت آن نیک مرد
# 14 بعد قصه گفتنش گفت ای فلان %~% هین چه آوردی تو ما را ارمغان
# 15 بر در یاران تهی‌دست آمدن %~% هست بی‌گندم سوی طاحون شدن
# 16 حق تعالی خلق را گوید بحشر %~% ارمغان کو از برای روز نشر
# 17 جئتمونا و فرادی بی نوا %~% هم بدان سان که خلقناکم کذا
# 18 هین چه آوردید دست‌آویز را %~% ارمغانی روز رستاخیز را
# 19 یا امید بازگشتنتان نبود %~% وعده امروز باطلتان نمود
# 20 منکری مهمانیش را از خری %~% پس ز مطبخ خاک و خاکستر بری
# 21 ور نه‌ای منکر چنین دست تهی %~% در در آن دوست چون پا می‌نهی
# 22 اندکی صرفه بکن از خواب و خور %~% ارمغان بهر ملاقاتش ببر
# 23 شو قلیل النوم مما یهجعون %~% باش در اسحار از یستغفرون
# 24 اندکی جنبش بکن همچون جنین %~% تا ببخشندت حواس نوربین
# 25 وز جهان چون رحم بیرون روی %~% از زمین در عرصه واسع شوی
# 26 آنک ارض الله واسع گفته‌اند %~% عرصه‌ای دان انبیا را بس بلند
# 27 دل نگردد تنگ زان عرصه فراخ %~% نخل تر آنجا نگردد خشک شاخ
# 28 حاملی تو مر حواست را کنون %~% کند و مانده می‌شوی و سرنگون
# 29 چونک محمولی نه حامل وقت خواب %~% ماندگی رفت و شدی بی رنج و تاب
# 30 چاشنیی دان تو حال خواب را %~% پیش محمولی حال اولیا
# 31 اولیا اصحاب کهفند ای عنود %~% در قیام و در تقلب هم رقود
# 32 می‌کشدشان بی تکلف در فعال %~% بی‌خبر ذات الیمین ذات الشمال
# 33 چیست آن ذات الیمین فعل حسن %~% چیست آن ذات الشکال اشغال تن
# 34 می‌رود این هر دو کار از انبیا %~% بی‌خبر زین هر دو ایشان چون صدا
# 35 گر صدایت بشنواند خیر و شر %~% ذات که باشد ز هر دو بی‌خبر
PageV01P148
# 1 گفت یوسف هین بیاور ارمغان %~% او ز شرم این تقاضا زد فغان
# 2 گفت من چند ارمغان جستم ترا %~% ارمغانی در نظر نامد مرا
# 3 حبه‌ای را جانب کان چون برم %~% قطره‌ای را سوی عمان چون برم
# 4 زیره را من سوی کرمان آورم %~% گر به پیش تو دل و جان آورم
# 5 نیست تخمی کاندرین انبار نیست %~% غیر حسن تو که آن را یار نیست
# 6 لایق آن دیدم که من آیینه‌ای %~% پیش تو آرم چو نور سینه‌ای
# 7 تا ببینی روی خوب خود در آن %~% ای تو چون خورشید شمع آسمان
# 8 آینه آوردمت ای روشنی %~% تا چو بینی روی خود یادم کنی
# 9 آینه بیرون کشید او از بغل %~% خوب را آیینه باشد مشتغل
# 10 آینه هستی چه باشد نیستی %~% نیستی بر گر تو ابله نیستی
# 11 هستی اندر نیستی بتوان نمود %~% مال‌داران بر فقیر آرند جود
# 12 آینه صافی نان خود گرسنه‌ست %~% سوخته هم آینه آتش‌زنه‌ست
# 13 نیستی و نقص هر جایی که خاست %~% آینه خوبی جمله پیشه‌هاست
# 14 چونک جامه چست و دوزیده بود %~% مظهر فرهنگ درزی چون شود
# 15 ناتراشیده همی باید جذوع %~% تا دروگر اصل سازد یا فروع
# 16 خواجه اشکسته‌بند آنجا رود %~% کاندر آنجا پای اشکسته بود
# 17 کی شود چون نیست رنجور نزار %~% آن جمال صنعت طب آشکار
# 18 خواری و دونی مسها بر ملا %~% گر نباشد کی نماید کیمیا
# 19 نقصها آیینه وصف کمال %~% و آن حقارت آینه عز و جلال
# 20 زانک ضد را ضد کند پیدا یقین %~% زانک با سر که پدیدست انگبین
# 21 هر که نقص خویش را دید و شناخت %~% اندر استکمال خود ده اسپه تاخت
# 22 زان نمی‌پرد به سوی ذوالجلال %~% کو گمانی می‌برد خود را کمال
# 23 علتی بتر ز پندار کمال %~% نیست اندر جان تو ای ذو دلال
# 24 از دل و از دیده‌ات بس خون رود %~% تا ز تو این معجبی بیرون شود
# 25 علت ابلیس انا خیری بدست %~% وین مرض در نفس هر مخلوق هست
# 26 گرچه خود را بس شکسته بیند او %~% آب صافی دان و سرگین زیر جو
# 27 چون بشوراند ترا در امتحان %~% آب سرگین رنگ گردد در زمان
# 28 در تگ جو هست سرگین ای فتی %~% گرچه جو صافی نماید مر ترا
# 29 هست پیر راه‌دان پر فطن %~% باغهای نفس کل را جوی کن
# 30 جوی خود را کی تواند پاک کرد %~% نافع از علم خدا شد علم مرد
# 31 کی تراشد تیغ دسته خویش را %~% رو به جراحی سپار این ریش را
# 32 بر سر هر ریش جمع آمد مگس %~% تا نبیند قبح ریش خویش کس
# 33 آن مگس اندیشه‌ها وان مال تو %~% ریش تو آن ظلمت احوال تو
# 34 ور نهد مرهم بر آن ریش تو پیر %~% آن زمان ساکن شود درد و نفیر
# 35 تا که پندارد که صحت یافتست %~% پرتو مرهم بر آنجا تافتست
# 36 هین ز مرهم سر مکش ای پشت‌ریش %~% و آن ز پرتو دان مدان از اصل خویش
PageV01P149
# 1 پیش از عثمان یکی نساخ بود %~% کو به نسخ وحی جدی می‌نمود
# 2 چون نبی از وحی فرمودی سبق %~% او همان را وا نبشتی بر ورق
# 3 پرتو آن وحی بر وی تافتی %~% او درون خویش حکمت یافتی
# 4 عین آن حکمت بفرمودی رسول %~% زین قدر گمراه شد آن بوالفضول
# 5 کانچ می‌گوید رسول مستنیر %~% مر مرا هست آن حقیقت در ضمیر
# 6 پرتو اندیشه‌اش زد بر رسول %~% قهر حق آورد بر جانش نزول
# 7 هم ز نساخی بر آمد هم ز دین %~% شد عدو مصطفی و دین بکین
# 8 مصطفی فرمود کای گبر عنود %~% چون سیه گشتی اگر نور از تو بود
# 9 گر تو ینبوع الهی بودیی %~% این چنین آب سیه نگشودیی
# 10 تا که ناموسش به پیش این و آن %~% نشکند بر بست این او را دهان
# 11 اندرون می‌سوختش هم زین سبب %~% توبه کردن می‌نیارست این عجب
# 12 آه می‌کرد و نبودش آه سود %~% چون در آمد تیغ و سر را در ربود
# 13 کرده حق ناموس را صد من حدید %~% ای بسا بسته به بند ناپدید
# 14 کبر و کفر آن سان ببست آن راه را %~% که نیارد کرد ظاهر آه را
# 15 گفت اغلالا فهم به مقمحون %~% نیست آن اغلال بر ما از برون
# 16 خلفهم سدا فاغشیناهم %~% می‌نبیند بند را پیش و پس او
# 17 رنگ صحرا دارد آن سدی که خاست %~% او نمی‌داند که آن سد قضاست
# 18 شاهد تو سد روی شاهدست %~% مرشد تو سد گفت مرشدست
# 19 ای بسا کفار را سودای دین %~% بندشان ناموس و کبر آن و این
# 20 بند پنهان لیک از آهن بتر %~% بند آهن را کند پاره تبر
# 21 بند آهن را توان کردن جدا %~% بند غیبی را نداند کس دوا
# 22 مرد را زنبور اگر نیشی زند %~% طبع او آن لحظه بر دفعی تند
# 23 زخم نیش اما چو از هستی تست %~% غم قوی باشد نگردد درد سست
# 24 شرح این از سینه بیرون می‌جهد %~% لیک می‌ترسم که نومیدی دهد
# 25 نی مشو نومید و خود را شاد کن %~% پیش آن فریادرس فریاد کن
# 26 کای محب عفو از ما عفو کن %~% ای طبیب رنج ناسور کهن
# 27 عکس حکمت آن شقی را یاوه کرد %~% خود مبین تا بر نیارد از تو گرد
# 28 ای برادر بر تو حکمت جاریه‌ست %~% آن ز ابدالست و بر تو عاریه‌ست
# 29 گرچه در خود خانه نوری یافتست %~% آن ز همسایه منور تافتست
# 30 شکر کن غره مشو بینی مکن %~% گوش دار و هیچ خودبینی مکن
# 31 صد دریغ و درد کین عاریتی %~% امتان را دور کرد از امتی
# 32 من غلام آن که او در هر رباط %~% خویش را واصل نداند بر سماط
# 33 بس رباطی که بباید ترک کرد %~% تا به مسکن در رسد یک روز مرد
# 34 گرچه آهن سرخ شد او سرخ نیست %~% پرتو عاریت آتش‌زنیست
# 35 گر شود پر نور روزن یا سرا %~% تو مدان روشن مگر خورشید را
# 36 هر در و دیوار گوید روشنم %~% پرتو غیری ندارم این منم
# 37 پس بگوید آفتاب ای نارشید %~% چونک من غارب شوم آید پدید
# 38 سبزه‌ها گویند ما سبز از خودیم %~% شاد و خندانیم و بس زیبا خدیم
# 39 فصل تابستان بگوید ای امم %~% خویش را بینید چون من بگذرم
# 40 تن همی‌نازد به خوبی و جمال %~% روح پنهان کرده فر و پر و بال
# 41 گویدش ای مزبله تو کیستی %~% یک دو روز از پرتو من زیستی
# 42 غنج و نازت می‌نگنجد در جهان %~% باش تا که من شوم از تو جهان
# 43 گرم‌دارانت ترا گوری کنند %~% طعمه ماران و مورانت کنند
# 44 بینی از گند تو گیرد آن کسی %~% کو به پیش تو همی‌مردی بسی
# 45 پرتو روحست نطق و چشم و گوش %~% پرتو آتش بود در آب جوش
# 46 آنچنانک پرتو جان بر تنست %~% پرتو ابدال بر جان منست
# 47 جان جان چو واکشد پا را ز جان %~% جان چنان گردد که بی‌جان تن بدان
# 48 سر از آن رو می‌نهم من بر زمین %~% تا گواه من بود در روز دین
# 49 یوم دین که زلزلت زلزالها %~% این زمین باشد گواه حالها
# 50 گو تحدث جهرة اخبارها %~% در سخن آید زمین و خاره‌ها
# 51 فلسفی منکر شود در فکر و ظن %~% گو برو سر را بر آن دیوار زن
# 52 نطق آب و نطق خاک و نطق گل %~% هست محسوس حواس اهل دل
# 53 فلسفی کو منکر حنانه است %~% از حواس اولیا بیگانه است
# 54 گوید او که پرتو سودای خلق %~% بس خیالات آورد در رای خلق
# 55 بلک عکس آن فساد و کفر او %~% این خیال منکری را زد برو
# 56 فلسفی مر دیو را منکر شود %~% در همان دم سخره دیوی بود
# 57 گر ندیدی دیو را خود را ببین %~% بی جنون نبود کبودی بر جبین
# 58 هر که را در دل شک و پیچانیست %~% در جهان او فلسفی پنهانیست
# 59 می‌نماید اعتقاد و گاه گاه %~% آن رگ فلسف کند رویش سیاه
# 60 الحذر ای مؤمنان کان در شماست %~% در شما بس عالم بی‌منتهاست
# 61 جمله هفتاد و دو ملت در توست %~% وه که روزی آن بر آرد از تو دست
# 62 هر که او را برگ آن ایمان بود %~% همچو برگ از بیم این لرزان بود
# 63 بر بلیس و دیو زان خندیده‌ای %~% که تو خود را نیک مردم دیده‌ای
# 64 چون کند جان بازگونه پوستین %~% چند وا ویلی بر آید ز اهل دین
# 65 بر دکان هر زرنما خندان شدست %~% زانک سنگ امتحان پنهان شدست
# 66 پرده‌ای ستار از ما بر مگیر %~% باش اندر امتحان ما را مجیر
# 67 قلب پهلو می‌زند با زر به شب %~% انتظار روز می‌دارد ذهب
# 68 با زبان حال زر گوید که باش %~% ای مزور تا بر آید روز فاش
# 69 صد هزاران سال ابلیس لعین %~% بود ز ابدال و امیر المؤمنین
# 70 پنجه زد با آدم از نازی که داشت %~% گشت رسوا همچو سرگین وقت چاشت
PageV01P150
# 1 بلعم با عور را خلق جهان %~% سغبه شد مانند عیسی زمان
# 2 سجده ناوردند کس را دون او %~% صحت رنجور بود افسون او
# 3 پنجه زد با موسی از کبر و کمال %~% آنچنان شد که شنیدستی تو حال
# 4 صد هزار ابلیس و بلعم در جهان %~% همچنین بودست پیدا و نهان
# 5 این دو را مشهور گردانید اله %~% تا که باشد این دو بر باقی گواه
# 6 این دو دزد آویخت از دار بلند %~% ورنه اندر قهر بس دزدان بدند
# 7 این دو را پرچم به سوی شهر برد %~% کشتگان قهر را نتوان شمرد
# 8 نازنینی تو ولی در حد خویش %~% الله الله پا منه از حد بیش
# 9 گر زنی بر نازنین‌تر از خودت %~% در تگ هفتم زمین زیر آردت
# 10 قصه عاد و ثمود از بهر چیست %~% تا بدانی کانبیا را نازکیست
# 11 این نشان خسف و قذف و صاعقه %~% شد بیان عز نفس ناطقه
# 12 جمله حیوان را پی انسان بکش %~% جمله انسان را بکش از بهر هش
# 13 هش چه باشد عقل کل هوشمند %~% هوش جزوی هش بود اما نژند
# 14 جمله حیوانات وحشی ز آدمی %~% باشد از حیوان انسی در کمی
# 15 خون آنها خلق را باشد سبیل %~% زانک وحشی‌اند از عقل جلیل
# 16 عزت وحشی بدین افتاد پست %~% که مر انسان را مخالف آمدست
# 17 پس چه عزت باشدت ای نادره %~% چون شدی تو حمر مستنفره
# 18 خر نشاید کشت از بهر صلاح %~% چون شود وحشی شود خونش مباح
# 19 گرچه خر را دانش زاجر نبود %~% هیچ معذورش نمی‌دارد ودود
# 20 پس چو وحشی شد از آن دم آدمی %~% کی بود معذور ای یار سمی
# 21 لاجرم کفار را شد خون مباح %~% همچو وحشی پیش نشاب و رماح
# 22 جفت و فرزندانشان جمله سبیل %~% زانک بی‌عقلند و مردود و ذلیل
# 23 باز عقلی کو رمد از عقل عقل %~% کرد از عقلی به حیوانات نقل
PageV01P151
# 1 همچو هاروت و چو ماروت شهیر %~% از بطر خوردند زهرآلود تیر
# 2 اعتمادی بودشان بر قدس خویش %~% چیست بر شیر اعتماد گاومیش
# 3 گرچه او با شاخ صد چاره کند %~% شاخ شاخش شیر نر پاره کند
# 4 گر شود پر شاخ همچون خارپشت %~% شیر خواهد گاو را ناچار کشت
# 5 گرچه صرصر پس درختان می‌کند %~% با گیاه تر وی احسان می‌کند
# 6 بر ضعیفی گیاه آن باد تند %~% رحم کرد ای دل تو از قوت ملند
# 7 تیشه را ز انبوهی شاخ درخت %~% کی هراس آید ببرد لخت لخت
# 8 لیک بر برگی نکوبد خویش را %~% جز که بر نیشی نکوبد نیش را
# 9 شعله را ز انبوهی هیزم چه غم %~% کی رمد قصاب از خیل غنم
# 10 پیش معنی چیست صورت بس زبون %~% چرخ را معنیش می‌دارد نگون
# 11 تو قیاس از چرخ دولابی بگیر %~% گردشش از کیست از عقل مشیر
# 12 گردش این قالب همچون سپر %~% هست از روح مستر ای پسر
# 13 گردش این باد از معنی اوست %~% همچو چرخی کان اسیر آب جوست
# 14 جر و مد و دخل و خرج این نفس %~% از کی باشد جز ز جان پر هوس
# 15 گاه جیمش می‌کند گه حا و دال %~% گاه صلحش می‌کند گاهی جدال
# 16 گه یمینش می‌برد گاهی یسار %~% که گلستانش کند گاهیش خار
# 17 همچنین این باد را یزدان ما %~% کرده بد بر عاد همچون اژدها
# 18 باز هم آن باد را بر مؤمنان %~% کرده بد صلح و مراعات و امان
# 19 گفت المعنی هوالله شیخ دین %~% بحر معنیهای رب العالمین
# 20 جمله اطباق زمین و آسمان %~% همچو خاشاکی در آن بحر روان
# 21 حمله‌ها و رقص خاشاک اندر آب %~% هم ز آب آمد به وقت اضطراب
# 22 چونک ساکن خواهدش کرد از مرا %~% سوی ساحل افکند خاشاک را
# 23 چون کشد از ساحلش در موج‌گاه %~% آن کند با او که آتش با گیاه
# 24 این حدیث آخر ندارد باز ران %~% جانب هاروت و ماروت ای جوان
PageV01P152
# 1 چون گناه و فسق خلقان جهان %~% می‌شدی بر هر دو روشن آن زمان
# 2 دست خاییدن گرفتندی ز خشم %~% لیک عیب خود ندیدندی به چشم
# 3 خویش در آیینه دید آن زشت مرد %~% رو بگردانید از آن و خشم کرد
# 4 خویش‌بین چون از کسی جرمی بدید %~% آتشی در وی ز دوزخ شد پدید
# 5 حمیت دین خواند او آن کبر را %~% ننگرد در خویش نفس گبر را
# 6 حمیت دین را نشانی دیگرست %~% که از آن آتش جهانی اخضرست
# 7 گفت حقشان گر شما روشن گرید %~% در سیه‌کاران مغفل منگرید
# 8 شکر گویید ای سپاه و چاکران %~% رسته‌اید از شهوت و از چاک‌ران
# 9 گر از آن معنی نهم من بر شما %~% مر شما را بیش نپذیرد سما
# 10 عصمتی که مر شما را در تنست %~% آن ز عکس عصمت و حفظ منست
# 11 آن ز من بینید نه از خود هین و هین %~% تا نچربد بر شما دیو لعین
# 12 آنچنان که کاتب وحی رسول %~% دید حکمت در خود و نور اصول
# 13 خویش را هم صوت مرغان خدا %~% می‌شمرد آن بد صفیری چون صدا
# 14 لحن مرغان را اگر واصف شوی %~% بر مراد مرغ کی واقف شوی
# 15 گر بیاموزی صفیر بلبلی %~% تو چه دانی کو چه دارد با گلی
# 16 ور بدانی باشد آن هم از گمان %~% چون ز لب‌جنبان گمانهای کران
PageV01P153
# 1 آن کری را گفت افزون مایه‌ای %~% که ترا رنجور شد همسایه‌ای
# 2 گفت با خود کر که با گوش گران %~% من چه دریابم ز گفت آن جوان
# 3 خاصه رنجور و ضعیف آواز شد %~% لیک باید رفت آنجا نیست بد
# 4 چون ببینم کان لبش جنبان شود %~% من قیاسی گیرم آن را هم ز خود
# 5 چون بگویم چونی ای محنت‌کشم %~% او بخواهد گفت نیکم یا خوشم
# 6 من بگویم شکر چه خوردی ابا %~% او بگوید شربتی یا ماش با
# 7 من بگویم صحه نوشت کیست آن %~% از طبیبان پیش تو گوید فلان
# 8 من بگویم بس مبارک‌پاست او %~% چونک او آمد شود کارت نکو
# 9 پای او را آزمودستیم ما %~% هر کجا شد می‌شود حاجت روا
# 10 این جوابات قیاسی راست کرد %~% پیش آن رنجور شد آن نیک‌مرد
# 11 گفت چونی گفت مردم گفت شکر %~% شد ازین رنجور پر آزار و نکر
# 12 کین چه شکرست او مگر با ما بدست %~% کر قیاسی کرد و آن کژ آمدست
# 13 بعد از آن گفتش چه خوردی گفت زهر %~% گفت نوشت باد افزون گشت قهر
# 14 بعد از آن گفت از طبیبان کیست او %~% که همی‌آید به چاره پیش تو
# 15 گفت عزرائیل می‌آید برو %~% گفت پایش بس مبارک شاد شو
# 16 کر برون آمد بگفت او شادمان %~% شکر کش کردم مراعات این زمان
# 17 گفت رنجور این عدو جان ماست %~% ما ندانستیم کو کان جفاست
# 18 خاطر رنجور جویان شد سقط %~% تا که پیغامش کند از هر نمط
# 19 چون کسی که خورده باشد آش بد %~% می‌بشوراند دلش تا قی کند
# 20 کظم غیظ اینست آن را قی مکن %~% تا بیابی در جزا شیرین سخن
# 21 چون نبودش صبر می‌پیچید او %~% کین سگ زن‌روسپی حیز کو
# 22 تا بریزم بر وی آنچ گفته بود %~% کان زمان شیر ضمیرم خفته بود
# 23 چون عیادت بهر دل‌آرامیست %~% این عیادت نیست دشمن کامیست
# 24 تا ببیند دشمن خود را نزار %~% تا بگیرد خاطر زشتش قرار
# 25 بس کسان کایشان ز طاعت گمرهند %~% دل به رضوان و ثواب آن دهند
# 26 خود حقیقت معصیت باشد خفی %~% بس کدر کان را تو پنداری صفی
# 27 همچو آن کر کو همی پنداشتست %~% کو نکویی کرد و آن بر عکس جست
# 28 او نشسته خوش که خدمت کرده‌ام %~% حق همسایه بجا آورده‌ام
# 29 بهر خود او آتشی افروختست %~% در دل رنجور و خود را سوختست
# 30 فاتقوا النار التی اوقدتم %~% انکم فی المعصیه ازددتم
# 31 گفت پیغامبر به یک صاحب‌ریا %~% صل انک لم تصل یا فتی
# 32 از برای چاره این خوفها %~% آمد اندر هر نمازی اهدنا
# 33 کین نمازم را میامیز ای خدا %~% با نماز ضالین و اهل ریا
# 34 از قیاسی که بکرد آن کر گزین %~% صحبت ده‌ساله باطل شد بدین
# 35 خاصه ای خواجه قیاس حس دون %~% اندر آن وحیی که هست از حد فزون
# 36 گوش حس تو به حرف ار در خورست %~% دان که گوش غیب‌گیر تو کرست
PageV01P154
# 1 اول آن کس کین قیاسکها نمود %~% پیش انوار خدا ابلیس بود
# 2 گفت نار از خاک بی شک بهترست %~% من ز نار و او ز خاک اکدرست
# 3 پس قیاس فرع بر اصلش کنیم %~% او ز ظلمت ما ز نور روشنیم
# 4 گفت حق نه بلک لا انساب شد %~% زهد و تقوی فضل را محراب شد
# 5 این نه میراث جهان فانی است %~% که به انسابش بیابی جانی است
# 6 بلک این میراثهای انبیاست %~% وارث این جانهای اتقیاست
# 7 پور آن بوجهل شد مؤمن عیان %~% پور آن نوح نبی از گمرهان
# 8 زاده خاکی منور شد چو ماه %~% زاده آتش توی رو روسیاه
# 9 این قیاسات و تحری روز ابر %~% یا بشب مر قبله را کردست حبر
# 10 لیک با خورشید و کعبه پیش رو %~% این قیاس و این تحری را مجو
# 11 کعبه نادیده مکن رو زو متاب %~% از قیاس الله اعلم بالصواب
# 12 چون صفیری بشنوی از مرغ حق %~% ظاهرش را یاد گیری چون سبق
# 13 وانگهی از خود قیاساتی کنی %~% مر خیال محض را ذاتی کنی
# 14 اصطلاحاتیست مر ابدال را %~% که نباشد زان خبر اقوال را
# 15 منطق الطیری به صوت آموختی %~% صد قیاس و صد هوس افروختی
# 16 همچو آن رنجور دلها از تو خست %~% کر بپندار اصابت گشته مست
# 17 کاتب آن وحی زان آواز مرغ %~% برده ظنی کو بود همباز مرغ
# 18 مرغ پری زد مرورا کور کرد %~% نک فرو بردش به قعر مرگ و درد
# 19 هین به عکسی یا به ظنی هم شما %~% در میفتید از مقامات سما
# 20 گرچه هاروتید و ماروت و فزون %~% از همه بر بام نحن الصافون
# 21 بر بدیهای بدان رحمت کنید %~% بر منی و خویش‌بین لعنت کنید
# 22 هین مبادا غیرت آید از کمین %~% سرنگون افتید در قعر زمین
# 23 هر دو گفتند ای خدا فرمان تراست %~% بی امان تو امانی خود کجاست
# 24 این همی گفتند و دلشان می‌طپید %~% بد کجا آید ز ما نعم العبید
# 25 خار خار دو فرشته هم نهشت %~% تا که تخم خویش‌بینی را نکشت
# 26 پس همی گفتند کای ارکانیان %~% بی خبر از پاکی روحانیان
# 27 ما برین گردون تتقها می‌تنیم %~% بر زمین آییم و شادروان زنیم
# 28 عدل توزیم و عبادت آوریم %~% باز هر شب سوی گردون بر پریم
# 29 تا شویم اعجوبه دور زمان %~% تا نهیم اندر زمین امن و امان
# 30 آن قیاس حال گردون بر زمین %~% راست ناید فرق دارد در کمین
PageV01P155
# 1 بشنو الفاظ حکیم پرده‌ای %~% سر همانجا نه که باده خورده‌ای
# 2 چونک از میخانه مستی ضال شد %~% تسخر و بازیچه اطفال شد
# 3 می‌فتد او سو به سو بر هر رهی %~% در گل و می‌خنددش هر ابلهی
# 4 او چنین و کودکان اندر پیش %~% بی‌خبر از مستی و ذوق میش
# 5 خلق اطفالند جز مست خدا %~% نیست بالغ جز رهیده از هوا
# 6 گفت دنیا لعب و لهوست و شما %~% کودکیت و راست فرماید خدا
# 7 از لعب بیرون نرفتی کودکی %~% بی ذکات روح کی باشد ذکی
# 8 چون جماع طفل دان این شهوتی %~% که همی رانند اینجا ای فتی
# 9 آن جماع طفل چه بود بازیی %~% با جماع رستمی و غازیی
# 10 جنگ خلقان همچو جنگ کودکان %~% جمله بی‌معنی و بی‌مغز و مهان
# 11 جمله با شمشیر چوبین جنگشان %~% جمله در لا ینفعی آهنگشان
# 12 جمله شان گشته سواره بر نیی %~% کین براق ماست یا دلدل‌پیی
# 13 حاملند و خود ز جهل افراشته %~% راکب و محمول ره پنداشته
# 14 باش تا روزی که محمولان حق %~% اسپ‌تازان بگذرند از نه طبق
# 15 تعرج الروح الیه و الملک %~% من عروج الروح یهتز الفلک
# 16 همچو طفلان جمله‌تان دامن‌سوار %~% گوشه دامن گرفته اسپ‌وار
# 17 از حق ان الظن لا یغنی رسید %~% مرکب ظن بر فلکها کی دوید
# 18 اغلب الظنین فی ترجیح ذا %~% لا تماری الشمس فی توضیحها
# 19 آنگهی بینید مرکبهای خویش %~% مرکبی سازیده‌ایت از پای خویش
# 20 وهم و فکر و حس و ادراک شما %~% همچو نی دان مرکب کودک هلا
# 21 علمهای اهل دل حمالشان %~% علمهای اهل تن احمالشان
# 22 علم چون بر دل زند یاری شود %~% علم چون بر تن زند باری شود
# 23 گفت ایزد یحمل اسفاره %~% بار باشد علم کان نبود ز هو
# 24 علم کان نبود ز هو بی واسطه %~% آن نپاید همچو رنگ ماشطه
# 25 لیک چون این بار را نیکو کشی %~% بار بر گیرند و بخشندت خوشی
# 26 هین مکش بهر هوا آن بار علم %~% تا ببینی در درون انبار علم
# 27 تا که بر رهوار علم آیی سوار %~% بعد از آن افتد ترا از دوش بار
# 28 از هواها کی رهی بی جام هو %~% ای ز هو قانع شده با نام هو
# 29 از صفت وز نام چه زاید خیال %~% و آن خیالش هست دلال وصال
# 30 دیده‌ای دلال بی مدلول هیچ %~% تا نباشد جاده نبود غول هیچ
# 31 هیچ نامی بی حقیقت دیده‌ای %~% یا ز گاف و لام گل گل چیده‌ای
# 32 اسم خواندی رو مسمی را بجو %~% مه به بالا دان نه اندر آب جو
# 33 گر ز نام و حرف خواهی بگذری %~% پاک کن خود را ز خود هین یکسری
# 34 همچو آهن ز آهنی بی رنگ شو %~% در ریاضت آینه بی زنگ شو
# 35 خویش را صافی کن از اوصاف خود %~% تا ببینی ذات پاک صاف خود
# 36 بینی اندر دل علوم انبیا %~% بی کتاب و بی معید و اوستا
# 37 گفت پیغامبر که هست از امتم %~% کو بود هم گوهر و هم همتم
# 38 مر مرا زان نور بیند جانشان %~% که من ایشان را همی‌بینم بدان
# 39 بی صحیحین و احادیث و روات %~% بلک اندر مشرب آب حیات
# 40 سر امسینا لکردیا بدان %~% راز اصبحنا عرابیا بخوان
# 41 ور مثالی خواهی از علم نهان %~% قصه‌گو از رومیان و چینیان
PageV01P156
# 1 چینیان گفتند ما نقاش‌تر %~% رومیان گفتند ما را کر و فر
# 2 گفت سلطان امتحان خواهم درین %~% کز شماها کیست در دعوی گزین
# 3 اهل چین و روم چون حاضر شدند %~% رومیان در علم واقف‌تر بدند
# 4 چینیان گفتند یک خانه به ما %~% خاص بسپارید و یک آن شما
# 5 بود دو خانه مقابل در بدر %~% زان یکی چینی ستد رومی دگر
# 6 چینیان صد رنگ از شه خواستند %~% پس خزینه باز کرد آن ارجمند
# 7 هر صباحی از خزینه رنگها %~% چینیان را راتبه بود از عطا
# 8 رومیان گفتند نه نقش و نه رنگ %~% در خور آید کار را جز دفع زنگ
# 9 در فرو بستند و صیقل می‌زدند %~% همچو گردون ساده و صافی شدند
# 10 از دو صد رنگی به بی‌رنگی رهیست %~% رنگ چون ابرست و بی‌رنگی مهیست
# 11 هرچه اندر ابر ضو بینی و تاب %~% آن ز اختر دان و ماه و آفتاب
# 12 چینیان چون از عمل فارغ شدند %~% از پی شادی دهلها می‌زدند
# 13 شه در آمد دید آنجا نقشها %~% می‌ربود آن عقل را و فهم را
# 14 بعد از آن آمد به سوی رومیان %~% پرده را بالا کشیدند از میان
# 15 عکس آن تصویر و آن کردارها %~% زد برین صافی شده دیوارها
# 16 هر چه آنجا دید اینجا به نمود %~% دیده را از دیده‌خانه می‌ربود
# 17 رومیان آن صوفیانند ای پدر %~% بی ز تکرار و کتاب و بی هنر
# 18 لیک صیقل کرده‌اند آن سینه‌ها %~% پاک از آز و حرص و بخل و کینه‌ها
# 19 آن صفای آینه وصف دلست %~% صورت بی منتها را قابلست
# 20 صورت بی‌صورت بی حد غیب %~% ز آینه دل تافت بر موسی ز جیب
# 21 گرچه آن صورت نگنجد در فلک %~% نه بعرش و فرش و دریا و سمک
# 22 زانک محدودست و معدودست آن %~% آینه دل را نباشد حد بدان
# 23 عقل اینجا ساکت آمد یا مضل %~% زانک دل یا اوست یا خود اوست دل
# 24 عکس هر نقشی نتابد تا ابد %~% جز ز دل هم با عدد هم بی عدد
# 25 تا ابد هر نقش نو کاید برو %~% می‌نماید بی حجابی اندرو
# 26 اهل صیقل رسته‌اند از بوی و رنگ %~% هر دمی بینند خوبی بی درنگ
# 27 نقش و قشر علم را بگذاشتند %~% رایت عین الیقین افراشتند
# 28 رفت فکر و روشنایی یافتند %~% نحر و بحر آشنایی یافتند
# 29 مرگ کین جمله ازو در وحشتند %~% می‌کنند این قوم بر وی ریش‌خند
# 30 کس نیابد بر دل ایشان ظفر %~% بر صدف آید ضرر نه بر گهر
# 31 گرچه نحو و فقه را بگذاشتند %~% لیک محو فقر را بر داشتند
# 32 تا نقوش هشت جنت تافتست %~% لوح دلشان را پذیرا یافتست
# 33 برترند از عرش و کرسی و خلا %~% ساکنان مقعد صدق خدا
PageV01P157
# 1 گفت پیغامبر صباحی زید را %~% کیف اصبحت ای رفیق با صفا
# 2 گفت عبدا مؤمنا باز اوش گفت %~% کو نشان از باغ ایمان گر شکفت
# 3 گفت تشنه بوده‌ام من روزها %~% شب نخفتستم ز عشق و سوزها
# 4 تا ز روز و شب گذر کردم چنان %~% که ز اسپر بگذرد نوک سنان
# 5 که از آن سو جمله ملت یکیست %~% صد هزاران سال و یک ساعت یکیست
# 6 هست ازل را و ابد را اتحاد %~% عقل را ره نیست آن سو ز افتقاد
# 7 گفت ازین ره کو ره‌آوردی بیار %~% در خور فهم و عقول این دیار
# 8 گفت خلقان چون ببینند آسمان %~% من ببینم عرش را با عرشیان
# 9 هشت جنت هفت دوزخ پیش من %~% هست پیدا همچو بت پیش شمن
# 10 یک بیک وا می‌شناسم خلق را %~% همچو گندم من ز جو در آسیا
# 11 که بهشتی کیست و بیگانه کیست %~% پیش من پیدا چو مار و ماهیست
# 12 این زمان پیدا شده بر این گروه %~% یوم تبیض و تسود وجوه
# 13 پیش ازین هرچند جان پر عیب بود %~% در رحم بود و ز خلقان غیب بود
# 14 الشقی من شقی فی بطن الام %~% من سمات الجسم یعرف حالهم
# 15 تن چو مادر طفل جان را حامله %~% مرگ درد زادنست و زلزله
# 16 جمله جانهای گذشته منتظر %~% تا چگونه زاید آن جان بطر
# 17 زنگیان گویند خود از ماست او %~% رومیان گویند بس زیباست او
# 18 چون بزاید در جهان جان و جود %~% پس نماند اختلاف بیض و سود
# 19 گر بود زنگی برندش زنگیان %~% روم را رومی برد هم از میان
# 20 تا نزاد او مشکلات عالمست %~% آنک نازاده شناسد او کمست
# 21 او مگر ینظر بنور الله بود %~% کاندرون پوست او را ره بود
# 22 اصل آب نطفه اسپیدست و خوش %~% لیک عکس جان رومی و حبش
# 23 می‌دهد رنگ احسن التقویم را %~% تا به اسفل می‌برد این نیم را
# 24 این سخن پایان ندارد باز ران %~% تا نمانیم از قطار کاروان
# 25 یوم تبیض و تسود وجوه %~% ترک و هندو شهره گردد زان گروه
# 26 در رحم پیدا نباشد هند و ترک %~% چونک زاید بیندش زار و سترگ
# 27 جمله را چون روز رستاخیز من %~% فاش می‌بینم عیان از مرد و زن
# 28 هین بگویم یا فرو بندم نفس %~% لب گزیدش مصطفی یعنی که بس
# 29 یا رسول الله بگویم سر حشر %~% در جهان پیدا کنم امروز نشر
# 30 هل مرا تا پرده‌ها را بر درم %~% تا چو خورشیدی بتابد گوهرم
# 31 تا کسوف آید ز من خورشید را %~% تا نمایم نخل را و بید را
# 32 وا نمایم راز رستاخیز را %~% نقد را و نقد قلب‌آمیز را
# 33 دستها ببریده اصحاب شمال %~% وا نمایم رنگ کفر و رنگ آل
# 34 وا گشایم هفت سوراخ نفاق %~% در ضیای ماه بی خسف و محاق
# 35 وا نمایم من پلاس اشقیا %~% بشنوانم طبل و کوس انبیا
# 36 دوزخ و جنات و برزخ در میان %~% پیش چشم کافران آرم عیان
# 37 وا نمایم حوض کوثر را به جوش %~% کاب بر روشان زند بانگش به گوش
# 38 وان کسان که تشنه بر گردش دوان %~% گشته‌اند این دم نمایم من عیان
# 39 می‌بساید دوششان بر دوش من %~% نعره‌هاشان می‌رسد در گوش من
# 40 اهل جنت پیش چشمم ز اختیار %~% در کشیده یک‌دگر را در کنار
# 41 دست همدیگر زیارت می‌کنند %~% از لبان هم بوسه غارت می‌کنند
# 42 کر شد این گوشم ز بانگ آه آه %~% از خسان و نعره واحسرتاه
# 43 این اشارتهاست گویم از نغول %~% لیک می‌ترسم ز آزار رسول
# 44 همچنین می‌گفت سرمست و خراب %~% داد پیغامبر گریبانش بتاب
# 45 گفت هین در کش که اسبت گرم شد %~% عکس حق لا یستحی زد شرم شد
# 46 آینه تو جست بیرون از غلاف %~% آینه و میزان کجا گوید خلاف
# 47 آینه و میزان کجا بندد نفس %~% بهر آزار و حیا هیچ‌کس
# 48 آینه و میزان محکهای سنی %~% گر دو صد سالش تو خدمتها کنی
# 49 کز برای من بپوشان راستی %~% بر فزون بنما و منما کاستی
# 50 اوت گوید ریش و سبلت بر مخند %~% آینه و میزان و آنگه ریو و پند
# 51 چون خدا ما را برای آن فراخت %~% که بما بتوان حقیقت را شناخت
# 52 این نباشد ما چه آرزیم ای جوان %~% کی شویم آیین روی نیکوان
# 53 لیک در کش در نمد آیینه را %~% کز تجلی کرد سینا سینه را
# 54 گفت آخر هیچ گنجد در بغل %~% آفتاب حق و خورشید ازل
# 55 هم دغل را هم بغل را بر درد %~% نه جنون ماند به پیشش نه خرد
# 56 گفت یک اصبع چو بر چشمی نهی %~% بیند از خورشید عالم را تهی
# 57 یک سر انگشت پرده ماه شد %~% وین نشان ساتری شاه شد
# 58 تا بپوشاند جهان را نقطه‌ای %~% مهر گردد منکسف از سقطه‌ای
# 59 لب ببند و غور دریایی نگر %~% بحر را حق کرد محکوم بشر
# 60 همچو چشمه سلسبیل و زنجبیل %~% هست در حکم بهشتی جلیل
# 61 چار جوی جنت اندر حکم ماست %~% این نه زور ما ز فرمان خداست
# 62 هر کجا خواهیم داریمش روان %~% همچو سحر اندر مراد ساحران
# 63 همچو این دو چشمه چشم روان %~% هست در حکم دل و فرمان جان
# 64 گر بخواهد رفت سوی زهر و مار %~% ور بخواهد رفت سوی اعتبار
# 65 گر بخواهد سوی محسوسات رفت %~% ور بخواهد سوی ملبوسات رفت
# 66 گر بخواهد سوی کلیات راند %~% ور بخواهد حبس جزویات ماند
# 67 همچنین هر پنج حس چون نایزه %~% بر مراد و امر دل شد جایزه
# 68 هر طرف که دل اشارت کردشان %~% می‌رود هر پنج حس دامن‌کشان
# 69 دست و پا در امر دل اندر ملا %~% همچو اندر دست موسی آن عصا
# 70 دل بخواهد پا در آید زو به رقص %~% یا گریزد سوی افزونی ز نقص
# 71 دل بخواهد دست آید در حساب %~% با اصابع تا نویسد او کتاب
# 72 دست در دست نهانی مانده است %~% او درون تن را برون بنشانده است
# 73 گر بخواهد بر عدو ماری شود %~% ور بخواهد بر ولی یاری شود
# 74 ور بخواهد کفچه‌ای در خوردنی %~% ور بخواهد همچو گرز ده‌منی
# 75 دل چه می‌گوید بدیشان ای عجب %~% طرفه وصلت طرفه پنهانی سبب
# 76 دل مگر مهر سلیمان یافتست %~% که مهار پنج حس بر تافتست
# 77 پنج حسی از برون میسور او %~% پنج حسی از درون مامور او
# 78 ده حس است و هفت اندام و دگر %~% آنچ اندر گفت ناید می‌شمر
# 79 چون سلیمانی دلا در مهتری %~% بر پری و دیو زن انگشتری
# 80 گر درین ملکت بری باشی ز ریو %~% خاتم از دست تو نستاند سه دیو
# 81 بعد از آن عالم بگیرد اسم تو %~% دو جهان محکوم تو چون جسم تو
# 82 ور ز دستت دیو خاتم را ببرد %~% پادشاهی فوت شد بختت بمرد
# 83 بعد از آن یا حسرتا شد یا عباد %~% بر شما محتوم تا یوم التناد
# 84 مکر خود را گر تو انکار آوری %~% از ترازو و آینه کی جان بری
PageV01P158
# 1 بود لقمان پیش خواجه خویشتن %~% در میان بندگانش خوارتن
# 2 می‌فرستاد او غلامان را به باغ %~% تا که میوه آیدش بهر فراغ
# 3 بود لقمان در غلامان چون طفیل %~% پر معانی تیره‌صورت همچو لیل
# 4 آن غلامان میوه‌های جمع را %~% خوش بخوردند از نهیب طمع را
# 5 خواجه را گفتند لقمان خورد آن %~% خواجه بر لقمان ترش گشت و گران
# 6 چون تفحص کرد لقمان از سبب %~% در عتاب خواجه‌اش بگشاد لب
# 7 گفت لقمان سیدا پیش خدا %~% بنده خاین نباشد مرتضی
# 8 امتحان کن جمله‌مان را ای کریم %~% سیرمان در ده تو از آب حمیم
# 9 بعد از آن ما را به صحرایی کلان %~% تو سواره ما پیاده می‌دوان
# 10 آنگهان بنگر تو بدکردار را %~% صنعهای کاشف الاسرار را
# 11 گشت ساقی خواجه از آب حمیم %~% مر غلامان را و خوردند آن ز بیم
# 12 بعد از آن می‌راندشان در دشتها %~% می‌دویدند آن نفر تحت و علا
# 13 قی در افتادند ایشان از عنا %~% آب می‌آورد زیشان میوه‌ها
# 14 چون که لقمان را در آمد قی ز ناف %~% می بر آمد از درونش آب صاف
# 15 حکمت لقمان چو داند این نمود %~% پس چه باشد حکمت رب الوجود
# 16 یوم تبلی والسرائر کلها %~% بان منکم کامن لا یشتهی
# 17 چون سقوا ما حمیما قطعت %~% جملة الاستار مما افضعت
# 18 نار زان آمد عذاب کافران %~% که حجر را نار باشد امتحان
# 19 آن دل چون سنگ را ما چند چند %~% نرم گفتیم و نمی‌پذرفت پند
# 20 ریش بد را داروی بد یافت رگ %~% مر سر خر را سر دندان سگ
# 21 الخبیثات الخبیثین حکمتست %~% زشت را هم زشت جفت و بابتست
# 22 پس تو هر جفتی که می‌خواهی برو %~% محو و هم‌شکل و صفات او بشو
# 23 نور خواهی مستعد نور شو %~% دور خواهی خویش‌بین و دور شو
# 24 ور رهی خواهی ازین سجن خرب %~% سر مکش از دوست و اسجد واقترب
PageV01P159
# 1 این سخن پایان ندارد خیز زید %~% بر براق ناطقه بر بند قید
# 2 ناطقه چون فاضح آمد عیب را %~% می‌دراند پرده‌های غیب را
# 3 غیب مطلوب حق آمد چند گاه %~% این دهل زن را بران بر بند راه
# 4 تگ مران درکش عنان مستور به %~% هر کس از پندار خود مسرور به
# 5 حق همی‌خواهد که نومیدان او %~% زین عبادت هم نگردانند رو
# 6 هم باومیدی مشرف می‌شوند %~% چند روزی در رکابش می‌دوند
# 7 خواهد آن رحمت بتابد بر همه %~% بر بد و نیک از عموم مرحمه
# 8 حق همی‌خواهد که هر میر و اسیر %~% با رجا و خوف باشند و حذیر
# 9 این رجا و خوف در پرده بود %~% تا پس این پرده پرورده شود
# 10 چون دریدی پرده کو خوف و رجا %~% غیب را شد کر و فری بر ملا
# 11 بر لب جو برد ظنی یک فتی %~% که سلیمانست ماهی‌گیر ما
# 12 گر ویست این از چه فردست و خفیست %~% ورنه سیمای سلیمانیش چیست
# 13 اندرین اندیشه می‌بود او دو دل %~% تا سلیمان گشت شاه و مستقل
# 14 دیو رفت از ملک و تخت او گریخت %~% تیغ بختش خون آن شیطان بریخت
# 15 کرد در انگشت خود انگشتری %~% جمع آمد لشکر دیو و پری
# 16 آمدند از بهر نظاره رجال %~% در میانشان آنک بد صاحب‌خیال
# 17 چون در انگشتش بدید انگشتری %~% رفت اندیشه و گمانش یکسری
# 18 وهم آنگاهست کان پوشیده است %~% این تحری از پی نادیده است
# 19 شد خیال غایب اندر سینه زفت %~% چونک حاضر شد خیال او برفت
# 20 گر سمای نور بی باریده نیست %~% هم زمین تار بی بالیده نیست
# 21 یمنون بالغیب می‌باید مرا %~% زان ببستم روزن فانی سرا
# 22 چون شکافم آسمان را در ظهور %~% چون بگویم هل تری فیها فطور
# 23 تا درین ظلمت تحری گسترند %~% هر کسی رو جانبی می‌آورند
# 24 مدتی معکوس باشد کارها %~% شحنه را دزد آورد بر دارها
# 25 تا که بس سلطان و عالی‌همتی %~% بنده بنده خود آید مدتی
# 26 بندگی در غیب آید خوب و گش %~% حفظ غیب آید در استعباد خوش
# 27 کو که مدح شاه گوید پیش او %~% تا که در غیبت بود او شرم‌رو
# 28 قلعه‌داری کز کنار مملکت %~% دور از سلطان و سایه سلطنت
# 29 پاس دارد قلعه را از دشمنان %~% قلعه نفروشد به مالی بی‌کران
# 30 غایب از شه در کنار ثغرها %~% همچو حاضر او نگه دارد وفا
# 31 پیش شه او به بود از دیگران %~% که به خدمت حاضرند و جان‌فشان
# 32 پس بغیبت نیم ذره حفظ کار %~% به که اندر حاضری زان صد هزار
# 33 طاعت و ایمان کنون محمود شد %~% بعد مرگ اندر عیان مردود شد
# 34 چونک غیب و غایب و روپوش به %~% پس لبان بر بند و لب خاموش به
# 35 ای برادر دست وادار از سخن %~% خود خدا پیدا کند علم لدن
# 36 پس بود خورشید را رویش گواه %~% ای شی اعظم الشاهد اله
# 37 نه بگویم چون قرین شد در بیان %~% هم خدا و هم ملک هم عالمان
# 38 یشهد الله و الملک و اهل العلوم %~% انه لا رب الا من یدوم
# 39 چون گواهی داد حق کی بود ملک %~% تا شود اندر گواهی مشترک
# 40 زانک شعشاع و حضور آفتاب %~% بر نتابد چشم و دلهای خراب
# 41 چون خفاشی کو تف خورشید را %~% بر نتابد بسکلد اومید را
# 42 پس ملایک را چو ما هم یار دان %~% جلوه‌گر خورشید را بر آسمان
# 43 کین ضیا ما ز آفتابی یافتیم %~% چون خلیفه بر ضعیفان تافتیم
# 44 چون مه نو یا سه روزه یا که بدر %~% هر ملک دارد کمال و نور و قدر
# 45 ز اجنحه نور ثلاث او رباع %~% بر مراتب هر ملک را آن شعاع
# 46 همچو پرهای عقول انسیان %~% که بسی فرقستشان اندر میان
# 47 پس قرین هر بشر در نیک و بد %~% آن ملک باشد که مانندش بود
# 48 چشم اعمش چونک خور را بر نتافت %~% اختر او را شمع شد تا ره بیافت
PageV01P160
# 1 گفت پیغامبر که اصحابی نجوم %~% ره‌روان را شمع و شیطان را رجوم
# 2 هر کسی را گر بدی آن چشم و زور %~% کو گرفتی ز آفتاب چرخ نور
# 3 کی ستاره حاجتستی ای ذلیل %~% که بدی بر نور خورشید او دلیل
# 4 ماه می‌گوید به خاک و ابر و فی %~% من بشر بودم ولی یوحی الی
# 5 چون شما تاریک بودم در نهاد %~% وحی خورشیدم چنین نوری بداد
# 6 ظلمتی دارم به نسبت با شموس %~% نور دارم بهر ظلمات نفوس
# 7 زان ضعیفم تا تو تابی آوری %~% که نه مرد آفتاب انوری
# 8 همچو شهد و سرکه در هم بافتم %~% تا سوی رنج جگر ره یافتم
# 9 چون ز علت وا رهیدی ای رهین %~% سرکه را بگذار و می‌خور انگبین
# 10 تخت دل معمور شد پاک از هوا %~% بین که الرحمن علی العرش استوی
# 11 حکم بر دل بعد ازین بی واسطه %~% حق کند چون یافت دل این رابطه
# 12 این سخن پایان ندارد زید کو %~% تا دهم پندش که رسوایی مجو
PageV01P161
# 1 زید را اکنون نیابی کو گریخت %~% جست از صف نعال و نعل ریخت
# 2 تو که باشی زید هم خود را نیافت %~% همچو اختر که برو خورشید تافت
# 3 نه ازو نقشی بیابی نه نشان %~% نه کهی یابی به راه کهکشان
# 4 شد حواس و نطق بابایان ما %~% محو نور دانش سلطان ما
# 5 حسها و عقلهاشان در درون %~% موج در موج لدینا محضرون
# 6 چون بیاید صبح وقت بار شد %~% انجم پنهان شده بر کار شد
# 7 بیهشان را وا دهد حق هوشها %~% حلقه حلقه حلقه‌ها در گوشها
# 8 پای‌کوبان دست‌افشان در ثنا %~% ناز نازان ربنا احییتنا
# 9 آن جلود و آن عظام ریخته %~% فارسان گشته غبار انگیخته
# 10 حمله آرند از عدم سوی وجود %~% در قیامت هم شکور و هم کنود
# 11 سر چه می‌پیچی کنی نادیده‌ای %~% در عدم ز اول نه سر پیچیده‌ای
# 12 در عدم افشرده بودی پای خویش %~% که مرا کی بر کند از جای خویش
# 13 می‌نبینی صنع ربانیت را %~% که کشید او موی پیشانیت را
# 14 تا کشیدت اندرین انواع حال %~% که نبودت در گمان و در خیال
# 15 آن عدم او را هماره بنده است %~% کار کن دیوا سلیمان زنده است
# 16 دیو می‌سازد جفان کالجواب %~% زهره نه تا دفع گوید یا جواب
# 17 خویش را بین چون همی‌لرزی ز بیم %~% مر عدم را نیز لرزان دان مقیم
# 18 ور تو دست اندر مناصب می‌زنی %~% هم ز ترس است آن که جانی می‌کنی
# 19 هرچه جز عشق خدای احسنست %~% گر شکرخواریست آن جان کندنست
# 20 چیست جان کندن سوی مرگ آمدن %~% دست در آب حیاتی نازدن
# 21 خلق را دو دیده در خاک و ممات %~% صد گمان دارند در آب حیات
# 22 جهد کن تا صد گمان گردد نود %~% شب برو ور تو بخسپی شب رود
# 23 در شب تاریک جوی آن روز را %~% پیش کن آن عقل ظلمت‌سوز را
# 24 در شب بدرنگ بس نیکی بود %~% آب حیوان جفت تاریکی بود
# 25 سر ز خفتن کی توان برداشتن %~% با چنین صد تخم غفلت کاشتن
# 26 خواب مرده لقمه مرده یار شد %~% خواجه خفت و دزد شب بر کار شد
# 27 تو نمی‌دانی که خصمانت کیند %~% ناریان خصم وجود خاکیند
# 28 نار خصم آب و فرزندان اوست %~% همچنانک آب خصم جان اوست
# 29 آب آتش را کشد زیرا که او %~% خصم فرزندان آبست و عدو
# 30 بعد از آن این نار نار شهوتست %~% کاندرو اصل گناه و زلتست
# 31 نار بیرونی به آبی بفسرد %~% نار شهوت تا به دوزخ می‌برد
# 32 نار شهوت می‌نیارامد بب %~% زانک دارد طبع دوزخ در عذاب
# 33 نار شهوت را چه چاره نور دین %~% نورکم اطفا نار الکافرین
# 34 چه کشد این نار را نور خدا %~% نور ابراهیم را ساز اوستا
# 35 تا ز نار نفس چون نمرود تو %~% وا رهد این جسم همچون عود تو
# 36 شهوت ناری براندن کم نشد %~% او بماندن کم شود بی هیچ بد
# 37 تا که هیزم می‌نهی بر آتشی %~% کی بمیرد آتش از هیزم‌کشی
# 38 چونک هیزم باز گیری نار مرد %~% زانک تقوی آب سوی نار برد
# 39 کی سیه گردد ز آتش روی خوب %~% کو نهد گلگونه از تقوی القلوب
PageV01P162
# 1 آتشی افتاد در عهد عمر %~% همچو چوب خشک می‌خورد او حجر
# 2 در فتاد اندر بنا و خانه‌ها %~% تا زد اندر پر مرغ و لانه‌ها
# 3 نیم شهر از شعله‌ها آتش گرفت %~% آب می‌ترسید از آن و می‌شکفت
# 4 مشکهای آب و سرکه می‌زدند %~% بر سر آتش کسان هوشمند
# 5 آتش از استیزه افزون می‌شدی %~% می‌رسید او را مدد از بی حدی
# 6 خلق آمد جانب عمر شتاب %~% کآتش ما می‌نمیرد هیچ از آب
# 7 گفت آن آتش ز آیات خداست %~% شعله‌ای از آتش بخل شماست
# 8 آب و سرکه چیست نان قسمت کنید %~% بخل بگذارید اگر آل منید
# 9 خلق گفتندش که در بگشوده‌ایم %~% ما سخی و اهل فتوت بوده‌ایم
# 10 گفت نان در رسم و عادت داده‌اید %~% دست از بهر خدا نگشاده‌اید
# 11 بهر فخر و بهر بوش و بهر ناز %~% نه از برای ترس و تقوی و نیاز
# 12 مال تخمست و بهر شوره منه %~% تیغ را در دست هر ره‌زن مده
# 13 اهل دین را باز دان از اهل کین %~% همنشین حق بجو با او نشین
# 14 هر کسی بر قوم خود ایثار کرد %~% کاغه پندارد که او خود کار کرد
PageV01P163
# 1 از علی آموز اخلاص عمل %~% شیر حق را دان مطهر از دغل
# 2 در غزا بر پهلوانی دست یافت %~% زود شمشیری بر آورد و شتافت
# 3 او خدو انداخت در روی علی %~% افتخار هر نبی و هر ولی
# 4 آن خدو زد بر رخی که روی ماه %~% سجده آرد پیش او در سجده‌گاه
# 5 در زمان انداخت شمشیر آن علی %~% کرد او اندر غزااش کاهلی
# 6 گشت حیران آن مبارز زین عمل %~% وز نمودن عفو و رحمت بی‌محل
# 7 گفت بر من تیغ تیز افراشتی %~% از چه افکندی مرا بگذاشتی
# 8 آن چه دیدی بهتر از پیکار من %~% تا شدی تو سست در اشکار من
# 9 آن چه دیدی که چنین خشمت نشست %~% تا چنان برقی نمود و باز جست
# 10 آن چه دیدی که مرا زان عکس دید %~% در دل و جان شعله‌ای آمد پدید
# 11 آن چه دیدی برتر از کون و مکان %~% که به از جان بود و بخشیدیم جان
# 12 در شجاعت شیر ربانیستی %~% در مروت خود کی داند کیستی
# 13 در مروت ابر موسیی بتیه %~% کآمد از وی خوان و نان بی‌شبیه
# 14 ابرها گندم دهد کان را بجهد %~% پخته و شیرین کند مردم چو شهد
# 15 ابر موسی پر رحمت بر گشاد %~% پخته و شیرین بی زحمت بداد
# 16 از برای پخته‌خواران کرم %~% رحمتش افراخت در عالم علم
# 17 تا چهل سال آن وظیفه و آن عطا %~% کم نشد یک روز زان اهل رجا
# 18 تا هم ایشان از خسیسی خاستند %~% گندنا و تره و خس خواستند
# 19 امت احمد که هستید از کرام %~% تا قیامت هست باقی آن طعام
# 20 چون ابیت عند ربی فاش شد %~% یطعم و یسقی کنایت ز آش شد
# 21 هیچ بی‌تاویل این را در پذیر %~% تا در آید در گلو چون شهد و شیر
# 22 زانک تاویلست وا داد عطا %~% چونک بیند آن حقیقت را خطا
# 23 آن خطا دیدن ز ضعف عقل اوست %~% عقل کل مغزست و عقل جزو پوست
# 24 خویش را تاویل کن نه اخبار را %~% مغز را بد گوی نه گلزار را
# 25 ای علی که جمله عقل و دیده‌ای %~% شمه‌ای واگو از آنچ دیده‌ای
# 26 تیغ حلمت جان ما را چاک کرد %~% آب علمت خاک ما را پاک کرد
# 27 بازگو دانم که این اسرار هوست %~% زانک بی شمشیر کشتن کار اوست
# 28 صانع بی آلت و بی جارحه %~% واهب این هدیه‌های رابحه
# 29 صد هزاران می چشاند هوش را %~% که خبر نبود دو چشم و گوش را
# 30 باز گو ای باز عرش خوش‌شکار %~% تا چه دیدی این زمان از کردگار
# 31 چشم تو ادراک غیب آموخته %~% چشمهای حاضران بر دوخته
# 32 آن یکی ماهی همی‌بیند عیان %~% وان یکی تاریک می‌بیند جهان
# 33 وان یکی سه ماه می‌بیند بهم %~% این سه کس بنشسته یک موضع نعم
# 34 چشم هر سه باز و گوش هر سه تیز %~% در تو آویزان و از من در گریز
# 35 سحر عین است این عجب لطف خفیست %~% بر تو نقش گرگ و بر من یوسفیست
# 36 عالم ار هجده هزارست و فزون %~% هر نظر را نیست این هجده زبون
# 37 راز بگشا ای علی مرتضی %~% ای پس سؤ القضا حسن القضا
# 38 یا تو واگو آنچ عقلت یافتست %~% یا بگویم آنچ برمن تافتست
# 39 از تو بر من تافت چون داری نهان %~% می‌فشانی نور چون مه بی زبان
# 40 لیک اگر در گفت آید قرص ماه %~% شب روان را زودتر آرد به راه
# 41 از غلط ایمن شوند و از ذهول %~% بانگ مه غالب شود بر بانگ غول
# 42 ماه بی گفتن چو باشد رهنما %~% چون بگوید شد ضیا اندر ضیا
# 43 چون تو بابی آن مدینه علم را %~% چون شعاعی آفتاب حلم را
# 44 باز باش ای باب بر جویای باب %~% تا رسد از تو قشور اندر لباب
# 45 باز باش ای باب رحمت تا ابد %~% بارگاه ما له کفوا احد
# 46 هر هوا و ذره‌ای خود منظریست %~% نا گشاده کی گود کانجا دریست
# 47 تا بنگشاید دری را دیدبان %~% در درون هرگز نجنبد این گمان
# 48 چون گشاده شد دری حیران شود %~% مرغ اومید و طمع پران شود
# 49 غافلی ناگه به ویران گنج یافت %~% سوی هر ویران از آن پس می‌شتافت
# 50 تا ز درویشی نیابی تو گهر %~% کی گهر جویی ز درویشی دگر
# 51 سالها گر ظن دود با پای خویش %~% نگذرد ز اشکاف بینیهای خویش
# 52 تا ببینی نایدت از غیب بو %~% غیر بینی هیچ می‌بینی بگو
PageV01P164
# 1 پس بگفت آن نو مسلمان ولی %~% از سر مستی و لذت با علی
# 2 که بفرما یا امیر المؤمنین %~% تا بجنبد جان بتن در چون جنین
# 3 هفت اختر هر جنین را مدتی %~% می‌کنند ای جان به نوبت خدمتی
# 4 چونک وقت آید که جان گیرد جنین %~% آفتابش آن زمان گردد معین
# 5 این جنین در جنبش آید ز آفتاب %~% کآفتابش جان همی‌بخشد شتاب
# 6 از دگر انجم به جز نقشی نیافت %~% این جنین تا آفتابش بر نتافت
# 7 از کدامین ره تعلق یافت او %~% در رحم با آفتاب خوب‌رو
# 8 از ره پنهان که دور از حس ماست %~% آفتاب چرخ را بس راههاست
# 9 آن رهی که زر بیابد قوت ازو %~% و آن رهی که سنگ شد یاقوت ازو
# 10 آن رهی که سرخ سازد لعل را %~% وان رهی که برق بخشد نعل را
# 11 آن رهی که پخته سازد میوه را %~% و آن رهی که دل دهد کالیوه را
# 12 بازگو ای باز پر افروخته %~% با شه و با ساعدش آموخته
# 13 باز گو ای بار عنقاگیر شاه %~% ای سپاه‌اشکن بخود نه با سپاه
# 14 امت وحدی یکی و صد هزار %~% بازگو ای بنده بازت را شکار
# 15 در محل قهر این رحمت ز چیست %~% اژدها را دست دادن راه کیست
PageV01P165
# 1 گفت من تیغ از پی حق می‌زنم %~% بنده حقم نه مامور تنم
# 2 شیر حقم نیستم شیر هوا %~% فعل من بر دین من باشد گوا
# 3 ما رمیت اذ رمیتم در حراب %~% من چو تیغم وان زننده آفتاب
# 4 رخت خود را من ز ره بر داشتم %~% غیر حق را من عدم انگاشتم
# 5 سایه‌ای‌ام کدخداام آفتاب %~% حاجبم من نیستم او را حجاب
# 6 من چو تیغم پر گهرهای وصال %~% زنده گردانم نه کشته در قتال
# 7 خون نپوشد گوهر تیغ مرا %~% باد از جا کی برد میغ مرا
# 8 که نیم کوهم ز حلم و صبر و داد %~% کوه را کی در رباید تند باد
# 9 آنک از بادی رود از جا خسیست %~% زانک باد ناموافق خود بسیست
# 10 باد خشم و باد شهوت باد آز %~% برد او را که نبود اهل نماز
# 11 کوهم و هستی من بنیاد اوست %~% ور شوم چون کاه بادم یاد اوست
# 12 جز به باد او نجنبد میل من %~% نیست جز عشق احد سرخیل من
# 13 خشم بر شاهان شه و ما را غلام %~% خشم را هم بسته‌ام زیر لگام
# 14 تیغ حلمم گردن خشمم زدست %~% خشم حق بر من چو رحمت آمدست
# 15 غرق نورم گرچه سقفم شد خراب %~% روضه گشتم گرچه هستم بوتراب
# 16 چون در آمد علتی اندر غزا %~% تیغ را دیدم نهان کردن سزا
# 17 تا احب لله آید نام من %~% تا که ابغض لله آید کام من
# 18 تا که اعطا لله آید جود من %~% تا که امسک لله آید بود من
# 19 بخل من لله عطا لله و بس %~% جمله لله‌ام نیم من آن کس
# 20 وانچ لله می‌کنم تقلید نیست %~% نیست تخییل و گمان جز دید نیست
# 21 ز اجتهاد و از تحری رسته‌ام %~% آستین بر دامن حق بسته‌ام
# 22 گر همی‌پرم همی‌بینم مطار %~% ور همی‌گردم همی‌بینم مدار
# 23 ور کشم باری بدانم تا کجا %~% ماهم و خورشید پیشم پیشوا
# 24 بیش ازین با خلق گفتن روی نیست %~% بحر را گنجایی اندر جوی نیست
# 25 پست می‌گویم به اندازه عقول %~% عیب نبود این بود کار رسول
# 26 از غرض حرم گواهی حر شنو %~% که گواهی بندگان نه ارزد دو جو
# 27 در شریعت مر گواهی بنده را %~% نیست قدری وقت دعوی و قضا
# 28 گر هزاران بنده باشندت گواه %~% بر نسنجد شرع ایشان را به کاه
# 29 بنده شهوت بتر نزدیک حق %~% از غلام و بندگان مسترق
# 30 کین بیک لفظی شود از خواجه حر %~% وان زید شیرین میرد سخت مر
# 31 بنده شهوت ندارد خود خلاص %~% جز به فضل ایزد و انعام خاص
# 32 در چهی افتاد کان را غور نیست %~% وان گناه اوست جبر و جور نیست
# 33 در چهی انداخت او خود را که من %~% درخور قعرش نمی‌یابم رسن
# 34 بس کنم گر این سخن افزون شود %~% خود جگر چه بود که خارا خون شود
# 35 این جگرها خون نشد نه از سختی است %~% غفلت و مشغولی و بدبختی است
# 36 خون شود روزی که خونش سود نیست %~% خون شو آن وقتی که خون مردود نیست
# 37 چون گواهی بندگان مقبول نیست %~% عدل او باشد که بنده غول نیست
# 38 گشت ارسلناک شاهد در نذر %~% زانک بود از کون او حر بن حر
# 39 چونک حرم خشم کی بندد مرا %~% نیست اینجا جز صفات حق در آ
# 40 اندر آ کآزاد کردت فضل حق %~% زانک رحمت داشت بر خشمش سبق
# 41 اندر آ اکنون که رستی از خطر %~% سنگ بودی کیمیا کردت گهر
# 42 رسته‌ای از کفر و خارستان او %~% چون گلی بشکف به سروستان هو
# 43 تو منی و من توم ای محتشم %~% تو علی بودی علی را چون کشم
# 44 معصیت کردی به از هر طاعتی %~% آسمان پیموده‌ای در ساعتی
# 45 بس خجسته معصیت کان کرد مرد %~% نه ز خاری بر دمد اوراق ورد
# 46 نه گناه عمر و قصد رسول %~% می‌کشیدش تا بدرگاه قبول
# 47 نه بسحر ساحران فرعونشان %~% می‌کشید و گشت دولت عونشان
# 48 گر نبودی سحرشان و آن جحود %~% کی کشیدیشان به فرعون عنود
# 49 کی بدیدندی عصا و معجزات %~% معصیت طاعت شد ای قوم عصات
# 50 ناامیدی را خدا گردن زدست %~% چون گنه مانند طاعت آمدست
# 51 چون مبدل می‌کند او سیئات %~% طاعتی‌اش می‌کند رغم وشات
# 52 زین شود مرجوم شیطان رجیم %~% وز حسد او بطرقد گردد دو نیم
# 53 او بکوشد تا گناهی پرورد %~% زان گنه ما را به چاهی آورد
# 54 چون ببیند کان گنه شد طاعتی %~% گردد او را نامبارک ساعتی
# 55 اندر آ من در گشادم مر ترا %~% تف زدی و تحفه دادم مر ترا
# 56 مر جفاگر را چنینها می‌دهم %~% پیش پای چپ چه سان سر می‌نهم
# 57 پس وفاگر را چه بخشم تو بدان %~% گنجها و ملکهای جاودان
PageV01P166
# 1 من چنان مردم که بر خونی خویش %~% نوش لطف من نشد در قهر نیش
# 2 گفت پیغامبر به گوش چاکرم %~% کو برد روزی ز گردن این سرم
# 3 کرد آگه آن رسول از وحی دوست %~% که هلاکم عاقبت بر دست اوست
# 4 او همی‌گوید بکش پیشین مرا %~% تا نیاید از من این منکر خطا
# 5 من همی‌گویم چو مرگ من ز تست %~% با قضا من چون توانم حیله جست
# 6 او همی‌افتد به پیشم کای کریم %~% مر مرا کن از برای حق دو نیم
# 7 تا نه آید بر من این انجام بد %~% تا نسوزد جان من بر جان خود
# 8 من همی گویم برو جف القلم %~% زان قلم بس سرنگون گردد علم
# 9 هیچ بغضی نیست در جانم ز تو %~% زانک این را من نمی‌دانم ز تو
# 10 آلت حقی تو فاعل دست حق %~% چون زنم بر آلت حق طعن و دق
# 11 گفت او پس آن قصاص از بهر چیست %~% گفت هم از حق و آن سر خفیست
# 12 گر کند بر فعل خود او اعتراض %~% ز اعتراض خود برویاند ریاض
# 13 اعتراض او را رسد بر فعل خود %~% زانک در قهرست و در لطف او احد
# 14 اندرین شهر حوادث میر اوست %~% در ممالک مالک تدبیر اوست
# 15 آلت خود را اگر او بشکند %~% آن شکسته گشته را نیکو کند
# 16 رمز ننسخ آیة او ننسها %~% نات خیرا در عقب می‌دان مها
# 17 هر شریعت را که حق منسوخ کرد %~% او گیا برد و عوض آورد ورد
# 18 شب کند منسوخ شغل روز را %~% بین جمادی خرد افروز را
# 19 باز شب منسوخ شد از نور روز %~% تا جمادی سوخت زان آتش‌فروز
# 20 گرچه ظلمت آمد آن نوم و سبات %~% نه درون ظلمتست آب حیات
# 21 نه در آن ظلمت خردها تازه شد %~% سکته‌ای سرمایه آوازه شد
# 22 که ز ضدها ضدها آمد پدید %~% در سویدا روشنایی آفرید
# 23 جنگ پیغامبر مدار صلح شد %~% صلح این آخر زمان زان جنگ بد
# 24 صد هزاران سر برید آن دلستان %~% تا امان یابد سر اهل جهان
# 25 باغبان زان می‌برد شاخ مضر %~% تا بیابد نخل قامتها و بر
# 26 می‌کند از باغ دانا آن حشیش %~% تا نماید باغ و میوه خرمیش
# 27 می‌کند دندان بد را آن طبیب %~% تا رهد از درد و بیماری حبیب
# 28 پس زیادتها درون نقصهاست %~% مر شهیدان را حیات اندر فناست
# 29 چون بریده گشت حلق رزق‌خوار %~% یرزقون فرحین شد گوار
# 30 حلق حیوان چون بریده شد بعدل %~% حلق انسان رست و افزونید فضل
# 31 حلق انسان چون ببرد هین ببین %~% تا چه زاید کن قیاس آن برین
# 32 حلق ثالث زاید و تیمار او %~% شربت حق باشد و انوار او
# 33 حلق ببریده خورد شربت ولی %~% حلق از لا رسته مرده در بلی
# 34 بس کن ای دون‌همت کوته‌بنان %~% تا کیت باشد حیات جان به نان
# 35 زان نداری میوه‌ای مانند بید %~% کب رو بردی پی نان سپید
# 36 گر ندارد صبر زین نان جان حس %~% کیمیا را گیر و زر گردان تو مس
# 37 جامه‌شویی کرد خواهی ای فلان %~% رو مگردان از محله گازران
# 38 گرچه نان بشکست مر روزه ترا %~% در شکسته‌بند پیچ و برتر آ
# 39 چون شکسته‌بند آمد دست او %~% پس رفو باشد یقین اشکست او
# 40 گر تو آن را بشکنی گوید بیا %~% تو درستش کن نداری دست و پا
# 41 پس شکستن حق او باشد که او %~% مر شکسته گشته را داند رفو
# 42 آنک داند دوخت او داند درید %~% هر چه را بفروخت نیکوتر خرید
# 43 خانه را ویران کند زیر و زبر %~% پس بیک ساعت کند معمورتر
# 44 گر یکی سر را ببرد از بدن %~% صد هزاران سر بر آرد در زمن
# 45 گر نفرمودی قصاصی بر جنات %~% یا نگفتی فی القصاص آمد حیات
# 46 خود که را زهره بدی تا او ز خود %~% بر اسیر حکم حق تیغی زند
# 47 زانک داند هر که چشمش را گشود %~% کان کشنده سخره تقدیر بود
# 48 هر که را آن حکم بر سر آمدی %~% بر سر فرزند هم تیغی زدی
# 49 رو بترس و طعنه کم زن بر بدان %~% پیش دام حکم عجز خود بدان
PageV01P167
# 1 چشم آدم بر بلیسی کو شقی‌ست %~% از حقارت وز زیافت بنگریست
# 2 خویش‌بینی کرد و آمد خودگزین %~% خنده زد بر کار ابلیس لعین
# 3 بانگ بر زد غیرت حق کای صفی %~% تو نمی‌دانی ز اسرار خفی
# 4 پوستین را بازگونه گر کند %~% کوه را از بیخ و از بن برکند
# 5 پرده صد آدم آن دم بر درد %~% صد بلیس نو مسلمان آورد
# 6 گفت آدم توبه کردم زین نظر %~% این چنین گستاخ نندیشم دگر
# 7 یا غیاث المستغیثین اهدنا %~% لا افتخار بالعلوم و الغنی
# 8 لا تزغ قلبا هدیت بالکرم %~% واصرف السؤ الذی خط القلم
# 9 بگذران از جان ما سؤ القضا %~% وامبر ما را ز اخوان صفا
# 10 تلخ‌تر از فرقت تو هیچ نیست %~% بی پناهت غیر پیچاپیچ نیست
# 11 رخت ما هم رخت ما را راه‌زن %~% جسم ما مر جان ما را جامه کن
# 12 دست ما چون پای ما را می‌خورد %~% بی امان تو کسی جان چون برد
# 13 ور برد جان زین خطرهای عظیم %~% برده باشد مایه ادبار و بیم
# 14 زانک جان چون واصل جانان نبود %~% تا ابد با خویش کورست و کبود
# 15 چون تو ندهی راه جان خود برده گیر %~% جان که بی تو زنده باشد مرده گیر
# 16 گر تو طعنه می‌زنی بر بندگان %~% مر ترا آن می‌رسد ای کامران
# 17 ور تو ماه و مهر را گویی جفا %~% ور تو قد سرو را گویی دوتا
# 18 ور تو چرخ و عرش را خوانی حقیر %~% ور تو کان و بحر را گویی فقیر
# 19 آن بنسبت با کمال تو رواست %~% ملک اکمال فناها مر تراست
# 20 که تو پاکی از خطر وز نیستی %~% نیستان را موجد و مغنیستی
# 21 آنک رویانید داند سوختن %~% زانک چون بدرید داند دوختن
# 22 می‌بسوزد هر خزان مر باغ را %~% باز رویاند گل صباغ را
# 23 کای بسوزیده برون آ تازه شو %~% بار دیگر خوب و خوب‌آوازه شو
# 24 چشم نرگس کور شد بازش بساخت %~% حلق نی ببرید و بازش خود نواخت
# 25 ما چو مصنوعیم و صانع نیستیم %~% جز زبون و جز که قانع نیستیم
# 26 ما همه نفسی و نفسی می‌زنیم %~% گر نخواهی ما همه آهرمنیم
# 27 زان ز آهرمن رهیدستیم ما %~% که خریدی جان ما را از عمی
# 28 تو عصاکش هر کرا که زندگیست %~% بی عصا و بی عصاکش کور چیست
# 29 غیر تو هر چه خوشست و ناخوشست %~% آدمی سوزست و عین آتشست
# 30 هر که را آتش پناه و پشت شد %~% هم مجوسی گشت و هم زردشت شد
# 31 کل شی ما خلا الله باطل %~% ان فضل الله غیم هاطل
PageV01P168
# 1 باز رو سوی علی و خونیش %~% وان کرم با خونی و افزونیش
# 2 گفت دشمن را همی‌بینم به چشم %~% روز و شب بر وی ندارم هیچ خشم
# 3 زانک مرگم همچو من خوش آمدست %~% مرگ من در بعث چنگ اندر زدست
# 4 مرگ بی مرگی بود ما را حلال %~% برگ بی برگی بود ما را نوال
# 5 ظاهرش مرگ و به باطن زندگی %~% ظاهرش ابتر نهان پایندگی
# 6 در رحم زادن جنین را رفتنست %~% در جهان او را ز نو بشکفتنست
# 7 چون مرا سوی اجل عشق و هواست %~% نهی لا تلقوا بایدیکم مراست
# 8 زانک نهی از دانه شیرین بود %~% تلخ را خود نهی حاجت کی شود
# 9 دانه‌ای کش تلخ باشد مغز و پوست %~% تلخی و مکروهیش خود نهی اوست
# 10 دانه مردن مرا شیرین شدست %~% بل هم احیا پی من آمدست
# 11 اقتلونی یا ثقاتی لائما %~% ان فی قتلی حیاتی دائما
# 12 ان فی موتی حیاتی یا فتی %~% کم افارق موطنی حتی متی
# 13 فرقتی لو لم تکن فی ذا السکون %~% لم یقل انا الیه راجعون
# 14 راجع آن باشد که باز آید به شهر %~% سوی وحدت آید از تفریق دهر
PageV01P169
# 1 باز آمد کای علی زودم بکش %~% تا نبینم آن دم و وقت ترش
# 2 من حلالت می‌کنم خونم بریز %~% تا نبیند چشم من آن رستخیز
# 3 گفتم ار هر ذره‌ای خونی شود %~% خنجر اندر کف به قصد تو رود
# 4 یک سر مو از تو نتواند برید %~% چون قلم بر تو چنان خطی کشید
# 5 لیک بی غم شو شفیع تو منم %~% خواجه روحم نه مملوک تنم
# 6 پیش من این تن ندارد قیمتی %~% بی تن خویشم فتی ابن الفتی
# 7 خنجر و شمشیر شد ریحان من %~% مرگ من شد بزم و نرگسدان من
# 8 آنک او تن را بدین سان پی کند %~% حرص میری و خلافت کی کند
# 9 زان به ظاهر کو شد اندر جاه و حکم %~% تا امیران را نماید راه و حکم
# 10 تا امیری را دهد جانی دگر %~% تا دهد نخل خلافت را ثمر
PageV01P170
# 1 جهد پیغامبر بفتح مکه هم %~% کی بود در حب دنیا متهم
# 2 آنک او از مخزن هفت آسمان %~% چشم و دل بر بست روز امتحان
# 3 از پی نظاره او حور و جان %~% پر شده آفاق هر هفت آسمان
# 4 خویشتن آراسته از بهر او %~% خود ورا پروای غیر دوست کو
# 5 آنچنان پر گشته از اجلال حق %~% که درو هم ره نیابد آل حق
# 6 لا یسع فینا نبی مرسل %~% والملک و الروح ایضا فاعقلوا
# 7 گفت ما زاغیم همچون زاغ نه %~% مست صباغیم مست باغ نه
# 8 چونک مخزنهای افلاک و عقول %~% چون خسی آمد بر چشم رسول
# 9 پس چه باشد مکه و شام و عراق %~% که نماید او نبرد و اشتیاق
# 10 آن گمان بر وی ضمیر بد کند %~% کو قیاس از جهل و حرص خود کند
# 11 آبگینه زرد چون سازی نقاب %~% زرد بینی جمله نور آفتاب
# 12 بشکن آن شیشه کبود و زرد را %~% تا شناسی گرد را و مرد را
# 13 گرد فارس گرد سر افراشته %~% گرد را تو مرد حق پنداشته
# 14 گرد دید ابلیس و گفت این فرع طین %~% چون فزاید بر من آتش‌جبین
# 15 تا تو می‌بینی عزیزان را بشر %~% دانک میراث بلیسست آن نظر
# 16 گر نه فرزندی بلیسی ای عنید %~% پس به تو میراث آن سگ چون رسید
# 17 من نیم سگ شیر حقم حق‌پرست %~% شیر حق آنست کز صورت برست
# 18 شیر دنیا جوید اشکاری و برگ %~% شیر مولی جوید آزادی و مرگ
# 19 چونک اندر مرگ بیند صد وجود %~% همچو پروانه بسوزاند وجود
# 20 شد هوای مرگ طوق صادقان %~% که جهودان را بد این دم امتحان
# 21 در نبی فرمود کای قوم یهود %~% صادقان را مرگ باشد گنج و سود
# 22 همچنانک آرزوی سود هست %~% آرزوی مرگ بردن زان بهست
# 23 ای جهودان بهر ناموس کسان %~% بگذرانید این تمنا بر زبان
# 24 یک جهودی این قدر زهره نداشت %~% چون محمد این علم را بر فراشت
# 25 گفت اگر رانید این را بر زبان %~% یک یهودی خود نماند در جهان
# 26 پس یهودان مال بردند و خراج %~% که مکن رسوا تو ما را ای سراج
# 27 این سخن را نیست پایانی پدید %~% دست با من ده چو چشمت دوست دید
PageV01P171
# 1 گفت امیر المؤمنین با آن جوان %~% که به هنگام نبرد ای پهلوان
# 2 چون خدو انداختی در روی من %~% نفس جنبید و تبه شد خوی من
# 3 نیم بهر حق شد و نیمی هوا %~% شرکت اندر کار حق نبود روا
# 4 تو نگاریده کف مولیستی %~% آن حقی کرده من نیستی
# 5 نقش حق را هم به امر حق شکن %~% بر زجاجه دوست سنگ دوست زن
# 6 گبر این بشنید و نوری شد پدید %~% در دل او تا که زناری برید
# 7 گفت من تخم جفا می‌کاشتم %~% من ترا نوعی دگر پنداشتم
# 8 تو ترازوی احدخو بوده‌ای %~% بل زبانه هر ترازو بوده‌ای
# 9 تو تبار و اصل و خویشم بوده‌ای %~% تو فروغ شمع کیشم بوده‌ای
# 10 من غلام آن چراغ چشم‌جو %~% که چراغت روشنی پذرفت ازو
# 11 من غلام موج آن دریای نور %~% که چنین گوهر بر آرد در ظهور
# 12 عرضه کن بر من شهادت را که من %~% مر ترا دیدم سرافراز زمن
# 13 قرب پنجه کس ز خویش و قوم او %~% عاشقانه سوی دین کردند رو
# 14 او به تیغ حلم چندین حلق را %~% وا خرید از تیغ و چندین خلق را
# 15 تیغ حلم از تیغ آهن تیزتر %~% بل ز صد لشکر ظفر انگیزتر
# 16 ای دریغا لقمه‌ای دو خورده شد %~% جوشش فکرت از آن افسرده شد
# 17 گندمی خورشید آدم را کسوف %~% چون ذنب شعشاع بدری را خسوف
# 18 اینت لطف دل که از یک مشت گل %~% ماه او چون می‌شود پروین‌گسل
# 19 نان چو معنی بود خوردش سود بود %~% چونک صورت گشت انگیزد جحود
# 20 همچو خار سبز کاشتر می‌خورد %~% زان خورش صد نفع و لذت می‌برد
# 21 چونک آن سبزیش رفت و خشک گشت %~% چون همان را می‌خورد اشتر ز دشت
# 22 می‌دراند کام و لنجش ای دریغ %~% کانچنان ورد مربی گشت تیغ
# 23 نان چو معنی بود بود آن خار سبز %~% چونک صورت شد کنون خشکست و گبز
# 24 تو بدان عادت که او را پیش ازین %~% خورده بودی ای وجود نازنین
# 25 بر همان بو می‌خوری این خشک را %~% بعد از آن کامیخت معنی با ثری
# 26 گشت خاک‌آمیز و خشک و گوشت‌بر %~% زان گیاه اکنون بپرهیز ای شتر
# 27 سخت خاک‌آلود می‌آید سخن %~% آب تیره شد سر چه بند کن
# 28 تا خدایش باز صاف و خوش کند %~% او که تیره کرد هم صافش کند
# 29 صبر آرد آرزو را نه شتاب %~% صبر کن والله اعلم بالصواب
PageV01P172
### | [ daftar 2 ]
# 1 مدتی این مثنوی تاخیر شد %~% مهلتی بایست تا خون شیر شد
# 2 تا نزاید بخت تو فرزند نو %~% خون نگردد شیر شیرین خوش شنو
# 3 چون ضیا الحق حسام الدین عنان %~% باز گردانید ز اوج آسمان
# 4 چون به معراج حقایق رفته بود %~% بی‌بهارش غنچه‌ها ناکفته بود
# 5 چون ز دریا سوی ساحل بازگشت %~% چنگ شعر مثنوی با ساز گشت
# 6 مثنوی که صیقل ارواح بود %~% باز گشتش روز استفتاح بود
# 7 مطلع تاریخ این سودا و سود %~% سال اندر ششصد و شصت و دو بود
# 8 بلبلی زینجا برفت و بازگشت %~% بهر صید این معانی بازگشت
# 9 ساعد شه مسکن این باز باد %~% تا ابد بر خلق این در باز باد
# 10 آفت این در هوا و شهوتست %~% ورنه اینجا شربت اندر شربتست
# 11 این دهان بر بند تا بینی عیان %~% چشم‌بند آن جهان حلق و دهان
# 12 ای دهان تو خود دهانه دوزخی %~% وی جهان تو بر مثال برزخی
# 13 نور باقی پهلوی دنیای دون %~% شیر صافی پهلوی جوهای خون
# 14 چون درو گامی زنی بی احتیاط %~% شیر تو خون می‌شودر از اختلاط
# 15 یک قدم زد آدم اندر ذوق نفس %~% شد فراق صدر جنت طوق نفس
# 16 همچو دیو از وی فرشته می‌گریخت %~% بهر نانی چند آب چشم ریخت
# 17 گرچه یک مو بد گنه کو جسته بود %~% لیک آن مو در دو دیده رسته بود
# 18 بود آدم دیده نور قدیم %~% موی در دیده بود کوه عظیم
# 19 گر در آن آدم بکردی مشورت %~% در پشیمانی نگفتی معذرت
# 20 زانک با عقلی چو عقلی جفت شد %~% مانع بد فعلی و بد گفت شد
# 21 نفس با نفس دگر چون یار شد %~% عقل جزوی عاطل و بی‌کار شد
# 22 چون ز تنهایی تو نومیدی شوی %~% زیر سایه یار خورشیدی شوی
# 23 رو بجو یار خدایی را تو زود %~% چون چنان کردی خدا یار تو بود
# 24 آنک در خلوت نظر بر دوختست %~% آخر آن را هم ز یار آموختست
# 25 خلوت از اغیار باید نه ز یار %~% پوستین بهر دی آمد نه بهار
# 26 عقل با عقل دگر دوتا شود %~% نور افزون گشت و ره پیدا شود
# 27 نفس با نفس دگر خندان شود %~% ظلمت افزون گشت و ره پنهان شود
# 28 یار چشم تست ای مرد شکار %~% از خس و خاشاک او را پاک دار
# 29 هین بجاروب زبان گردی مکن %~% چشم را از خس ره‌آوردی مکن
# 30 چونکمؤمنآینهمؤمنبود %~% روی او ز آلودگی ایمن بود
# 31 یار آیینست جان را در حزن %~% در رخ آیینه ای جان دم مزن
# 32 تا نپوشد روی خود را در دمت %~% دم فرو خوردن بباید هر دمت
# 33 کم ز خاکی چونک خاکی یار یافت %~% از بهاری صد هزار انوار یافت
# 34 آن درختی کو شود با یار جفت %~% از هوای خوش ز سر تا پا شکفت
# 35 در خزان چون دید او یار خلاف %~% در کشید او رو و سر زیر لحاف
# 36 گفت یار بد بلا آشفتنست %~% چونک او آمد طریقم خفتنست
# 37 پس بخسپم باشم از اصحاب کهف %~% به ز دقیانوس آن محبوس لهف
# 38 یقظه‌شان مصروف دقیانوس بود %~% خوابشان سرمایه ناموس بود
# 39 خواب بیداریست چون با دانشست %~% وای بیداری که با نادان نشست
# 40 چونک زاغان خیمه بر بهمن زدند %~% بلبلان پنهان شدند و تن زدند
# 41 زانک بی گلزار بلبل خامشست %~% غیبت خورشید بیداری‌کشست
# 42 آفتابا ترک این گلشن کنی %~% تا که تحت الارض را روشن کنی
# 43 آفتاب معرفت را نقل نیست %~% مشرق او غیر جان و عقل نیست
# 44 خاصه خورشید کمالی کان سریست %~% روز و شب کردار او روشن‌گریست
# 45 مطلع شمس آی گر اسکندری %~% بعد از آن هرجا روی نیکو فری
# 46 بعد از آن هر جا روی مشرق شود %~% شرقها بر مغربت عاشق شود
# 47 حس خفاشت سوی مغرب دوان %~% حس درپاشت سوی مشرق روان
# 48 راه حس راه خرانست ای سوار %~% ای خران را تو مزاحم شرم دار
# 49 پنج حسی هست جز این پنج حس %~% آن چو زر سرخ و این حسها چو مس
# 50 اندر آن بازار کاهل محشرند %~% حس مس را چون حس زر کی خرند
# 51 حس ابدان قوت ظلمت می‌خورد %~% حس جان از آفتابی می‌چرد
# 52 ای ببرده رخت حسها سوی غیب %~% دست چون موسی برون آور ز جیب
# 53 ای صفاتت آفتاب معرفت %~% و آفتاب چرخ بند یک صفت
# 54 گاه خورشیدی و گه دریا شوی %~% گاه کوه قاف و گه عنقا شوی
# 55 تو نه این باشی نه آن در ذات خویش %~% ای فزون از وهمها وز بیش بیش
# 56 روح با علمست و با عقلست یار %~% روح را با تازی و ترکی چه کار
# 57 از تو ای بی نقش با چندین صور %~% هم مشبه هم موحد خیره‌سر
# 58 گه مشبه را موحد می‌کند %~% گه موحد را صور ره می‌زند
# 59 گه ترا گوید ز مستی بوالحسن %~% یا صغیر السن یا رطب البدن
# 60 گاه نقش خویش ویران می‌کند %~% آن پی تنزیه جانان می‌کند
# 61 چشم حس را هست مذهب اعتزال %~% دیده عقلست سنی در وصال
# 62 سخره حس‌اند اهل اعتزال %~% خویش را سنی نمایند از ضلال
# 63 هر که بیرون شد ز حس سنی ویست %~% اهل بینش چشم عقل خوش‌پیست
# 64 گر بدیدی حس حیوان شاه را %~% پس بدیدی گاو و خر الله را
# 65 گر نبودی حس دیگر مر ترا %~% جز حس حیوان ز بیرون هوا
# 66 پس بنی‌آدم مکرم کی بدی %~% کی به حس مشترک محرم شدی
# 67 نامصور یا مصور گفتنت %~% باطل آمد بی ز صورت رفتنت
# 68 نامصور یا مصور پیش اوست %~% کو همه مغزست و بیرون شد ز پوست
# 69 گر تو کوری نیست بر اعمی حرج %~% ورنه رو کالصبر مفتاح الفرج
# 70 پرده‌های دیده را داروی صبر %~% هم بسوزد هم بسازد شرح صدر
# 71 آینه دل چون شود صافی و پاک %~% نقشها بینی برون از آب و خاک
# 72 هم ببینی نقش و هم نقاش را %~% فرش دولت را و هم فراش را
# 73 چون خلیل آمد خیال یار من %~% صورتش بت معنی او بت‌شکن
# 74 شکر یزدان را که چون او شد پدید %~% در خیالش جان خیال خود بدید
# 75 خاک درگاهت دلم را می‌فریفت %~% خاک بر وی کو ز خاکت می‌شکیفت
# 76 گفتم ار خوبم پذیرم این ازو %~% ورنه خود خندید بر من زشت‌رو
# 77 چاره آن باشد که خود را بنگرم %~% ورنه او خندد مرا من کی خرم
# 78 او جمیلست و محب للجمال %~% کی جوان نو گزیند پیر زال
# 79 خوب خوبی را کند جذب این بدان %~% طیبات و طیبین بر وی بخوان
# 80 در جهان هر چیز چیزی جذب کرد %~% گرم گرمی را کشید و سرد سرد
# 81 قسم باطل باطلان را می‌کشند %~% باقیان از باقیان هم سرخوشند
# 82 ناریان مر ناریان را جاذب‌اند %~% نوریان مر نوریان را طالب‌اند
# 83 چشم چون بستی ترا جان کند نیست %~% چشم را از نور روزن صبر نیست
# 84 چشم چون بستی ترا تاسه گرفت %~% نور چشم از نور روزن کی شکفت
# 85 تاسه تو جذب نور چشم بود %~% تا بپیوندد به نور روز زود
# 86 چشم باز ار تاسه گیرد مر ترا %~% دانک چشم دل ببستی بر گشا
# 87 آن تقاضای دو چشم دل شناس %~% کو همی‌جوید ضیای بی‌قیاس
# 88 چون فراق آن دو نور بی‌ثبات %~% تاسه آوردت گشادی چشمهات
# 89 پس فراق آن دو نور پایدار %~% تا سه می‌آرد مر آن را پاس دار
# 90 او چو می‌خواند مرا من بنگرم %~% لایق جذبم و یا بد پیکرم
# 91 گر لطیفی زشت را در پی کند %~% تسخری باشد که او بر وی کند
# 92 کی ببینم روی خود را ای عجب %~% تا چه رنگم همچو روزم یا چو شب
# 93 نقش جان خویش من جستم بسی %~% هیچ می‌ننمود نقشم از کسی
# 94 گفتم آخر آینه از بهر چیست %~% تا بداند هر کسی کو چیست و کیست
# 95 آینه آهن برای پوستهاست %~% آینه سیمای جان سنگی‌بهاست
# 96 آینه جان نیست الا روی یار %~% روی آن یاری که باشد زان دیار
# 97 گفتم ای دل آینه کلی بجو %~% رو به دریا کار بر ناید بجو
# 98 زین طلب بنده به کوی تو رسید %~% درد مریم را به خرمابن کشید
# 99 دیده تو چون دلم را دیده شد %~% شد دل نادیده غرق دیده شد
# 100 آینه کلی ترا دیدم ابد %~% دیدم اندر چشم تو من نقش خود
# 101 گفتم آخر خویش را من یافتم %~% در دو چشمش راه روشن یافتم
# 102 گفت وهمم کان خیال تست هان %~% ذات خود را از خیال خود بدان
# 103 نقش من از چشم تو آواز داد %~% که منم تو تو منی در اتحاد
# 104 کاندرین چشم منیر بی زوال %~% از حقایق راه کی یابد خیال
# 105 در دو چشم غیر من تو نقش خود %~% گر ببینی آن خیالی دان و رد
# 106 زانک سرمه نیستی در می‌کشد %~% باده از تصویر شیطان می‌چشد
# 107 چشمشان خانه خیالست و عدم %~% نیستها را هست بیند لاجرم
# 108 چشم من چون سرمه دید از ذوالجلال %~% خانه هستیست نه خانه خیال
# 109 تا یکی مو باشد از تو پیش چشم %~% در خیالت گوهری باشد چو یشم
# 110 یشم را آنگه شناسی از گهر %~% کز خیال خود کنی کلی عبر
# 111 یک حکایت بشنو ای گوهر شناس %~% تا بدانی تو عیان را از قیاس
PageV02P001
# 1 ماه روزه گشت در عهد عمر %~% بر سر کوهی دویدند آن نفر
# 2 تا هلال روزه را گیرند فال %~% آن یکی گفت ای عمر اینک هلال
# 3 چون عمر بر آسمان مه را ندید %~% گفت کین مه از خیال تو دمید
# 4 ورنه من بیناترم افلاک را %~% چون نمی‌بینم هلال پاک را
# 5 گفت تر کن دست و بر ابرو بمال %~% آنگهان تو در نگر سوی هلال
# 6 چونک او تر کرد ابرو مه ندید %~% گفت ای شه نیست مه شد ناپدید
# 7 گفت آری موی ابرو شد کمان %~% سوی تو افکند تیری از گمان
# 8 چون یکی مو کژ شد او را راه زد %~% تا به دعوی لاف دید ماه زد
# 9 موی کژ چون پرده گردون بود %~% چون همه اجزات کژ شد چون بود
# 10 راست کن اجزات را از راستان %~% سر مکش ای راست‌رو ز آن آستان
# 11 هم ترازو را ترازو راست کرد %~% هم ترازو را ترازو کاست کرد
# 12 هر که با ناراستان هم‌سنگ شد %~% در کمی افتاد و عقلش دنگ شد
# 13 رو اشدا علی‌الکفار باش %~% خاک بر دلداری اغیار پاش
# 14 بر سر اغیار چون شمشیر باش %~% هین مکن روباه‌بازی شیر باش
# 15 تا ز غیرت از تو یاران نسکلند %~% زانک آن خاران عدو این گلند
# 16 آتش اندر زن به گرگان چون سپند %~% زانک آن گرگان عدو یوسفند
# 17 جان بابا گویدت ابلیس هین %~% تا بدم بفریبدت دیو لعین
# 18 این چنین تلبیس با بابات کرد %~% آدمی را این سیه‌رخ مات کرد
# 19 بر سر شطرنج چستست این غراب %~% تو مبین بازی به چشم نیم‌خواب
# 20 زانک فرزین‌بندها داند بسی %~% که بگیرد در گلویت چون خسی
# 21 در گلو ماند خس او سالها %~% چیست آن خس مهر جاه و مالها
# 22 مال خس باشد چو هست ای بی‌ثبات %~% در گلویت مانع آب حیات
# 23 گر برد مالت عدوی پر فنی %~% ره‌زنی را برده باشد ره‌زنی
PageV02P002
# 1 دزدکی از مارگیری مار برد %~% ز ابلهی آن را غنیمت می‌شمرد
# 2 وا رهید آن مارگیر از زخم مار %~% مار کشت آن دزد او را زار زار
# 3 مارگیرش دید پس بشناختش %~% گفت از جان مار من پرداختش
# 4 در دعا می‌خواستی جانم ازو %~% کش بیابم مار بستانم ازو
# 5 شکر حق را کان دعا مردود شد %~% من زیان پنداشتم آن سود شد
# 6 بس دعاها کان زیانست و هلاک %~% وز کرم می‌نشنود یزدان پاک
PageV02P003
# 1 گشت با عیسی یکی ابله رفیق %~% استخوانها دید در حفره عمیق
# 2 گفت ای همراه آن نام سنی %~% که بدان مرده تو زنده می‌کنی
# 3 مر مرا آموز تا احسان کنم %~% استخوانها را بدان با جان کنم
# 4 گفت خامش کن که آن کار تو نیست %~% لایق انفاس و گفتار تو نیست
# 5 کان نفس خواهد ز باران پاک‌تر %~% وز فرشته در روش دراک‌تر
# 6 عمرها بایست تا دم پاک شد %~% تا امین مخزن افلاک شد
# 7 خود گرفتی این عصا در دست راست %~% دست را دستان موسی از کجاست
# 8 گفت اگر من نیستم اسرارخوان %~% هم تو بر خوان نام را بر استخوان
# 9 گفت عیسی یا رب این اسرار چیست %~% میل این ابله درین بیگار چیست
# 10 چون غم خود نیست این بیمار را %~% چون غم جان نیست این مردار را
# 11 مرده خود را رها کردست او %~% مرده بیگانه را جوید رفو
# 12 گفت حق ادبار اگر ادبارجوست %~% خار روییده جزای کشت اوست
# 13 آنک تخم خار کارد در جهان %~% هان و هان او را مجو در گلستان
# 14 گر گلی گیرد به کف خاری شود %~% ور سوی یاری رود ماری شود
# 15 کیمیای زهر و مارست آن شقی %~% بر خلاف کیمیای متقی
PageV02P004
# 1 صوفیی می‌گشت در دور افق %~% تا شبی در خانقاهی شد قنق
# 2 یک بهیمه داشت در آخر ببست %~% او به صدر صفه با یاران نشست
# 3 پس مراقب گشت با یاران خویش %~% دفتری باشد حضور یار پیش
# 4 دفتر صوفی سواد حرف نیست %~% جز دل اسپید همچون برف نیست
# 5 زاد دانشمند آثار قلم %~% زاد صوفی چیست آثار قدم
# 6 همچو صیادی سوی اشکار شد %~% گام آهو دید و بر آثار شد
# 7 چندگاهش گام آهو در خورست %~% بعد از آن خود ناف آهو رهبرست
# 8 چونک شکر گام کرد و ره برید %~% لاجرم زان گام در کامی رسید
# 9 رفتن یک منزلی بر بوی ناف %~% بهتر از صد منزل گام و طواف
# 10 آن دلی کو مطلع مهتابهاست %~% بهر عارف فتحت ابوابهاست
# 11 با تو دیوارست و با ایشان درست %~% با تو سنگ و با عزیزان گوهرست
# 12 آنچ تو در آینه بینی عیان %~% پیر اندر خشت بیند بیش از آن
# 13 پیر ایشانند کین عالم نبود %~% جان ایشان بود در دریای جود
# 14 پیش ازین تن عمرها بگذاشتند %~% پیشتر از کشت بر برداشتند
# 15 پیشتر از نقش جان پذرفته‌اند %~% پیشتر از بحر درها سفته‌اند
PageV02P005
# 1 مشورت می‌رفت در ایجاد خلق %~% جانشان در بحر قدرت تا به حلق
# 2 چون ملایک مانع آن می‌شدند %~% بر ملایک خفیه خنبک می‌زدند
# 3 مطلع بر نقش هر که هست شد %~% پیش از آن کین نفس کل پابست شد
# 4 پیشتر ز افلاک کیوان دیده‌اند %~% پیشتر از دانه‌ها نان دیده‌اند
# 5 بی دماغ و دل پر از فکرت بدند %~% بی سپاه و جنگ بر نصرت زدند
# 6 آن عیان نسبت بایشان فکرتست %~% ورنه خود نسبت بدوران رؤیتست
# 7 فکرت از ماضی و مستقبل بود %~% چون ازین دو رست مشکل حل شود
# 8 دیده چون بی‌کیف هر باکیف را %~% دیده پیش از کان صحیح و زیف را
# 9 پیشتر از خلقت انگورها %~% خورده میها و نموده شورها
# 10 در تموز گرم می‌بینند دی %~% در شعاع شمس می‌بینند فی
# 11 در دل انگور می را دیده‌اند %~% در فنای محض شی را دیده‌اند
# 12 آسمان در دور ایشان جرعه‌نوش %~% آفتاب از جودشان زربفت‌پوش
# 13 چون ازیشان مجتمع بینی دو یار %~% هم یکی باشند و هم ششصد هزار
# 14 بر مثال موجها اعدادشان %~% در عدد آورده باشد بادشان
# 15 مفترق شد آفتاب جانها %~% در درون روزن ابدان ما
# 16 چون نظر در قرص داری خود یکیست %~% وانک شد محجوب ابدان در شکیست
# 17 تفرقه در روح حیوانی بود %~% نفس واحد روح انسانی بود
# 18 چونک حق رش علیهم نوره %~% مفترق هرگز نگردد نور او
# 19 یک زمان بگذار ای همره ملال %~% تا بگویم وصف خالی زان جمال
# 20 در بیان ناید جمال حال او %~% هر دو عالم چیست عکس خال او
# 21 چونک من از خال خوبش دم زنم %~% نطق می‌خواهد که بشکافد تنم
# 22 همچو موری اندرین خرمن خوشم %~% تا فزون از خویش باری می‌کشم
PageV02P006
# 1 کی گذارد آنک رشک روشنیست %~% تا بگویم آنچ فرض و گفتنیست
# 2 بحر کف پیش آرد و سدی کند %~% جر کند وز بعد جر مدی کند
# 3 این زمان بشنو چه مانع شد مگر %~% مستمع را رفت دل جای دگر
# 4 خاطرش شد سوی صوفی قنق %~% اندر آن سودا فرو شد تا عنق
# 5 لازم آمد باز رفتن زین مقال %~% سوی آن افسانه بهر وصف حال
# 6 صوفی آن صورت مپندار ای عزیز %~% همچو طفلان تا کی از جوز و مویز
# 7 جسم ما جوز و مویزست ای پسر %~% گر تو مردی زین دو چیز اندر گذر
# 8 ور تو اندر نگذری اکرام حق %~% بگذراند مر ترا از نه طبق
# 9 بشنو اکنون صورت افسانه را %~% لیک هین از که جداکن دانه را
PageV02P007
# 1 حلقه آن صوفیان مستفید %~% چونک در وجد و طرب آخر رسید
# 2 خوان بیاوردند بهر میهمان %~% از بهیمه یاد آورد آن زمان
# 3 گفت خادم را که در آخر برو %~% راست کن بهر بهیمه کاه و جو
# 4 گفت لا حول این چه افزون گفتنست %~% از قدیم این کارها کار منست
# 5 گفت تر کن آن جوش را از نخست %~% کان خر پیرست و دندانهاش سست
# 6 گفت لا حول این چه می‌گویی مها %~% از من آموزند این ترتیبها
# 7 گفت پالانش فرو نه پیش پیش %~% داروی منبل بنه بر پشت ریش
# 8 گفت لا حول آخر ای حکمت‌گزار %~% جنس تو مهمانم آمد صد هزار
# 9 جمله راضی رفته‌اند از پیش ما %~% هست مهمان جان ما و خویش ما
# 10 گفت آبش ده ولیکن شیر گرم %~% گفت لا حول از توم بگرفت شرم
# 11 گفت اندر جو تو کمتر کاه‌کن %~% گفت لا حول این سخن کوتاه کن
# 12 گفت جایش را بروب از سنگ و پشک %~% ور بود تر ریز بر وی خاک خشک
# 13 گفت لا حول ای پدر لا حول کن %~% با رسول اهل کمتر گو سخن
# 14 گفت بستان شانه پشت خر بخار %~% گفت لا حول ای پدر شرمی بدار
# 15 خادم این گفت و میان را بست چست %~% گفت رفتم کاه و جو آرم نخست
# 16 رفت و از آخر نکرد او هیچ یاد %~% خواب خرگوشی بدان صوفی بداد
# 17 رفت خادم جانب اوباش چند %~% کرد بر اندرز صوفی ریش‌خند
# 18 صوفی از ره مانده بود و شد دراز %~% خوابها می‌دید با چشم فراز
# 19 کان خرش در چنگ گرگی مانده بود %~% پاره‌ها از پشت و رانش می‌ربود
# 20 گفت لا حول این چه مالیخولیاست %~% ای عجب آن خادم مشفق کجاست
# 21 باز می‌دید آن خرش در راه‌رو %~% گه به چاهی می‌فتاد و گه بگو
# 22 گونه‌گون می‌دید ناخوش واقعه %~% فاتحه می‌خواند او والقارعه
# 23 گفت چاره چیست یاران جسته‌اند %~% رفته‌اند و جمله درها بسته‌اند
# 24 باز می‌گفت ای عجب آن خادمک %~% نه که با ما گشت هم‌نان و نمک
# 25 من نکردم با وی الا لطف و لین %~% او چرا با من کند برعکس کین
# 26 هر عداوت را سبب باید سند %~% ورنه جنسیت وفا تلقین کند
# 27 باز می‌گفت آدم با لطف و جود %~% کی بر آن ابلیس جوری کرده بود
# 28 آدمی مر مار و کزدم را چه کرد %~% کو همی‌خواهد مرورا مرگ و درد
# 29 گرگ را خود خاصیت بدریدنست %~% این حسد در خلق آخر روشنست
# 30 باز می‌گفت این گمان بد خطاست %~% بر برادر این چنین ظنم چراست
# 31 باز گفتی حزم سؤ الظن تست %~% هر که بدظن نیست کی ماند درست
# 32 صوفی اندر وسوسه وان خر چنان %~% که چنین بادا جزای دشمنان
# 33 آن خر مسکین میان خاک و سنگ %~% کژ شده پالان دریده پالهنگ
# 34 کشته از ره جمله شب بی علف %~% گاه در جان کندن و گه در تلف
# 35 خر همه شب ذکر می‌کرد ای اله %~% جو رها کردم کم از یک مشت کاه
# 36 با زبان حال می‌گفت ای شیوخ %~% رحمتی که سوختم زین خام شوخ
# 37 آنچ آن خر دید از رنج و عذاب %~% مرغ خاکی بیند اندر سیل آب
# 38 بس به پهلو گشت آن شب تا سحر %~% آن خر بیچاره از جوع البقر
# 39 روز شد خادم بیامد بامداد %~% زود پالان جست بر پشتش نهاد
# 40 خر فروشانه دو سه زخمش بزد %~% کرد با خر آنچ زان سگ می‌سزد
# 41 خر جهنده گشت از تیزی نیش %~% کو زبان تا خر بگوید حال خویش
PageV02P008
# 1 چونک صوفی بر نشست و شد روان %~% رو در افتادن گرفت او هر زمان
# 2 هر زمانش خلق بر می‌داشتند %~% جمله رنجورش همی‌پنداشتند
# 3 آن یکی گوشش همی‌پیچید سخت %~% وان دگر در زیر کامش جست لخت
# 4 وان دگر در نعل او می‌جست سنگ %~% وان دگر در چشم او می‌دید زنگ
# 5 باز می‌گفتند ای شیخ این ز چیست %~% دی نمی‌گفتی که شکر این خر قویست
# 6 گفت آن خر کو بشب لا حول خورد %~% جز بدین شیوه نداند راه کرد
# 7 چونک قوت خر بشب لا حول بود %~% شب مسبح بود و روز اندر سجود
# 8 آدمی خوارند اغلب مردمان %~% از سلام علیکشان کم جو امان
# 9 خانه دیوست دلهای همه %~% کم پذیر از دیومردم دمدمه
# 10 از دم دیو آنک او لا حول خورد %~% همچو آن خر در سر آید در نبرد
# 11 هر که در دنیا خورد تلبیس دیو %~% وز عدو دوست‌رو تعظیم و ریو
# 12 در ره اسلام و بر پول صراط %~% در سر آید همچو آن خر از خباط
# 13 عشوه‌های یار بد منیوش هین %~% دام بین ایمن مرو تو بر زمین
# 14 صد هزار ابلیس لا حول آر بین %~% آدما ابلیس را در مار بین
# 15 دم دهد گوید ترا ای جان و دوست %~% تا چو قصابی کشد از دوست پوست
# 16 دم دهد تا پوستت بیرون کشد %~% وای او کز دشمنان افیون چشد
# 17 سر نهد بر پای تو قصاب‌وار %~% دم دهد تا خونت ریزد زار زار
# 18 همچو شیری صید خود را خویش کن %~% ترک عشوه اجنبی و خویش کن
# 19 همچو خادم دان مراعات خسان %~% بی‌کسی بهتر ز عشوه ناکسان
# 20 در زمین مردمان خانه مکن %~% کار خود کن کار بیگانه مکن
# 21 کیست بیگانه تن خاکی تو %~% کز برای اوست غمناکی تو
# 22 تا تو تن را چرب و شیرین می‌دهی %~% جوهر خود را نبینی فربهی
# 23 گر میان مشک تن را جا شود %~% روز مردن گند او پیدا شود
# 24 مشک را بر تن مزن بر دل بمال %~% مشک چه بود نام پاک ذوالجلال
# 25 آن منافق مشک بر تن می‌نهد %~% روح را در قعر گلخن می‌نهد
# 26 بر زبان نام حق و در جان او %~% گندها از فکر بی ایمان او
# 27 ذکر با او همچو سبزه گلخنست %~% بر سر مبرز گلست و سوسنست
# 28 آن نبات آنجا یقین عاریتست %~% جای آن گل مجلسست و عشرتست
# 29 طیبات آید به سوی طیبین %~% للخبیثین الخبیثات است هین
# 30 کین مدار آنها که از کین گمرهند %~% گورشان پهلوی کین‌داران نهند
# 31 اصل کینه دوزخست و کین تو %~% جزو آن کلست و خصم دین تو
# 32 چون تو جزو دوزخی پس هوش دار %~% جزو سوی کل خود گیرد قرار
# 33 ور تو جزو جنتی ای نامدار %~% عیش تو باشد ز جنت پایدار
# 34 تلخ با تلخان یقین ملحق شود %~% کی دم باطل قرین حق شود
# 35 ای برادر تو همان اندیشه‌ای %~% ما بقی تو استخوان و ریشه‌ای
# 36 گر گلست اندیشه تو گلشنی %~% ور بود خاری تو هیمه گلخنی
# 37 گر گلابی بر سر جیبت زنند %~% ور تو چون بولی برونت افکنند
# 38 طبله‌ها در پیش عطاران ببین %~% جنس را با جنس خود کرده قرین
# 39 جنسها با جنسها آمیخته %~% زین تجانس زینتی انگیخته
# 40 گر در آمیزند عود و شکرش %~% بر گزیند یک یک از یک‌دیگرش
# 41 طبله‌ها بشکست و جانها ریختند %~% نیک و بد درهمدگر آمیختند
# 42 حق فرستاد انبیا را با ورق %~% تا گزید این دانه‌ها را بر طبق
# 43 پیش ازیشان ما همه یکسان بدیم %~% کس ندانستی که ما نیک و بدیم
# 44 قلب و نیکو در جهان بودی روان %~% چون همه شب بود و ما چون شب‌روان
# 45 تا بر آمد آفتاب انبیا %~% گفت ای غش دور شو صافی بیا
# 46 چشم داند فرق کردن رنگ را %~% چشم داند لعل را و سنگ را
# 47 چشم داند گوهر و خاشاک را %~% چشم را زان می‌خلد خاشاکها
# 48 دشمن روزند این قلابکان %~% عاشق روزند آن زرهای کان
# 49 زانک روزست آینه تعریف او %~% تا ببیند اشرفی تشریف او
# 50 حق قیامت را لقب زان روز کرد %~% روز بنماید جمال سرخ و زرد
# 51 پس حقیقت روز سر اولیاست %~% روز پیش ماهشان چون سایه‌هاست
# 52 عکس راز مرد حق دانید روز %~% عکس ستاریش شام چشم‌دوز
# 53 زان سبب فرمود یزدان والضحی %~% والضحی نور ضمیر مصطفی
# 54 قول دیگر کین ضحی را خواست دوست %~% هم برای آنک این هم عکس اوست
# 55 ورنه بر فانی قسم گفتن خطاست %~% خود فنا چه لایق گفت خداست
# 56 از خلیلی لا احب افلین %~% پس فنا چون خواست رب العالمین
# 57 لا احب افلین گفت آن خلیل %~% کی فنا خواهد ازین رب جلیل
# 58 باز واللیل است ستاری او %~% وان تن خاکی زنگاری او
# 59 آفتابش چون برآمد زان فلک %~% با شب تن گفت هین ما ودعک
# 60 وصل پیدا گشت از عین بلا %~% زان حلاوت شد عبارت ما قلی
# 61 هر عبارت خود نشان حالتیست %~% حال چون دست و عبارت آلتیست
# 62 آلت زرگر به دست کفشگر %~% همچو دانه کشت کرده ریگ در
# 63 و آلت اسکاف پیش برزگر %~% پیش سگ که استخوان در پیش خر
# 64 بود انا الحق در لب منصور نور %~% بود انا الله در لب فرعون زور
# 65 شد عصا اندر کف موسی گوا %~% شد عصا اندر کف ساحر هبا
# 66 زین سبب عیسی بدان همراه خود %~% در نیاموزید آن اسم صمد
# 67 کو نداند نقص بر آلت نهد %~% سنگ بر گل زن تو آتش کی جهد
# 68 دست و آلت همچو سنگ و آهنست %~% جفت باید جفت شرط زادنست
# 69 آنک بی جفتست و بی آلت یکیست %~% در عدد شکست و آن یک بی‌شکیست
# 70 آنک دو گفت و سه گفت و بیش ازین %~% متفق باشند در واحد یقین
# 71 احولی چون دفع شد یکسان شوند %~% دو سه گویان هم یکی گویان شوند
# 72 گر یکی گویی تو در میدان او %~% گرد بر می‌گرد از چوگان او
# 73 گوی آنگه راست و بی نقصان شود %~% کو ز زخم دست شه رقصان شود
# 74 گوش دار ای احول اینها را بهوش %~% داروی دیده بکش از راه گوش
# 75 پس کلام پاک در دلهای کور %~% می‌نپاید می‌رود تا اصل نور
# 76 وان فسون دیو در دلهای کژ %~% می‌رود چون کفش کژ در پای کژ
# 77 گرچه حکمت را به تکرار آوری %~% چون تو نااهلی شود از تو بری
# 78 ورچه بنویسی نشانش می‌کنی %~% ورچه می‌لافی بیانش می‌کنی
# 79 او ز تو رو در کشد ای پر ستیز %~% بندها را بگسلد وز تو گریز
# 80 ور نخوانی و ببیند سوز تو %~% علم باشد مرغ دست‌آموز تو
# 81 او نپاید پیش هر نااوستا %~% همچو طاووسی به خانه روستا
PageV02P009
# 1 دین نه آن بازیست کو از شه گریخت %~% سوی آن کمپیر کو می آرد بیخت
# 2 تا که تتماجی پزد اولاد را %~% دید آن باز خوش خوش‌زاد را
# 3 پایکش بست و پرش کوتاه کرد %~% ناخنش ببرید و قوتش کاه کرد
# 4 گفت نااهلان نکردندت بساز %~% پر فزود از حد و ناخن شد دراز
# 5 دست هر نااهل بیمارت کند %~% سوی مادر آ که تیمارت کند
# 6 مهر جاهل را چنین دان ای رفیق %~% کژ رود جاهل همیشه در طریق
# 7 روز شه در جست و جو بیگاه شد %~% سوی آن کمپیر و آن خرگاه شد
# 8 دید ناگه باز را در دود و گرد %~% شه برو بگریست زار و نوحه کرد
# 9 گفت هرچند این جزای کار تست %~% که نباشی در وفای ما درست
# 10 چون کنی از خلد زی دوزخ فرار %~% غافل از لا یستوی اصحاب نار
# 11 این سزای آنک از شاه خبیر %~% خیره بگریزد بخانه گنده‌پیر
# 12 باز می‌مالید پر بر دست شاه %~% بی زبان می‌گفت من کردم گناه
# 13 پس کجا زارد کجا نالد لئیم %~% گر تو نپذیری بجز نیک ای کریم
# 14 لطف شه جان را جنایت‌جو کند %~% زانک شه هر زشت را نیکو کند
# 15 رو مکن زشتی که نیکیهای ما %~% زشت آمد پیش آن زیبای ما
# 16 خدمت خود را سزا پنداشتی %~% تو لوای جرم از آن افراشتی
# 17 چون ترا ذکر و دعا دستور شد %~% زان دعا کردن دلت مغرور شد
# 18 هم‌سخن دیدی تو خود را با خدا %~% ای بسا کو زین گمان افتد جدا
# 19 گرچه با تو شه نشیند بر زمین %~% خویشتن بشناس و نیکوتر نشین
# 20 باز گفت ای شه پشیمان می‌شوم %~% توبه کردم نو مسلمان می‌شوم
# 21 آنک تو مستش کنی و شیرگیر %~% گر ز مستی کژ رود عذرش پذیر
# 22 گرچه ناخن رفت چون باشی مرا %~% بر کنم من پرچم خورشید را
# 23 ورچه پرم رفت چون بنوازیم %~% چرخ بازی گم کند در بازیم
# 24 گر کمر بخشیم که را بر کنم %~% گر دهی کلکی علمها بشکنم
# 25 آخر از پشه نه کم باشد تنم %~% ملک نمرودی به پر برهم زنم
# 26 در ضعیفی تو مرا بابیل گیر %~% هر یکی خصم مرا چون پیل گیر
# 27 قدر فندق افکنم بندق حریق %~% بندقم در فعل صد چون منجنیق
# 28 گرچه سنگم هست مقدار نخود %~% لیک در هیجا نه سر ماند نه خود
# 29 موسی آمد در وغا با یک عصاش %~% زد بر آن فرعون و بر شمشیرهاش
# 30 هر رسولی یک‌تنه کان در زدست %~% بر همه آفاق تنها بر زدست
# 31 نوح چون شمشیر در خواهید ازو %~% موج طوفان گشت ازو شمشیرخو
# 32 احمدا خود کیست اسپاه زمین %~% ماه بین بر چرخ و بشکافش جبین
# 33 تا بداند سعد و نحس بی‌خبر %~% دور تست این دور نه دور قمر
# 34 دور تست ایرا که موسی کلیم %~% آرزو می‌برد زین دورت مقیم
# 35 چونک موسی رونق دور تو دید %~% کاندرو صبح تجلی می‌دمید
# 36 گفت یا رب آن چه دور رحمتست %~% آن گذشت از رحمت آنجا رؤیتست
# 37 غوطه ده موسی خود را در بحار %~% از میان دوره احمد بر آر
# 38 گفت یا موسی بدان بنمودمت %~% راه آن خلوت بدان بگشودمت
# 39 که تو زان دوری درین دور ای کلیم %~% پا بکش زیرا درازست این گلیم
# 40 من کریمم نان نمایم بنده را %~% تا بگریاند طمع آن زنده را
# 41 بینی طفلی بمالد مادری %~% تا شود بیدار و وا جوید خوری
# 42 کو گرسنه خفته باشد بی‌خبر %~% وان دو پستان می‌خلد زو مهر در
# 43 کنت کنزا رحمة مخفیة %~% فابتعثت امة مهدیة
# 44 هر کراماتی که می‌جویی بجان %~% او نمودت تا طمع کردی در آن
# 45 چند بت بشکست احمد در جهان %~% تا که یا رب گوی گشتند امتان
# 46 گر نبودی کوشش احمد تو هم %~% می‌پرستیدی چو اجدادت صنم
# 47 این سرت وا رست از سجده صنم %~% تا بدانی حق او را بر امم
# 48 گر بگویی شکر این رستن بگو %~% کز بت باطن همت برهاند او
# 49 مر سرت را چون رهانید از بتان %~% هم بدان قوت تو دل را وا رهان
# 50 سر ز شکر دین از آن برتافتی %~% کز پدر میراث مفتش یافتی
# 51 مرد میراثی چه داند قدر مال %~% رستمی جان کند و مجان یافت زال
# 52 چون بگریانم بجوشد رحمتم %~% آن خروشنده بنوشد نعمتم
# 53 گر نخواهم داد خود ننمایمش %~% چونش کردم بسته دل بگشایمش
# 54 رحمتم موقوف آن خوش گریه‌هاست %~% چون گریست از بحر رحمت موج خاست
PageV02P010
# 1 بود شیخی دایما او وامدار %~% از جوامردی که بود آن نامدار
# 2 ده هزاران وام کردی از مهان %~% خرج کردی بر فقیران جهان
# 3 هم بوام او خانقاهی ساخته %~% جان و مال و خانقه در باخته
# 4 وام او را حق ز هر جا می‌گزارد %~% کرد حق بهر خلیل از ریگ آرد
# 5 گفت پیغامبر که در بازارها %~% دو فرشته می‌کنند ایدر دعا
# 6 کای خدا تو منفقان را ده خلف %~% ای خدا تو ممسکان را ده تلف
# 7 خاصه آن منفق که جان انفاق کرد %~% حلق خود قربانی خلاق کرد
# 8 حلق پیش آورد اسمعیل‌وار %~% کارد بر حلقش نیارد کرد کار
# 9 پس شهیدان زنده زین رویند و خوش %~% تو بدان قالب بمنگر گبروش
# 10 چون خلف دادستشان جان بقا %~% جان ایمن از غم و رنج و شقا
# 11 شیخ وامی سالها این کار کرد %~% می‌ستد می‌داد همچون پای‌مرد
# 12 تخمها می‌کاشت تا روز اجل %~% تا بود روز اجل میر اجل
# 13 چونک عمر شیخ در آخر رسید %~% در وجود خود نشان مرگ دید
# 14 وام‌داران گرد او بنشسته جمع %~% شیخ بر خود خوش گدازان همچو شمع
# 15 وام‌داران گشته نومید و ترش %~% درد دلها یار شد با درد شش
# 16 شیخ گفت این بدگمانان را نگر %~% نیست حق را چار صد دینار زر
# 17 کودکی حلوا ز بیرون بانگ زد %~% لاف حلوا بر امید دانگ زد
# 18 شیخ اشارت کرد خادم را بسر %~% که برو آن جمله حلوا را بخر
# 19 تا غریمان چونک آن حلوا خورند %~% یک زمانی تلخ در من ننگرند
# 20 در زمان خادم برون آمد بدر %~% تا خرد او جمله حلوا را بزر
# 21 گفت او را کوترو حلوا بچند %~% گفت کودک نیم دینار و ادند
# 22 گفت نه از صوفیان افزون مجو %~% نیم دینارت دهم دیگر مگو
# 23 او طبق بنهاد اندر پیش شیخ %~% تو ببین اسرار سر اندیش شیخ
# 24 کرد اشارت با غریمان کین نوال %~% نک تبرک خوش خورید این را حلال
# 25 چون طبق خالی شد آن کودک ستد %~% گفت دینارم بده ای با خرد
# 26 شیخ گفتا از کجا آرم درم %~% وام دارم می‌روم سوی عدم
# 27 کودک از غم زد طبق را بر زمین %~% ناله و گریه بر آورد و حنین
# 28 می‌گریست از غبن کودک های های %~% کای مرا بشکسته بودی هر دو پای
# 29 کاشکی من گرد گلخن گشتمی %~% بر در این خانقه نگذشتمی
# 30 صوفیان طبل‌خوار لقمه‌جو %~% سگ‌دلان و همچو گربه روی‌شو
# 31 از غریو کودک آنجا خیر و شر %~% گرد آمد گشت بر کودک حشر
# 32 پیش شیخ آمد که ای شیخ درشت %~% تو یقین دان که مرا استاد کشت
# 33 گر روم من پیش او دست تهی %~% او مرا بکشد اجازت می‌دهی
# 34 وان غریمان هم بانکار و جحود %~% رو به شیخ آورده کین باری چه بود
# 35 مال ما خوردی مظالم می‌بری %~% از چه بود این ظلم دیگر بر سری
# 36 تا نماز دیگر آن کودک گریست %~% شیخ دیده بست و در وی ننگریست
# 37 شیخ فارغ از جفا و از خلاف %~% در کشیده روی چون مه در لحاف
# 38 با ازل خوش با اجل خوش شادکام %~% فارغ از تشنیع و گفت خاص و عام
# 39 آنک جان در روی او خندد چو قند %~% از ترش‌رویی خلقش چه گزند
# 40 آنک جان بوسه دهد بر چشم او %~% کی خورد غم از فلک وز خشم او
# 41 در شب مهتاب مه را بر سماک %~% از سگان و وعوع ایشان چه باک
# 42 سگ وظیفه خود بجا می‌آورد %~% مه وظیفه خود برخ می‌گسترد
# 43 کارک خود می‌گزارد هر کسی %~% آب نگذارد صفا بهر خسی
# 44 خس خسانه می‌رود بر روی آب %~% آب صافی می‌رود بی اضطراب
# 45 مصطفی مه می‌شکافد نیم‌شب %~% ژاژ می‌خاید ز کینه بولهب
# 46 آن مسیحا مرده زنده می‌کند %~% وان جهود از خشم سبلت می‌کند
# 47 بانگ سگ هرگز رسد در گوش ماه %~% خاصه ماهی کو بود خاص اله
# 48 می خورد شه بر لب جو تا سحر %~% در سماع از بانگ چغزان بی خبر
# 49 هم شدی توزیع کودک دانگ چند %~% همت شیخ آن سخا را کرد بند
# 50 تا کسی ندهد به کودک هیچ چیز %~% قوت پیران ازین بیش است نیز
# 51 شد نماز دیگر آمد خادمی %~% یک طبق بر کف ز پیش حاتمی
# 52 صاحب مالی و حالی پیش پیر %~% هدیه بفرستاد کز وی بد خبیر
# 53 چارصد دینار بر گوشه طبق %~% نیم دینار دگر اندر ورق
# 54 خادم آمد شیخ را اکرام کرد %~% وان طبق بنهاد پیش شیخ فرد
# 55 چون طبق را از غطا وا کرد رو %~% خلق دیدند آن کرامت را ازو
# 56 آه و افغان از همه برخاست زود %~% کای سر شیخان و شاهان این چه بود
# 57 این چه سرست این چه سلطانیست باز %~% ای خداوند خداوندان راز
# 58 ما ندانستیم ما را عفو کن %~% بس پراکنده که رفت از ما سخن
# 59 ما که کورانه عصاها می‌زنیم %~% لاجرم قندیلها را بشکنیم
# 60 ما چو کران ناشنیده یک خطاب %~% هرزه گویان از قیاس خود جواب
# 61 ما ز موسی پند نگرفتیم کو %~% گشت از انکار خضری زردرو
# 62 با چنان چشمی که بالا می‌شتافت %~% نور چشمش آسمان را می‌شکافت
# 63 کرده با چشمت تعصب موسیا %~% از حماقت چشم موش آسیا
# 64 شیخ فرمود آن همه گفتار و قال %~% من بحل کردم شما را آن حلال
# 65 سر این آن بود کز حق خواستم %~% لاجرم بنمود راه راستم
# 66 گفت آن دینار اگر چه اندکست %~% لیک موقوف غریو کودکست
# 67 تا نگرید کودک حلوا فروش %~% بحر رحمت در نمی‌آید به جوش
# 68 ای برادر طفل طفل چشم تست %~% کام خود موقوف زاری دان درست
# 69 گر همی‌خواهی که آن خلعت رسد %~% پس بگریان طفل دیده بر جسد
PageV02P011
# 1 زاهدی را گفت یاری در عمل %~% کم گری تا چشم را ناید خلل
# 2 گفت زاهد از دو بیرون نیست حال %~% چشم بیند یا نبیند آن جمال
# 3 گر ببیند نور حق خود چه غمست %~% در وصال حق دو دیده چه کمست
# 4 ور نخواهد دید حق را گو برو %~% این چنین چشم شقی گو کور شو
# 5 غم مخور از دیده کان عیسی تراست %~% چپ مرو تا بخشدت دو چشم راست
# 6 عیسی روح تو با تو حاضرست %~% نصرت از وی خواه کو خوش ناصرست
# 7 لیک بیگار تن پر استخوان %~% بر دل عیسی منه تو هر زمان
# 8 همچو آن ابله که اندر داستان %~% ذکر او کردیم بهر راستان
# 9 زندگی تن مجو از عیسی‌ات %~% کام فرعونی مخواه از موسی‌ات
# 10 بر دل خود کم نه اندیشه معاش %~% عیش کم ناید تو بر درگاه باش
# 11 این بدن خرگاه آمد روح را %~% یا مثال کشتیی مر نوح را
# 12 ترک چون باشد بیابد خرگهی %~% خاصه چون باشد عزیز درگهی
PageV02P012
# 1 خواند عیسی نام حق بر استخوان %~% از برای التماس آن جوان
# 2 حکم یزدان از پی آن خام مرد %~% صورت آن استخوان را زنده کرد
# 3 از میان بر جست یک شیر سیاه %~% پنجه‌ای زد کرد نقشش را تباه
# 4 کله‌اش بر کند مغزش ریخت زود %~% مغز جوزی کاندرو مغزی نبود
# 5 گر ورا مغزی بدی اشکستنش %~% خود نبودی نقص الا بر تنش
# 6 گفت عیسی چون شتابش کوفتی %~% گفت زان رو که تو زو آشوفتی
# 7 گفت عیسی چون نخوردی خون مرد %~% گفت در قسمت نبودم رزق خورد
# 8 ای بسا کس همچو آن شیر ژیان %~% صید خود ناخورده رفته از جهان
# 9 قسمتش کاهی نه و حرصش چو کوه %~% وجه نه و کرده تحصیل وجوه
# 10 ای میسر کرده بر ما در جهان %~% سخره و بیگار ما را وا رهان
# 11 طعمه بنموده بما وان بوده شست %~% آنچنان بنما بما آن را که هست
# 12 گفت آن شیر ای مسیحا این شکار %~% بود خالص از برای اعتبار
# 13 گر مرا روزی بدی اندر جهان %~% خود چه کارستی مرا با مردگان
# 14 این سزای آنک یابد آب صاف %~% همچو خر در جو بمیزد از گزاف
# 15 گر بداند قیمت آن جوی خر %~% او به جای پا نهد در جوی سر
# 16 او بیابد آنچنان پیغامبری %~% میر آبی زندگانی‌پروری
# 17 چون نمیرد پیش او کز امر کن %~% ای امیر آب ما را زنده کن
# 18 هین سگ نفس ترا زنده مخواه %~% کو عدو جان تست از دیرگاه
# 19 خاک بر سر استخوانی را که آن %~% مانع این سگ بود از صید جان
# 20 سگ نه‌ای بر استخوان چون عاشقی %~% دیوچه‌وار از چه بر خون عاشقی
# 21 آن چه چشمست آن که بیناییش نیست %~% ز امتحانها جز که رسواییش نیست
# 22 سهو باشد ظنها را گاه گاه %~% این چه ظنست این که کور آمد ز راه
# 23 دیده آ بر دیگران نوحه‌گری %~% مدتی بنشین و بر خود می‌گری
# 24 ز ابر گریان شاخ سبز و تر شود %~% زانک شمع از گریه روشن‌تر شود
# 25 هر کجا نوحه کنند آنجا نشین %~% زانک تو اولیتری اندر حنین
# 26 زانک ایشان در فراق فانی‌اند %~% غافل از لعل بقای کانی‌اند
# 27 زانک بر دل نقش تقلیدست بند %~% رو به آب چشم بندش را برند
# 28 زانک تقلید آفت هر نیکویست %~% که بود تقلید اگر کوه قویست
# 29 گر ضریری لمترست و تیز خشم %~% گوشت‌پاره‌ش دان چو او را نیست چشم
# 30 گر سخن گوید ز مو باریکتر %~% آن سرش را زان سخن نبود خبر
# 31 مستیی دارد ز گفت خود ولیک %~% از بر وی تا بمی راهیست نیک
# 32 همچو جویست او نه او آبی خورد %~% آب ازو بر آب‌خوران بگذرد
# 33 آب در جو زان نمی‌گیرد قرار %~% زانک آن جو نیست تشنه و آب‌خوار
# 34 همچو نایی ناله زاری کند %~% لیک بیگار خریداری کند
# 35 نوحه‌گر باشد مقلد در حدیث %~% جز طمع نبود مراد آن خبیث
# 36 نوحه‌گر گوید حدیث سوزناک %~% لیک کو سوز دل و دامان چاک
# 37 از محقق تا مقلد فرقهاست %~% کین چو داوودست و آن دیگر صداست
# 38 منبع گفتار این سوزی بود %~% وان مقلد کهنه‌آموزی بود
# 39 هین مشو غره بدان گفت حزین %~% بار بر گاوست و بر گردون حنین
# 40 هم مقلد نیست محروم از ثواب %~% نوحه‌گر را مزد باشد در حساب
# 41 کافر و مؤمن خدا گویند لیک %~% درمیان هر دو فرقی هست نیک
# 42 آن گدا گوید خدا از بهر نان %~% متقی گوید خدا از عین جان
# 43 گر بدانستی گدا از گفت خویش %~% پیش چشم او نه کم ماندی نه بیش
# 44 سالها گوید خدا آن نان‌خواه %~% همچو خر مصحف کشد از بهر کاه
# 45 گر بدل در تافتی گفت لبش %~% ذره ذره گشته بودی قالبش
# 46 نام دیوی ره برد در ساحری %~% تو بنام حق پشیزی می‌بری
PageV02P013
# 1 روستایی گاو در آخر ببست %~% شیر گاوش خورد و بر جایش نشست
# 2 روستایی شد در آخر سوی گاو %~% گاو را می‌جست شب آن کنج‌کاو
# 3 دست می‌مالید بر اعضای شیر %~% پشت و پهلو گاه بالا گاه زیر
# 4 گفت شیر از روشنی افزون شدی %~% زهره‌اش بدریدی و دل خون شدی
# 5 این چنین گستاخ زان می‌خاردم %~% کو درین شب گاو می‌پنداردم
# 6 حق همی‌گوید که ای مغرور کور %~% نه ز نامم پاره پاره گشت طور
# 7 که لو انزلنا کتابا للجبل %~% لانصدع ثم انقطع ثم ارتحل
# 8 از من ار کوه احد واقف بدی %~% پاره گشتی و دلش پر خون شدی
# 9 از پدر وز مادر این بشنیده‌ای %~% لاجرم غافل درین پیچیده‌ای
# 10 گر تو بی‌تقلید ازین واقف شوی %~% بی نشان از لطف چون هاتف شوی
# 11 بشنو این قصه پی تهدید را %~% تا بدانی آفت تقلید را
PageV02P014
# 1 صوفیی در خانقاه از ره رسید %~% مرکب خود برد و در آخر کشید
# 2 آبکش داد و علف از دست خویش %~% نه چنان صوفی که ما گفتیم پیش
# 3 احتیاطش کرد از سهو و خباط %~% چون قضا آید چه سودست احتیاط
# 4 صوفیان تقصیر بودند و فقیر %~% کاد فقرا ان یکن کفرا یبیر
# 5 ای توانگر که تو سیری هین مخند %~% بر کژی آن فقیر دردمند
# 6 از سر تقصیر آن صوفی رمه %~% خرفروشی در گرفتند آن همه
# 7 کز ضرورت هست مرداری مباح %~% بس فسادی کز ضرورت شد صلاح
# 8 هم در آن دم آن خرک بفروختند %~% لوت آوردند و شمع افروختند
# 9 ولوله افتاد اندر خانقه %~% کامشبان لوت و سماعست و وله
# 10 چند ازین صبر و ازین سه روزه چند %~% چند ازین زنبیل و این دریوزه چند
# 11 ما هم از خلقیم و جان داریم ما %~% دولت امشب میهمان داریم ما
# 12 تخم باطل را از آن می‌کاشتند %~% کانک آن جان نیست جان پنداشتند
# 13 وان مسافر نیز از راه دراز %~% خسته بود و دید آن اقبال و ناز
# 14 صوفیانش یک بیک بنواختند %~% نرد خدمتهای خوش می‌باختند
# 15 گفت چون می‌دید میلانش بوی %~% گر طرب امشب نخواهم کرد کی
# 16 لوت خوردند و سماع آغاز کرد %~% خانقه تا سقف شد پر دود و گرد
# 17 دود مطبخ گرد آن پا کوفتن %~% ز اشتیاق و وجد جان آشوفتن
# 18 گاه دست‌افشان قدم می‌کوفتند %~% گه به سجده صفه را می‌روفتند
# 19 دیر یابد صوفی آز از روزگار %~% زان سبب صوفی بود بسیارخوار
# 20 جز مگر آن صوفیی کز نور حق %~% سیر خورد او فارغست از ننگ دق
# 21 از هزاران اندکی زین صوفیند %~% باقیان در دولت او می‌زیند
# 22 چون سماع آمد ز اول تا کران %~% مطرب آغازید یک ضرب گران
# 23 خر برفت و خر برفت آغاز کرد %~% زین حرارت جمله را انباز کرد
# 24 زین حرارت پای‌کوبان تا سحر %~% کف‌زنان خر رفت و خر رفت ای پسر
# 25 از ره تقلید آن صوفی همین %~% خر برفت آغاز کرد اندر حنین
# 26 چون گذشت آن نوش و جوش و آن سماع %~% روز گشت و جمله گفتند الوداع
# 27 خانقه خالی شد و صوفی بماند %~% گرد از رخت آن مسافر می‌فشاند
# 28 رخت از حجره برون آورد او %~% تا بخر بر بندد آن همراه‌جو
# 29 تا رسد در همرهان او می‌شتافت %~% رفت در آخر خر خود را نیافت
# 30 گفت آن خادم به آبش برده است %~% زانک خر دوش آب کمتر خورده است
# 31 خادم آمد گفت صوفی خر کجاست %~% گفت خادم ریش بین جنگی بخاست
# 32 گفت من خر را به تو بسپرده‌ام %~% من ترا بر خر موکل کرده‌ام
# 33 از تو خواهم آنچ من دادم به تو %~% باز ده آنچ فرستادم به تو
# 34 بحث با توجیه کن حجت میار %~% آنچ من بسپردمت وا پس سپار
# 35 گفت پیغمبر که دستت هر چه برد %~% بایدش در عاقبت وا پس سپرد
# 36 ور نه‌ای از سرکشی راضی بدین %~% نک من و تو خانه قاضی دین
# 37 گفت من مغلوب بودم صوفیان %~% حمله آوردند و بودم بیم جان
# 38 تو جگربندی میان گربگان %~% اندر اندازی و جویی زان نشان
# 39 در میان صد گرسنه گرده‌ای %~% پیش صد سگ گربه پژمرده‌ای
# 40 گفت گیرم کز تو ظلما بستدند %~% قاصد خون من مسکین شدند
# 41 تو نیایی و نگویی مر مرا %~% که خرت را می‌برند ای بی‌نوا
# 42 تا خر از هر که بود من وا خرم %~% ورنه توزیعی کنند ایشان زرم
# 43 صد تدارک بود چون حاضر بدند %~% این زمان هر یک به اقلیمی شدند
# 44 من که را گیرم که را قاضی برم %~% این قضا خود از تو آمد بر سرم
# 45 چون نیایی و نگویی ای غریب %~% پیش آمد این چنین ظلمی مهیب
# 46 گفت والله آمدم من بارها %~% تا ترا واقف کنم زین کارها
# 47 تو همی‌گفتی که خر رفت ای پسر %~% از همه گویندگان با ذوق‌تر
# 48 باز می‌گشتم که او خود واقفست %~% زین قضا راضیست مردی عارفست
# 49 گفت آن را جمله می‌گفتند خوش %~% مر مرا هم ذوق آمد گفتنش
# 50 مر مرا تقلیدشان بر باد داد %~% که دو صد لعنت بر آن تقلید باد
# 51 خاصه تقلید چنین بی‌حاصلان %~% خشم ابراهیم با بر آفلان
# 52 عکس ذوق آن جماعت می‌زدی %~% وین دلم زان عکس ذوقی می‌شدی
# 53 عکس چندان باید از یاران خوش %~% که شوی از بحر بی‌عکس آب‌کش
# 54 عکس کاول زد تو آن تقلید دان %~% چون پیاپی شد شود تحقیق آن
# 55 تا نشد تحقیق از یاران مبر %~% از صدف مگسل نگشت آن قطره در
# 56 صاف خواهی چشم و عقل و سمع را %~% بر دران تو پرده‌های طمع را
# 57 زانک آن تقلید صوفی از طمع %~% عقل او بر بست از نور و لمع
# 58 طمع لوت و طمع آن ذوق و سماع %~% مانع آمد عقل او را ز اطلاع
# 59 گر طمع در آینه بر خاستی %~% در نفاق آن آینه چون ماستی
# 60 گر ترازو را طمع بودی به مال %~% راست کی گفتی ترازو وصف حال
# 61 هر نبیی گفت با قوم از صفا %~% من نخواهم مزد پیغام از شما
# 62 من دلیلم حق شما را مشتری %~% داد حق دلالیم هر دو سری
# 63 چیست مزد کار من دیدار یار %~% گرچه خود بوبکر بخشد چل هزار
# 64 چل هزار او نباشد مزد من %~% کی بود شبه شبه در عدن
# 65 یک حکایت گویمت بشنو بهوش %~% تا بدانی که طمع شد بند گوش
# 66 هر که را باشد طمع الکن شود %~% با طمع کی چشم و دل روشن شود
# 67 پیش چشم او خیال جاه و زر %~% همچنان باشد که موی اندر بصر
# 68 جز مگر مستی که از حق پر بود %~% گرچه بدهی گنجها او حر بود
# 69 هر که از دیدار برخوردار شد %~% این جهان در چشم او مردار شد
# 70 لیک آن صوفی ز مستی دور بود %~% لاجرم در حرص او شبکور بود
# 71 صد حکایت بشنود مدهوش حرص %~% در نیاید نکته‌ای در گوش حرص
PageV02P015
# 1 بود شخصی مفلسی بی خان و مان %~% مانده در زندان و بند بی امان
# 2 لقمه زندانیان خوردی گزاف %~% بر دل خلق از طمع چون کوه قاف
# 3 زهره نه کس را که لقمه نان خورد %~% زانک آن لقمه‌ربا گاوش برد
# 4 هر که دور از دعوت رحمان بود %~% او گداچشمست اگر سلطان بود
# 5 مر مروت را نهاده زیر پا %~% گشته زندان دوزخی زان نان‌ربا
# 6 گر گریزی بر امید راحتی %~% زان طرف هم پیشت آید آفتی
# 7 هیچ کنجی بی دد و بی دام نیست %~% جز بخلوتگاه حق آرام نیست
# 8 کنج زندان جهان ناگزیر %~% نیست بی پامزد و بی دق الحصیر
# 9 والله ار سوراخ موشی در روی %~% مبتلای گربه چنگالی شوی
# 10 آدمی را فربهی هست از خیال %~% گر خیالاتش بود صاحب‌جمال
# 11 ور خیالاتش نماید ناخوشی %~% می‌گذارد همچو موم از آتشی
# 12 در میان مار و کزدم گر ترا %~% با خیالات خوشان دارد خدا
# 13 مار و کزدم مر ترا مونس بود %~% کان خیالت کیمیای مس بود
# 14 صبر شیرین از خیال خوش شدست %~% کان خیالات فرج پیش آمدست
# 15 آن فرج آید ز ایمان در ضمیر %~% ضعف ایمان ناامیدی و زحیر
# 16 صبر از ایمان بیابد سر کله %~% حیث لا صبر فلا ایمان له
# 17 گفت پیغامبر خداش ایمان نداد %~% هر که را صبری نباشد در نهاد
# 18 آن یکی در چشم تو باشد چو مار %~% هم وی اندر چشم آن دیگر نگار
# 19 زانک در چشمت خیال کفر اوست %~% وان خیال مؤمنی در چشم دوست
# 20 کاندرین یک شخص هر دو فعل هست %~% گاه ماهی باشد او و گاه شست
# 21 نیم او مؤمن بود نیمیش گبر %~% نیم او حرص‌آوری نیمیش صبر
# 22 گفت یزدانت فمنکم مؤمن %~% باز منکم کافر گبر کهن
# 23 همچو گاوی نیمه چپش سیاه %~% نیمه دیگر سپید همچو ماه
# 24 هر که این نیمه ببیند رد کند %~% هر که آن نیمه ببیند کد کند
# 25 یوسف اندر چشم اخوان چون ستور %~% هم وی اندر چشم یعقوبی چو حور
# 26 از خیال بد مرورا زشت دید %~% چشم فرع و چشم اصلی ناپدید
# 27 چشم ظاهر سایه آن چشم دان %~% هرچه آن بیند بگردد این بدان
# 28 تو مکانی اصل تو در لامکان %~% این دکان بر بند و بگشا آن دکان
# 29 شش جهت مگریز زیرا در جهات %~% ششدره‌ست و ششدره ماتست مات
PageV02P016
# 1 با وکیل قاضی ادراک‌مند %~% اهل زندان در شکایت آمدند
# 2 که سلام ما به قاضی بر کنون %~% بازگو آزار ما زین مرد دون
# 3 کندرین زندان بماند او مستمر %~% یاوه‌تاز و طبل‌خوارست و مضر
# 4 چون مگس حاضر شود در هر طعام %~% از وقاحت بی صلا و بی سلام
# 5 پیش او هیچست لوت شصت کس %~% کر کند خود را اگر گوییش بس
# 6 مرد زندان را نیاید لقمه‌ای %~% ور به صد حیلت گشاید طعمه‌ای
# 7 در زمان پیش آید آن دوزخ گلو %~% حجتش این که خدا گفتا کلوا
# 8 زین چنین قحط سه‌ساله داد داد %~% ظل مولانا ابد پاینده باد
# 9 یا ز زندان تا رود این گاومیش %~% یا وظیفه کن ز وقفی لقمه‌ایش
# 10 ای ز تو خوش هم ذکور و هم اناث %~% داد کن المستغاث المستغاث
# 11 سوی قاضی شد وکیل با نمک %~% گفت با قاضی شکایت یک بیک
# 12 خواند او را قاضی از زندان به پیش %~% پس تفحص کرد از اعیان خویش
# 13 گشت ثابت پیش قاضی آن همه %~% که نمودند از شکایت آن رمه
# 14 گفت قاضی خیز ازین زندان برو %~% سوی خانه مردریگ خویش شو
# 15 گفت خان و مان من احسان تست %~% همچو کافر جنتم زندان تست
# 16 گر ز زندانم برانی تو برد %~% خود بمیرم من ز تقصیری و کد
# 17 همچو ابلیسی که می‌گفت ای سلام %~% رب انظرنی الی یوم القیام
# 18 کاندرین زندان دنیا من خوشم %~% تا که دشمن‌زادگان را می‌کشم
# 19 هر که او را قوت ایمانی بود %~% وز برای زاد ره نانی بود
# 20 می‌ستانم گه به مکر و گه به ریو %~% تا بر آرند از پشیمانی غریو
# 21 گه به درویشی کنم تهدیدشان %~% گه به زلف و خال بندم دیدشان
# 22 قوت ایمانی درین زندان کمست %~% وانک هست از قصد این سگ در خمست
# 23 از نماز و صوم و صد بیچارگی %~% قوت ذوق آید برد یکبارگی
# 24 استعیذ الله من شیطانه %~% قد هلکنا آه من طغیانه
# 25 یک سگست و در هزاران می‌رود %~% هر که در وی رفت او او می‌شود
# 26 هر که سردت کرد می‌دان کو دروست %~% دیو پنهان گشته اندر زیر پوست
# 27 چون نیابد صورت آید در خیال %~% تا کشاند آن خیالت در وبال
# 28 گه خیال فرجه و گاهی دکان %~% گه خیال علم و گاهی خان و مان
# 29 هان بگو لا حولها اندر زمان %~% از زبان تنها نه بلک از عین جان
PageV02P017
# 1 گفت قاضی مفلسی را وا نما %~% گفت اینک اهل زندانت گوا
# 2 گفت ایشان متهم باشند چون %~% می‌گریزند از تو می‌گریند خون
# 3 وز تو می‌خواهند هم تا وارهند %~% زین غرض باطل گواهی می‌دهند
# 4 جمله اهل محکمه گفتند ما %~% هم بر ادبار و بر افلاسش گوا
# 5 هر که را پرسید قاضی حال او %~% گفت مولا دست ازین مفلس بشو
# 6 گفت قاضی کش بگردانید فاش %~% گرد شهر این مفلس است و بس قلاش
# 7 کو بکو او را منادیها زنید %~% طبل افلاسش عیان هر جا زنید
# 8 هیچ کس نسیه بنفروشد بدو %~% قرض ندهد هیچ کس او را تسو
# 9 هر که دعوی آردش اینجا بفن %~% بیش زندانش نخواهم کرد من
# 10 پیش من افلاس او ثابت شدست %~% نقد و کالا نیستش چیزی بدست
# 11 آدمی در حبس دنیا زان بود %~% تا بود کافلاس او ثابت شود
# 12 مفلسی دیو را یزدان ما %~% هم منادی کرد در قرآن ما
# 13 کو دغا و مفلس است و بد سخن %~% هیچ با او شرکت و سودا مکن
# 14 ور کنی او را بهانه آوری %~% مفلس است او صرفه از وی کی بری
# 15 حاضر آوردند چون فتنه فروخت %~% اشتر کردی که هیزم می‌فروخت
# 16 کرد بیچاره بسی فریاد کرد %~% هم موکل را به دانگی شاد کرد
# 17 اشترش بردند از هنگام چاشت %~% تا شب و افغان او سودی نداشت
# 18 بر شتر بنشست آن قحط گران %~% صاحب اشتر پی اشتر دوان
# 19 سو بسو و کو بکو می‌تاختند %~% تا همه شهرش عیان بشناختند
# 20 پیش هر حمام و هر بازارگه %~% کرده مردم جمله در شکلش نگه
# 21 ده منادی‌گر بلند آوازیان %~% ترک و کرد و رومیان و تازیان
# 22 مفلس است این و ندارد هیچ چیز %~% قرض تا ندهد کس او را یک پشیز
# 23 ظاهر و باطن ندارد حبه‌ای %~% مفلسی قلبی دغایی دبه‌ای
# 24 هان و هان با او حریفی کم کنید %~% چونک گاو آرد گره محکم کنید
# 25 ور بحکم آرید این پژمرده را %~% من نخواهم کرد زندان مرده را
# 26 خوش دمست او و گلویش بس فراخ %~% با شعار نو دثار شاخ شاخ
# 27 گر بپوشد بهر مکر آن جامه را %~% عاریه‌ست آن تا فریبد عامه را
# 28 حرف حکمت بر زبان ناحکیم %~% حله‌های عاریت دان ای سلیم
# 29 گرچه دزدی حله‌ای پوشیده است %~% دست تو چون گیرد آن ببریده‌دست
# 30 چون شبانه از شتر آمد به زیر %~% کرد گفتش منزلم دورست و دیر
# 31 بر نشستی اشترم را از پگاه %~% جو رها کردم کم از اخراج کاه
# 32 گفت تا اکنون چه می‌کردیم پس %~% هوش تو کو نیست اندر خانه کس
# 33 طبل افلاسم به چرخ سابعه %~% رفت و تو نشنیده‌ای بد واقعه
# 34 گوش تو پر بوده است از طمع خام %~% پس طمع کر می‌کند کور ای غلام
# 35 تا کلوخ و سنگ بشنید این بیان %~% مفلسست و مفلسست این قلتبان
# 36 تا بشب گفتند و در صاحب شتر %~% بر نزد کو از طمع پر بود پر
# 37 هست بر سمع و بصر مهر خدا %~% در حجب بس صورتست و بس صدا
# 38 آنچ او خواهد رساند آن به چشم %~% از جمال و از کمال و از کرشم
# 39 و آنچ او خواهد رساند آن به گوش %~% از سماع و از بشارت وز خروش
# 40 کون پر چاره‌ست هیچت چاره نی %~% تا که نگشاید خدایت روزنی
# 41 گرچه تو هستی کنون غافل از آن %~% وقت حاجت حق کند آن را عیان
# 42 گفت پیغامبر که یزدان مجید %~% از پی هر درد درمان آفرید
# 43 لیک زان درمان نبینی رنگ و بو %~% بهر درد خویش بی فرمان او
# 44 چشم را ای چاره‌جو در لامکان %~% هین بنه چون چشم کشته سوی جان
# 45 این جهان از بی جهت پیدا شدست %~% که ز بی‌جایی جهان را جا شدست
# 46 باز گرد از هست سوی نیستی %~% طالب ربی و ربانیستی
# 47 جای دخلست این عدم از وی مرم %~% جای خرجست این وجود بیش و کم
# 48 کارگاه صنع حق چون نیستیست %~% جز معطل در جهان هست کیست
# 49 یاد ده ما را سخنهای دقیق %~% که ترا رحم آورد آن ای رفیق
# 50 هم دعا از تو اجابت هم ز تو %~% ایمنی از تو مهابت هم ز تو
# 51 گر خطا گفتیم اصلاحش تو کن %~% مصلحی تو ای تو سلطان سخن
# 52 کیمیا داری که تبدیلش کنی %~% گرچه جوی خون بود نیلش کنی
# 53 این چنین میناگریها کار تست %~% این چنین اکسیرها اسرار تست
# 54 آب را و خاک را بر هم زدی %~% ز آب و گل نقش تن آدم زدی
# 55 نسبتش دادی و جفت و خال و عم %~% با هزار اندیشه و شادی و غم
# 56 باز بعضی را رهایی داده‌ای %~% زین غم و شادی جدایی داده‌ای
# 57 برده‌ای از خویش و پیوند و سرشت %~% کرده‌ای در چشم او هر خوب زشت
# 58 هر چه محسوس است او رد می‌کند %~% وانچ ناپیداست مسند می‌کند
# 59 عشق او پیدا و معشوقش نهان %~% یار بیرون فتنه او در جهان
# 60 این رها کن عشقهای صورتی %~% نیست بر صورت نه بر روی ستی
# 61 آنچ معشوقست صورت نیست آن %~% خواه عشق این جهان خواه آن جهان
# 62 آنچ بر صورت تو عاشق گشته‌ای %~% چون برون شد جان چرایش هشته‌ای
# 63 صورتش بر جاست این سیری ز چیست %~% عاشقا وا جو که معشوق تو کیست
# 64 آنچ محسوسست اگر معشوقه است %~% عاشقستی هر که او را حس هست
# 65 چون وفا آن عشق افزون می‌کند %~% کی وفا صورت دگرگون می‌کند
# 66 پرتو خورشید بر دیوار تافت %~% تابش عاریتی دیوار یافت
# 67 بر کلوخی دل چه بندی ای سلیم %~% وا طلب اصلی که تابد او مقیم
# 68 ای که تو هم عاشقی بر عقل خویش %~% خویش بر صورت‌پرستان دیده بیش
# 69 پرتو عقلست آن بر حس تو %~% عاریت می‌دان ذهب بر مس تو
# 70 چون زراندودست خوبی در بشر %~% ورنه چون شد شاهد تر پیره خر
# 71 چون فرشته بود همچون دیو شد %~% کان ملاحت اندرو عاریه بد
# 72 اندک اندک می‌ستانند آن جمال %~% اندک اندک خشک می‌گردد نهال
# 73 رو نعمره ننکسه بخوان %~% دل طلب کن دل منه بر استخوان
# 74 کان جمال دل جمال باقیست %~% دولتش از آب حیوان ساقیست
# 75 خود هم او آبست و هم ساقی و مست %~% هر سه یک شد چون طلسم تو شکست
# 76 آن یکی را تو ندانی از قیاس %~% بندگی کن ژاژ کم خا ناشناس
# 77 معنی تو صورتست و عاریت %~% بر مناسب شادی و بر قافیت
# 78 معنی آن باشد که بستاند ترا %~% بی نیاز از نقش گرداند ترا
# 79 معنی آن نبود که کور و کر کند %~% مرد را بر نقش عاشق‌تر کند
# 80 کور را قسمت خیال غم‌فزاست %~% بهره چشم این خیالات فناست
# 81 حرف قرآن را ضریران معدنند %~% خر نبینند و به پالان بر زنند
# 82 چون تو بینایی پی خر رو که جست %~% چند پالان دوزی ای پالان‌پرست
# 83 خر چو هست آید یقین پالان ترا %~% کم نگردد نان چو باشد جان ترا
# 84 پشت خر دکان و مال و مکسبست %~% در قلبت مایه صد قالبست
# 85 خر برهنه بر نشین ای بوالفضول %~% خر برهنه نی که راکب شد رسول
# 86 النبی قد رکب معروریا %~% والنبی قیل سافر ماشیا
# 87 شد خر نفس تو بر میخیش بند %~% چند بگریزد ز کار و بار چند
# 88 بار صبر و شکر او را بردنیست %~% خواه در صد سال و خواهی سی و بیست
# 89 هیچ وازر وزر غیری بر نداشت %~% هیچ کس ندرود تا چیزی نکاشت
# 90 طمع خامست آن مخور خام ای پسر %~% خام خوردن علت آرد در بشر
# 91 کان فلانی یافت گنجی ناگهان %~% من همان خواهم مه کار و مه دکان
# 92 کار بختست آن و آن هم نادرست %~% کسب باید کرد تا تن قادرست
# 93 کسب کردن گنج را مانع کیست %~% پا مکش از کار آن خود در پیست
# 94 تا نگردی تو گرفتار اگر %~% که اگر این کردمی یا آن دگر
# 95 کز اگر گفتن رسول با وفاق %~% منع کرد و گفت آن هست از نفاق
# 96 کان منافق در اگر گفتن بمرد %~% وز اگر گفتن بجز حسرت نبرد
PageV02P018
# 1 آن غریبی خانه می‌جست از شتاب %~% دوستی بردش سوی خانه خراب
# 2 گفت او این را اگر سقفی بدی %~% پهلوی من مر ترا مسکن شدی
# 3 هم عیال تو بیاسودی اگر %~% در میانه داشتی حجره دگر
# 4 گفت آری پهلوی یاران بهست %~% لیک ای جان در اگر نتوان نشست
# 5 این همه عالم طلب‌کار خوشند %~% وز خوش تزویر اندر آتشند
# 6 طالب زر گشته جمله پیر و خام %~% لیک قلب از زر نداند چشم عام
# 7 پرتوی بر قلب زد خالص ببین %~% بی محک زر را مکن از ظن گزین
# 8 گر محک داری گزین کن ور نه رو %~% نزد دانا خویشتن را کن گرو
# 9 یا محک باید میان جان خویش %~% ور ندانی ره مرو تنها تو پیش
# 10 بانگ غولان هست بانگ آشنا %~% آشنایی که کشد سوی فنا
# 11 بانگ می‌دارد که هان ای کاروان %~% سوی من آیید نک راه و نشان
# 12 نام هر یک می‌برد غول ای فلان %~% تا کند آن خواجه را از آفلان
# 13 چون رسد آنجا ببیند گرگ و شیر %~% عمر ضایع راه دور و روز دیر
# 14 چون بود آن بانگ غول آخر بگو %~% مال خواهم جاه خواهم و آب رو
# 15 از درون خویش این آوازها %~% منع کن تا کشف گردد رازها
# 16 ذکر حق کن بانگ غولان را بسوز %~% چشم نرگس را ازین کرکس بدوز
# 17 صبح کاذب را ز صادق وا شناس %~% رنگ می را باز دان از رنگ کاس
# 18 تا بود کز دیدگان هفت رنگ %~% دیده‌ای پیدا کند صبر و درنگ
# 19 رنگها بینی بجز این رنگها %~% گوهران بینی به جای سنگها
# 20 گوهر چه بلک دریایی شوی %~% آفتاب چرخ‌پیمایی شوی
# 21 کارکن در کارگه باشد نهان %~% تو برو در کارگه بینش عیان
# 22 کار چون بر کارکن پرده تنید %~% خارج آن کار نتوانیش دید
# 23 کارگه چون جای باش عاملست %~% آنک بیرونست از وی غافلست
# 24 پس در آ در کارگه یعنی عدم %~% تا ببینی صنع و صانع را بهم
# 25 کارگه چون جای روشن‌دیدگیست %~% پس برون کارگه پوشیدگیست
# 26 رو بهستی داشت فرعون عنود %~% لاجرم از کارگاهش کور بود
# 27 لاجرم می‌خواست تبدیل قدر %~% تا قضا را باز گرداند ز در
# 28 خود قضا بر سبلت آن حیله‌مند %~% زیر لب می‌کرد هر دم ریش‌خند
# 29 صد هزاران طفل کشت او بی‌گناه %~% تا بگردد حکم و تقدیر اله
# 30 تا که موسی نبی ناید برون %~% کرد در گردن هزاران ظلم و خون
# 31 آن همه خون کرد و موسی زاده شد %~% وز برای قهر او آماده شد
# 32 گر بدیدی کارگاه لایزال %~% دست و پایش خشک گشتی ز احتیال
# 33 اندرون خانه‌اش موسی معاف %~% وز برون می‌کشت طفلان را گزاف
# 34 همچو صاحب‌نفس کو تن پرورد %~% بر دگر کس ظن حقدی می‌برد
# 35 کین عدو و آن حسود و دشمنست %~% خود حسود و دشمن او آن تنست
# 36 او چو فرعون و تنش موسی او %~% او به بیرون می‌دود که کو عدو
# 37 نفسش اندر خانه تن نازنین %~% بر دگر کس دست می‌خاید به کین
PageV02P019
# 1 آن یکی از خشم مادر را بکشت %~% هم به زخم خنجر و هم زخم مشت
# 2 آن یکی گفتش که از بد گوهری %~% یاد ناوردی تو حق مادری
# 3 هی تو مادر را چرا کشتی بگو %~% او چه کرد آخر بگو ای زشت‌خو
# 4 گفت کاری کرد کان عار ویست %~% کشتمش کان خاک ستار ویست
# 5 گفت آن کس را بکش ای محتشم %~% گفت پس هر روز مردی را کشم
# 6 کشتم او را رستم از خونهای خلق %~% نای او برم بهست از نای خلق
# 7 نفس تست آن مادر بد خاصیت %~% که فساد اوست در هر ناحیت
# 8 هین بکش او را که بهر آن دنی %~% هر دمی قصد عزیزی می‌کنی
# 9 از وی این دنیای خوش بر تست تنگ %~% از پی او با حق و با خلق جنگ
# 10 نفس کشتی باز رستی ز اعتذار %~% کس ترا دشمن نماند در دیار
# 11 گر شکال آرد کسی بر گفت ما %~% از برای انبیا و اولیا
# 12 کانبیا را نی که نفس کشته بود %~% پس چراشان دشمنان بود و حسود
# 13 گوش نه تو ای طلب‌کار صواب %~% بشنو این اشکال و شبهت را جواب
# 14 دشمن خود بوده‌اند آن منکران %~% زخم بر خود می‌زدند ایشان چنان
# 15 دشمن آن باشد که قصد جان کند %~% دشمن آن نبود که خود جان می‌کند
# 16 نیست خفاشک عدو آفتاب %~% او عدو خویش آمد در حجاب
# 17 تابش خورشید او را می‌کشد %~% رنج او خورشید هرگز کی کشد
# 18 دشمن آن باشد کزو آید عذاب %~% مانع آید لعل را از آفتاب
# 19 مانع خویشند جمله کافران %~% از شعاع جوهر پیغامبران
# 20 کی حجاب چشم آن فردند خلق %~% چشم خود را کور و کژ کردند خلق
# 21 چون غلام هندوی کو کین کشد %~% از ستیزه خواجه خود را می‌کشد
# 22 سرنگون می‌افتد از بام سرا %~% تا زیانی کرده باشد خواجه را
# 23 گر شود بیمار دشمن با طبیب %~% ور کند کودک عداوت با ادیب
# 24 در حقیقت ره‌زن جان خودند %~% راه عقل و جان خود را خود زدند
# 25 گازری گر خشم گیرد ز آفتاب %~% ماهیی گر خشم می‌گیرد ز آب
# 26 تو یکی بنگر کرا دارد زیان %~% عاقبت که بود سیاه‌اختر از آن
# 27 گر ترا حق آفریند زشت‌رو %~% هان مشو هم زشت‌رو هم زشت‌خو
# 28 ور برد کفشت مرو در سنگ‌لاخ %~% ور دو شاخستت مشو تو چار شاخ
# 29 تو حسودی کز فلان من کمترم %~% می‌فزاید کمتری در اخترم
# 30 خود حسد نقصان و عیبی دیگرست %~% بلک از جمله کمیها بترست
# 31 آن بلیس از ننگ و عار کمتری %~% خویش را افکند در صد ابتری
# 32 از حسد می‌خواست تا بالا بود %~% خود چه بالا بلک خون‌پالا بود
# 33 آن ابوجهل از محمد ننگ داشت %~% وز حسد خود را به بالا می‌فراشت
# 34 بوالحکم نامش بد و بوجهل شد %~% ای بسا اهل از حسد نااهل شد
# 35 من ندیدم در جهان جست و جو %~% هیچ اهلیت به از خوی نکو
# 36 انبیا را واسطه زان کرد حق %~% تا پدید آید حسدها در قلق
# 37 زانک کس را از خدا عاری نبود %~% حاسد حق هیچ دیاری نبود
# 38 آن کسی کش مثل خود پنداشتی %~% زان سبب با او حسد برداشتی
# 39 چون مقرر شد بزرگی رسول %~% پس حسد ناید کسی را از قبول
# 40 پس بهر دوری ولیی قایمست %~% تا قیامت آزمایش دایمست
# 41 هر که را خوی نکو باشد برست %~% هر کسی کو شیشه‌دل باشد شکست
# 42 پس امام حی قایم آن ولیست %~% خواه از نسل عمر خواه از علیست
# 43 مهدی و هادی ویست ای راه‌جو %~% هم نهان و هم نشسته پیش رو
# 44 او چو نورست و خرد جبریل اوست %~% وان ولی کم ازو قندیل اوست
# 45 وانک زین قندیل کم مشکات ماست %~% نور را در مرتبه ترتیبهاست
# 46 زانک هفصد پرده دارد نور حق %~% پرده‌های نور دان چندین طبق
# 47 از پس هر پرده قومی را مقام %~% صف صف‌اند این پرده‌هاشان تا امام
# 48 اهل صف آخرین از ضعف خویش %~% چشمشان طاقت ندارد نور بیش
# 49 وان صف پیش از ضعیفی بصر %~% تاب نارد روشنایی بیشتر
# 50 روشنایی کو حیات اولست %~% رنج جان و فتنه این احولست
# 51 احولیها اندک اندک کم شود %~% چون ز هفصد بگذرد او یم شود
# 52 آتشی که اصلاح آهن یا زرست %~% کی صلاح آبی و سیب ترست
# 53 سیب و آبی خامیی دارد خفیف %~% نی چو آهن تابشی خواهد لطیف
# 54 لیک آهن را لطیف آن شعله‌هاست %~% کو جذوب تابش آن اژدهاست
# 55 هست آن آهن فقیر سخت‌کش %~% زیر پتک و آتش است او سرخ و خوش
# 56 حاجب آتش بود بی واسطه %~% در دل آتش رود بی رابطه
# 57 بی‌حجاب آب و فرزندان آب %~% پختگی ز آتش نیابند و خطاب
# 58 واسطه دیگی بود یا تابه‌ای %~% همچو پا را در روش پاتابه‌ای
# 59 یا مکانی در میان تا آن هوا %~% می‌شود سوزان و می‌آرد بما
# 60 پس فقیر آنست کو بی واسطه‌ست %~% شعله‌ها را با وجودش رابطه‌ست
# 61 پس دل عالم ویست ایرا که تن %~% می‌رسد از واسطه این دل بفن
# 62 دل نباشد تن چه داند گفت و گو %~% دل نجوید تن چه داند جست و جو
# 63 پس نظرگاه شعاع آن آهنست %~% پس نظرگاه خدا دل نه تنست
# 64 بس مثال و شرح خواهد این کلام %~% لیک ترسم تا نلغزد وهم عام
# 65 تا نگردد نیکوی ما بدی %~% اینک گفتم هم نبد جز بی‌خودی
# 66 پای کژ را کفش کژ بهتر بود %~% مر گدا را دستگه بر در بود
PageV02P020
# 1 پادشاهی دو غلام ارزان خرید %~% با یکی زان دو سخن گفت و شنید
# 2 یافتش زیرک‌دل و شیرین جواب %~% از لب شکر چه زاید شکرآب
# 3 آدمی مخفیست در زیر زبان %~% این زبان پرده‌ست بر درگاه جان
# 4 چونک بادی پرده را در هم کشید %~% سر صحن خانه شد بر ما پدید
# 5 کاندر آن خانه گهر یا گندمست %~% گنج زر یا جمله مار و کزدمست
# 6 یا درو گنجست و ماری بر کران %~% زانک نبود گنج زر بی پاسبان
# 7 بی تامل او سخن گفتی چنان %~% کز پس پانصد تامل دیگران
# 8 گفتیی در باطنش دریاستی %~% جمله دریا گوهر گویاستی
# 9 نور هر گوهر کزو تابان شدی %~% حق و باطل را ازو فرقان شدی
# 10 نور فرقان فرق کردی بهر ما %~% ذره ذره حق و باطل را جدا
# 11 نور گوهر نور چشم ما شدی %~% هم سؤال و هم جواب از ما بدی
# 12 چشم کژ کردی دو دیدی قرص ماه %~% چون سؤالست این نظر در اشتباه
# 13 راست گردان چشم را در ماهتاب %~% تا یکی بینی تو مه را نک جواب
# 14 فکرتت که کژ مبین نیکو نگر %~% هست هم نور و شعاع آن گهر
# 15 هر جوابی کان ز گوش آید بدل %~% چشم گفت از من شنو آن را بهل
# 16 گوش دلاله‌ست و چشم اهل وصال %~% چشم صاحب حال و گوش اصحاب قال
# 17 در شنود گوش تبدیل صفات %~% در عیان دیده‌ها تبدیل ذات
# 18 ز آتش ار علمت یقین شد از سخن %~% پختگی جو در یقین منزل مکن
# 19 تا نسوزی نیست آن عین الیقین %~% این یقین خواهی در آتش در نشین
# 20 گوش چون نافذ بود دیده شود %~% ورنه قل در گوش پیچیده شود
# 21 این سخن پایان ندارد باز گرد %~% تا که شه با آن غلامانش چه کرد
PageV02P021
# 1 آن غلامک را چو دید اهل ذکا %~% آن دگر را کرد اشارت که بیا
# 2 کاف رحمت گفتمش تصغیر نیست %~% جد گود فرزندکم تحقیر نیست
# 3 چون بیامد آن دوم در پیش شاه %~% بود او گنده‌دهان دندان سیاه
# 4 گرچه شه ناخوش شد از گفتار او %~% جست و جویی کرد هم ز اسرار او
# 5 گفت با این شکل و این گند دهان %~% دور بنشین لیک آن سوتر مران
# 6 که تو اهل نامه و رقعه بدی %~% نه جلیس و یار و هم‌بقعه بدی
# 7 تا علاج آن دهان تو کنیم %~% تو حبیب و ما طبیب پر فنیم
# 8 بهر کیکی نو گلیمی سوختن %~% نیست لایق از تو دیده دوختن
# 9 با همه بنشین دو سه دستان بگو %~% تا ببینم صورت عقلت نکو
# 10 آن ذکی را پس فرستاد او به کار %~% سوی حمامی که رو خود را بخار
# 11 وین دگر را گفت خه تو زیرکی %~% صد غلامی در حقیقت نه یکی
# 12 آن نه‌ای که خواجه‌تاش تو نمود %~% از تو ما را سرد می‌کرد آن حسود
# 13 گفت او دزد و کژست و کژنشین %~% حیز و نامرد و چنینست و چنین
# 14 گفت پیوسته بدست او راست‌گو %~% راست‌گویی من ندیدستم چو او
# 15 راست‌گویی در نهادش خلقتیست %~% هرچه گوید من نگویم آن تهیست
# 16 کژ ندانم آن نکواندیش را %~% متهم دارم وجود خویش را
# 17 باشد او در من ببیند عیبها %~% من نبینم در وجود خود شها
# 18 هر کسی گر عیب خود دیدی ز پیش %~% کی بدی فارغ وی از اصلاح خویش
# 19 غافل‌اند این خلق از خود ای پدر %~% لاجرم گویند عیب همدگر
# 20 من نبینم روی خود را ای شمن %~% من ببینم روی تو تو روی من
# 21 آنکسی که او ببیند روی خویش %~% نور او از نور خلقانست بیش
# 22 گر بیمرد دید او باقی بود %~% زانک دیدش دید خلاقی بود
# 23 نور حسی نبود آن نوری که او %~% روی خود محسوس بیند پیش رو
# 24 گفت اکنون عیبهای او بگو %~% آنچنان که گفت او از عیب تو
# 25 تا بدانم که تو غمخوار منی %~% کدخدای ملکت و کار منی
# 26 گفت ای شه من بگویم عیبهاش %~% گرچه هست او مر مرا خوش خواجه‌تاش
# 27 عیب او مهر و وفا و مردمی %~% عیب او صدق و ذکا و همدمی
# 28 کمترین عیبش جوامردی و داد %~% آن جوامردی که جان را هم بداد
# 29 صد هزاران جان خدا کرده پدید %~% چه جوامردی بود کان را ندید
# 30 ور بدیدی کی بجان بخلش بدی %~% بهر یک جان کی چنین غمگین شدی
# 31 بر لب جو بخل آب آن را بود %~% کو ز جوی آب نابینا بود
# 32 گفت پیغامبر که هر که از یقین %~% داند او پاداش خود در یوم دین
# 33 که یکی را ده عوض می‌آیدش %~% هر زمان جودی دگرگون زایدش
# 34 جود جمله از عوضها دیدنست %~% پس عوض دیدن ضد ترسیدنست
# 35 بخل نادیدن بود اعواض را %~% شاد دارد دید در خواض را
# 36 پس بعالم هیچ کس نبود بخیل %~% زانک کس چیزی نبازد بی بدیل
# 37 پس سخا از چشم آمد نه ز دست %~% دید دارد کار جز بینا نرست
# 38 عیب دیگر این که خودبین نیست او %~% هست او در هستی خود عیب‌جو
# 39 عیب‌گوی و عیب‌جوی خود بدست %~% با همه نیکو و با خود بد بدست
# 40 گفت شه جلدی مکن در مدح یار %~% مدح خود در ضمن مدح او میار
# 41 زانک من در امتحان آرم ورا %~% شرمساری آیدت در ما ورا
PageV02P022
# 1 گفت نه والله بالله العظیم %~% مالک الملک و به رحمان و رحیم
# 2 آن خدایی که فرستاد انبیا %~% نه بحاجت بل بفضل و کبریا
# 3 آن خداوندی که از خاک ذلیل %~% آفرید او شهسواران جلیل
# 4 پاکشان کرد از مزاج خاکیان %~% بگذرانید از تک افلاکیان
# 5 بر گرفت از نار و نور صاف ساخت %~% وانگه او بر جمله انوار تاخت
# 6 آن سنابرقی که بر ارواح تافت %~% تا که آدم معرفت زان نور یافت
# 7 آن کز آدم رست و دست شیث چید %~% پس خلیفه‌ش کرد آدم کان بدید
# 8 نوح از آن گوهر که برخوردار بود %~% در هوای بحر جان دربار بود
# 9 جان ابراهیم از آن انوار زفت %~% بی حذر در شعله‌های نار رفت
# 10 چونک اسمعیل در جویش فتاد %~% پیش دشنه آبدارش سر نهاد
# 11 جان داوود از شعاعش گرم شد %~% آهن اندر دست‌بافش نرم شد
# 12 چون سلیمان بد وصالش را رضیع %~% دیو گشتش بنده فرمان و مطیع
# 13 در قضا یعقوب چون بنهاد سر %~% چشم روشن کرد از بوی پسر
# 14 یوسف مه‌رو چو دید آن آفتاب %~% شد چنان بیدار در تعبیر خواب
# 15 چون عصا از دست موسی آب خورد %~% ملکت فرعون را یک لقمه کرد
# 16 نردبانش عیسی مریم چو یافت %~% بر فراز گنبد چارم شتافت
# 17 چون محمد یافت آن ملک و نعیم %~% قرص مه را کرد او در دم دو نیم
# 18 چون ابوبکر آیت توفیق شد %~% با چنان شه صاحب و صدیق شد
# 19 چون عمر شیدای آن معشوق شد %~% حق و باطل را چو دل فاروق شد
# 20 چونک عثمان آن عیان را عین گشت %~% نور فایض بود و ذی النورین گشت
# 21 چون ز رویش مرتضی شد درفشان %~% گشت او شیر خدا در مرج جان
# 22 چون جنید از جند او دید آن مدد %~% خود مقاماتش فزون شد از عدد
# 23 بایزید اندر مزیدش راه دید %~% نام قطب العارفین از حق شنید
# 24 چونک کرخی کرخ او را شد حرس %~% شد خلیفه عشق و ربانی نفس
# 25 پور ادهم مرکب آن سو راند شاد %~% گشت او سلطان سلطانان داد
# 26 وان شقیق از شق آن راه شگرف %~% گشت او خورشید رای و تیز طرف
# 27 صد هزاران پادشاهان نهان %~% سر فرازانند زان سوی جهان
# 28 نامشان از رشک حق پنهان بماند %~% هر گدایی نامشان را بر نخواند
# 29 حق آن نور و حق نورانیان %~% کاندر آن بحرند همچون ماهیان
# 30 بحر جان و جان بحر ار گویمش %~% نیست لایق نام نو می‌جویمش
# 31 حق آن آنی که این و آن ازوست %~% مغزها نسبت بدو باشند پوست
# 32 که صفات خواجه‌تاش و یار من %~% هست صد چندان که این گفتار من
# 33 آنچ می‌دانم ز وصف آن ندیم %~% باورت ناید چه گویم ای کریم
# 34 شاه گفت اکنون از آن خود بگو %~% چند گویی آن این و آن او
# 35 تو چه داری و چه حاصل کرده‌ای %~% از تک دریا چه در آورده‌ای
# 36 روز مرگ این حس تو باطل شود %~% نور جان داری که یار دل شود
# 37 در لحد کین چشم را خاک آگند %~% هست آنچ گور را روشن کند
# 38 آن زمان که دست و پایت بر درد %~% پر و بالت هست تا جان بر پرد
# 39 آن زمان کین جان حیوانی نماند %~% جان باقی بایدت بر جا نشاند
# 40 شرط من جا بالحسن نه کردنست %~% این حسن را سوی حضرت بردنست
# 41 جوهری داری ز انسان یا خری %~% این عرضها که فنا شد چون بری
# 42 این عرضهای نماز و روزه را %~% چونک لایبقی زمانین انتفی
# 43 نقل نتوان کرد مر اعراض را %~% لیک از جوهر برند امراض را
# 44 تا مبدل گشت جوهر زین عرض %~% چون ز پرهیزی که زایل شد مرض
# 45 گشت پرهیز عرض جوهر بجهد %~% شد دهان تلخ از پرهیز شهد
# 46 از زراعت خاکها شد سنبله %~% داروی مو کرد مو را سلسله
# 47 آن نکاح زن عرض بد شد فنا %~% جوهر فرزند حاصل شد ز ما
# 48 جفت کردن اسپ و اشتر را عرض %~% جوهر کره بزاییدن غرض
# 49 هست آن بستان نشاندن هم عرض %~% کشت جوهر گشت بستان نک غرض
# 50 هم عرض دان کیمیا بردن به کار %~% جوهری زان کیمیا گر شد بیار
# 51 صیقلی کردن عرض باشد شها %~% زین عرض جوهر همی‌زاید صفا
# 52 پس مگو که من عملها کرده‌ام %~% دخل آن اعراض را بنما مرم
# 53 این صفت کردن عرض باشد خمش %~% سایه بز را پی قربان مکش
# 54 گفت شاها بی قنوط عقل نیست %~% گر تو فرمایی عرض را نقل نیست
# 55 پادشاها جز که یاس بنده نیست %~% گر عرض کان رفت باز آینده نیست
# 56 گر نبودی مر عرض را نقل و حشر %~% فعل بودی باطل و اقوال فشر
# 57 این عرضها نقل شد لونی دگر %~% حشر هر فانی بود کونی دگر
# 58 نقل هر چیزی بود هم لایقش %~% لایق گله بود هم سایقش
# 59 وقت محشر هر عرض را صورتیست %~% صورت هر یک عرض را نوبتیست
# 60 بنگر اندر خود نه تو بودی عرض %~% جنبش جفتی و جفتی با غرض
# 61 بنگر اندر خانه و کاشانه‌ها %~% در مهندس بود چون افسانه‌ها
# 62 آن فلان خانه که ما دیدیم خوش %~% بود موزون صفه و سقف و درش
# 63 از مهندس آن عرض و اندیشه‌ها %~% آلت آورد و ستون از بیشه‌ها
# 64 چیست اصل و مایه هر پیشه‌ای %~% جز خیال و جز عرض و اندیشه‌ای
# 65 جمله اجزای جهان را بی غرض %~% در نگر حاصل نشد جز از عرض
# 66 اول فکر آخر آمد در عمل %~% بنیت عالم چنان دان در ازل
# 67 میوه‌ها در فکر دل اول بود %~% در عمل ظاهر بخر می‌شود
# 68 چون عمل کردی شجر بنشاندی %~% اندر آخر حرف اول خواندی
# 69 گرچه شاخ و برگ و بیخش اولست %~% آن همه از بهر میوه مرسلست
# 70 پس سری که مغز آن افلاک بود %~% اندر آخر خواجه لولاک بود
# 71 نقل اعراضست این بحث و مقال %~% نقل اعراضست این شیر و شگال
# 72 جمله عالم خود عرض بودند تا %~% اندرین معنی بیامد هل اتی
# 73 این عرضها از چه زاید از صور %~% وین صور هم از چه زاید از فکر
# 74 این جهان یک فکرتست از عقل کل %~% عقل چون شاهست و صورتها رسل
# 75 عالم اول جهان امتحان %~% عالم ثانی جزای این و آن
# 76 چاکرت شاها جنایت می‌کند %~% آن عرض زنجیر و زندان می‌شود
# 77 بنده‌ات چون خدمت شایسته کرد %~% آن عرض نی خلعتی شد در نبرد
# 78 این عرض با جوهر آن بیضست و طیر %~% این از آن و آن ازین زاید بسیر
# 79 گفت شاهنشه چنین گیر المراد %~% این عرضهای تو یک جوهر نزاد
# 80 گفت مخفی داشتست آن را خرد %~% تا بود غیب این جهان نیک و بد
# 81 زانک گر پیدا شدی اشکال فکر %~% کافر و مؤمن نگفتی جز که ذکر
# 82 پس عیان بودی نه غیب ای شاه این %~% نقش دین و کفر بودی بر جبین
# 83 کی درین عالم بت و بتگر بدی %~% چون کسی را زهره تسخر بدی
# 84 پس قیامت بودی این دنیای ما %~% در قیامت کی کند جرم و خطا
# 85 گفت شه پوشید حق پاداش بد %~% لیک از عامه نه از خاصان خود
# 86 گر به دامی افکنم من یک امیر %~% از امیران خفیه دارم نه از وزیر
# 87 حق به من بنمود پس پاداش کار %~% وز صورهای عملها صد هزار
# 88 تو نشانی ده که من دانم تمام %~% ماه را بر من نمی‌پوشد غمام
# 89 گفت پس از گفت من مقصود چیست %~% چون تو می‌دانی که آنچ بود چیست
# 90 گفت شه حکمت در اظهار جهان %~% آنک دانسته برون آید عیان
# 91 آنچ می‌دانست تا پیدا نکرد %~% بر جهان ننهاد رنج طلق و درد
# 92 یک زمان بی کار نتوانی نشست %~% تا بدی یا نیکیی از تو نجست
# 93 این تقاضاهای کار از بهر آن %~% شد موکل تا شود سرت عیان
# 94 پس کلابه تن کجا ساکن شود %~% چون سر رشته ضمیرش می‌کشد
# 95 تاسه تو شد نشان آن کشش %~% بر تو بی کاری بود چون جان‌کنش
# 96 این جهان و آن جهان زاید ابد %~% هر سبب مادر اثر از وی ولد
# 97 چون اثر زایید آن هم شد سبب %~% تا بزاید او اثرهای عجب
# 98 این سببها نسل بر نسلست لیک %~% دیده‌ای باید منور نیک نیک
# 99 شاه با او در سخن اینجا رسید %~% یا بدید از وی نشانی یا ندید
# 100 گر بدید آن شاه جویا دور نیست %~% لیک ما را ذکر آن دستور نیست
# 101 چون ز گرمابه بیامد آن غلام %~% سوی خویشش خواند آن شاه و همام
# 102 گفت صحا لک نعیم دائم %~% بس لطیفی و ظریف و خوب‌رو
# 103 ای دریغا گر نبودی در تو آن %~% که همی‌گوید برای تو فلان
# 104 شاد گشتی هر که رویت دیدیی %~% دیدنت ملک جهان ارزیدیی
# 105 گفت رمزی زان بگو ای پادشاه %~% کز برای من بگفت آن دین‌تباه
# 106 گفت اول وصف دوروییت کرد %~% کاشکارا تو دوایی خفیه درد
# 107 خبث یارش را چو از شه گوش کرد %~% در زمان دریای خشمش جوش کرد
# 108 کف برآورد آن غلام و سرخ گشت %~% تا که موج هجو او از حد گذشت
# 109 کو ز اول دم که با من یار بود %~% همچو سگ در قحط بس گه‌خوار بود
# 110 چون دمادم کرد هجوش چون جرس %~% دست بر لب زد شهنشاهش که بس
# 111 گفت دانستم ترا از وی بدان %~% از تو جان گنده‌ست و از یارت دهان
# 112 پس نشین ای گنده‌جان از دور تو %~% تا امیر او باشد و مامور تو
# 113 در حدیث آمد که تسبیح از ریا %~% همچو سبزه گولخن دان ای کیا
# 114 پس بدان که صورت خوب و نکو %~% با خصال بد نیرزد یک تسو
# 115 ور بود صورت حقیر و ناپذیر %~% چون بود خلقش نکو در پاش میر
# 116 صورت ظاهر فنا گردد بدان %~% عالم معنی بماند جاودان
# 117 چند بازی عشق با نقش سبو %~% بگذر از نقش سبو رو آب جو
# 118 صورتش دیدی ز معنی غافلی %~% از صدف دری گزین گر عاقلی
# 119 این صدفهای قوالب در جهان %~% گرچه جمله زنده‌اند از بحر جان
# 120 لیک اندر هر صدف نبود گهر %~% چشم بگشا در دل هر یک نگر
# 121 کان چه دارد وین چه دارد می‌گزین %~% زانک کم‌یابست آن در ثمین
# 122 گر به صورت می‌روی کوهی به شکل %~% در بزرگی هست صد چندان که لعل
# 123 هم به صورت دست و پا و پشم تو %~% هست صد چندان که نقش چشم تو
# 124 لیک پوشیده نباشد بر تو این %~% کز همه اعضا دو چشم آمد گزین
# 125 از یک اندیشه که آید در درون %~% صد جهان گردد به یک دم سرنگون
# 126 جسم سلطان گر به صورت یک بود %~% صد هزاران لشکرش در پی دود
# 127 باز شکل و صورت شاه صفی %~% هست محکوم یکی فکر خفی
# 128 خلق بی‌پایان ز یک اندیشه بین %~% گشته چون سیلی روانه بر زمین
# 129 هست آن اندیشه پیش خلق خرد %~% لیک چون سیلی جهان را خورد و برد
# 130 پس چو می‌بینی که از اندیشه‌ای %~% قایمست اندر جهان هر پیشه‌ای
# 131 خانه‌ها و قصرها و شهرها %~% کوهها و دشتها و نهرها
# 132 هم زمین و بحر و هم مهر و فلک %~% زنده از وی همچو کز دریا سمک
# 133 پس چرا از ابلهی پیش تو کور %~% تن سلیمانست و اندیشه چو مور
# 134 می‌نماید پیش چشمت که بزرگ %~% هست اندیشه چو موش و کوه گرگ
# 135 عالم اندر چشم تو هول و عظیم %~% ز ابر و رعد و چرخ داری لرز و بیم
# 136 وز جهان فکرتی ای کم ز خر %~% ایمن و غافل چو سنگ بی‌خبر
# 137 زانک نقشی وز خرد بی‌بهره‌ای %~% آدمی خو نیستی خرکره‌ای
# 138 سایه را تو شخص می‌بینی ز جهل %~% شخص از آن شد نزد تو بازی و سهل
# 139 باش تا روزی که آن فکر و خیال %~% بر گشاید بی‌حجابی پر و بال
# 140 کوهها بینی شده چون پشم نرم %~% نیست گشته این زمین سرد و گرم
# 141 نه سما بینی نه اختر نه وجود %~% جز خدای واحد حی ودود
# 142 یک فسانه راست آمد یا دروغ %~% تا دهد مر راستیها را فروغ
PageV02P023
# 1 پادشاهی بنده‌ای را از کرم %~% بر گزیده بود بر جمله حشم
# 2 جامگی او وظیفه چل امیر %~% ده یک قدرش ندیدی صد وزیر
# 3 از کمال طالع و اقبال و بخت %~% او ایازی بود و شه محمود وقت
# 4 روح او با روح شه در اصل خویش %~% پیش ازین تن بوده هم پیوند و خویش
# 5 کار آن دارد که پیش از تن بدست %~% بگذر از اینها که نو حادث شدست
# 6 کار عارف‌راست کو نه احولست %~% چشم او بر کشتهای اولست
# 7 آنچ گندم کاشتندش و آنچ جو %~% چشم او آنجاست روز و شب گرو
# 8 آنچ آبستست شب جز آن نزاد %~% حیله‌ها و مکرها بادست باد
# 9 کی کند دل خوش به حیلتهای گش %~% آنک بیند حیله حق بر سرش
# 10 او درون دام و دامی می‌نهد %~% جان تو نی آن جهد نی این جهد
# 11 گر بروید ور بریزد صد گیاه %~% عاقبت بر روید آن کشته اله
# 12 کشت نو کارند بر کشت نخست %~% این دوم فانیست و آن اول درست
# 13 تخم اول کامل و بگزیده است %~% تخم ثانی فاسد و پوسیده است
# 14 افکن این تدبیر خود را پیش دوست %~% گرچه تدبیرت هم از تدبیر اوست
# 15 کار آن دارد که حق افراشتست %~% آخر آن روید که اول کاشتست
# 16 هرچه کاری از برای او بکار %~% چون اسیر دوستی ای دوستدار
# 17 گرد نفس دزد و کار او مپیچ %~% هرچه آن نه کار حق هیچست هیچ
# 18 پیش از آنک روز دین پیدا شود %~% نزد مالک دزد شب رسوا شود
# 19 رخت دزدیده بتدبیر و فنش %~% مانده روز داوری بر گردنش
# 20 صد هزاران عقل با هم بر جهند %~% تا بغیر دام او دامی نهند
# 21 دام خود را سخت‌تر یابند و بس %~% کی نماید قوتی با باد خس
# 22 گر تو گویی فایده هستی چه بود %~% در سؤالت فایده هست ای عنود
# 23 گر ندارد این سؤالت فایده %~% چه شنویم این را عبث بی عایده
# 24 ور سالت را بسی فایده‌هاست %~% پس جهان بی فایده آخر چراست
# 25 ور جهان از یک جهت بی فایده‌ست %~% از جهتهای دگر پر عایده‌ست
# 26 فایده تو گر مرا فایده نیست %~% مر ترا چون فایده‌ست از وی مه‌ایست
# 27 حسن یوسف عالمی را فایده %~% گرچه بر اخوان عبث بد زایده
# 28 لحن داوودی چنان محبوب بود %~% لیک بر محروم بانگ چوب بود
# 29 آب نیل از آب حیوان بد فزون %~% لیک بر محروم و منکر بود خون
# 30 هست بر مؤمن شهیدی زندگی %~% بر منافق مردنست و ژندگی
# 31 چیست در عالم بگو یک نعمتی %~% که نه محرومند از وی امتی
# 32 گاو و خر را فایده چه در شکر %~% هست هر جان را یکی قوتی دگر
# 33 لیک گر آن قوت بر وی عارضیست %~% پس نصیحت کردن او را رایضیست
# 34 چون کسی کو از مرض گل داشت دوست %~% گرچه پندارد که آن خود قوت اوست
# 35 قوت اصلی را فرامش کرده است %~% روی در قوت مرض آورده است
# 36 نوش را بگذاشته سم خورده است %~% قوت علت را چو چربش کرده است
# 37 قوت اصلی بشر نور خداست %~% قوت حیوانی مرورا ناسزاست
# 38 لیک از علت درین افتاد دل %~% که خورد او روز و شب زین آب و گل
# 39 روی زرد و پای سست و دل سبک %~% کو غذای والسما ذات الحبک
# 40 آن غذای خاصگان دولتست %~% خوردن آن بی گلو و آلتست
# 41 شد غذای آفتاب از نور عرش %~% مر حسود و دیو را از دود فرش
# 42 در شهیدان یرزقون فرمود حق %~% آن غذا را نی دهان بد نی طبق
# 43 دل ز هر یاری غذایی می‌خورد %~% دل ز هر علمی صفایی می‌برد
# 44 صورت هر آدمی چون کاسه ایست %~% چشم از معنی او حساسه ایست
# 45 از لقای هر کسی چیزی خوری %~% وز قران هر قرین چیزی بری
# 46 چون ستاره با ستاره شد قرین %~% لایق هر دو اثر زاید یقین
# 47 چون قران مرد و زن زاید بشر %~% وز قران سنگ و آهن شد شرر
# 48 وز قران خاک با بارانها %~% میوه‌ها و سبزه و ریحانها
# 49 وز قران سبزه‌ها با آدمی %~% دلخوشی و بی‌غمی و خرمی
# 50 وز قران خرمی با جان ما %~% می‌بزاید خوبی و احسان ما
# 51 قابل خوردن شود اجسام ما %~% چون بر آید از تفرج کام ما
# 52 سرخ رویی از قران خون بود %~% خون ز خورشید خوش گلگون بود
# 53 بهترین رنگها سرخی بود %~% وان ز خورشیدست و از وی می‌رسد
# 54 هر زمینی کان قرین شد با زحل %~% شوره گشت و کشت را نبود محل
# 55 قوت اندر فعل آید ز اتفاق %~% چون قران دیو با اهل نفاق
# 56 این معانی راست از چرخ نهم %~% بی همه طاق و طرم طاق و طرم
# 57 خلق را طاق و طرم عاریتست %~% امر را طاق و طرم ماهیتست
# 58 از پی طاق و طرم خواری کشند %~% بر امید عز در خواری خوشند
# 59 بر امید عز ده‌روزه خدوک %~% گردن خود کرده‌اند از غم چو دوک
# 60 چون نمی‌آیند اینجا که منم %~% کاندرین عز آفتاب روشنم
# 61 مشرق خورشید برج قیرگون %~% آفتاب ما ز مشرقها برون
# 62 مشرق او نسبت ذرات او %~% نه بر آمد نه فرو شد ذات او
# 63 ما که واپس ماند ذرات وییم %~% در دو عالم آفتاب بی فییم
# 64 باز گرد شمس می‌گردم عجب %~% هم ز فر شمس باشد این سبب
# 65 شمس باشد بر سببها مطلع %~% هم ازو حبل سببها منقطع
# 66 صد هزاران بار ببریدم امید %~% از کی از شمس این شما باور کنید
# 67 تو مرا باور مکن کز آفتاب %~% صبر دارم من و یا ماهی ز آب
# 68 ور شوم نومید نومیدی من %~% عین صنع آفتابست ای حسن
# 69 عین صنع از نفس صانع چون برد %~% هیچ هست از غیر هستی چون چرد
# 70 جمله هستیها ازین روضه چرند %~% گر براق و تازیان ور خود خرند
# 71 وانک گردشها از آن دریا ندید %~% هر دم آرد رو به محرابی جدید
# 72 او ز بحر عذب آب شور خورد %~% تا که آب شور او را کور کرد
# 73 بحر می‌گوید به دست راست خور %~% ز آب من ای کور تا یابی بصر
# 74 هست دست راست اینجا ظن راست %~% کو بداند نیک و بد را کز کجاست
# 75 نیزه‌گردانیست ای نیزه که تو %~% راست می‌گردی گهی گاهی دوتو
# 76 ما ز عشق شمس دین بی ناخنیم %~% ورنه ما آن کور را بینا کنیم
# 77 هان ضیا الحق حسام الدین تو زود %~% داروش کن کوری چشم حسود
# 78 توتیای کبریای تیزفعل %~% داروی ظلمت‌کش استیزفعل
# 79 آنک گر بر چشم اعمی بر زند %~% ظلمت صد ساله را زو بر کند
# 80 جمله کوران را دواکن جز حسود %~% کز حسودی بر تو می‌آرد جحود
# 81 مر حسودت را اگر چه آن منم %~% جان مده تا همچنین جان می‌کنم
# 82 آنک او باشد حسود آفتاب %~% وانک می‌رنجد ز بود آفتاب
# 83 اینت درد بی‌دوا کوراست آه %~% اینت افتاده ابد در قعر چاه
# 84 نفی خورشید ازل بایست او %~% کی برآید این مراد او بگو
# 85 باز آن باشد که باز آید به شاه %~% باز کورست آنک شد گم‌کرده راه
# 86 راه را گم کرد و در ویران فتاد %~% باز در ویران بر جغدان فتاد
# 87 او همه نورست از نور رضا %~% لیک کورش کرد سرهنگ قضا
# 88 خاک در چشمش زد و از راه برد %~% در میان جغد و ویرانش سپرد
# 89 بر سری جغدانش بر سر می‌زنند %~% پر و بال نازنینش می‌کنند
# 90 ولوله افتاد در جغدان که ها %~% باز آمد تا بگیرد جای ما
# 91 چون سگان کوی پر خشم و مهیب %~% اندر افتادند در دلق غریب
# 92 باز گوید من چه در خوردم به جغد %~% صد چنین ویران فدا کردم به جغد
# 93 من نخواهم بود اینجا می‌روم %~% سوی شاهنشاه راجع می‌شوم
# 94 خویشتن مکشید ای جغدان که من %~% نه مقیمم می‌روم سوی وطن
# 95 این خراب آباد در چشم شماست %~% ورنه ما را ساعد شه ناز جاست
# 96 جغد گفتا باز حیلت می‌کند %~% تا ز خان و مان شما را بر کند
# 97 خانه‌های ما بگیرد او بمکر %~% برکند ما را به سالوسی ز وکر
# 98 می‌نماید سیری این حیلت‌پرست %~% والله از جمله حریصان بترست
# 99 او خورد از حرص طین را همچو دبس %~% دنبه مسپارید ای یاران به خرس
# 100 لاف از شه می‌زند وز دست شه %~% تا برد او ما سلیمان را ز ره
# 101 خود چه جنس شاه باشد مرغکی %~% مشنوش گر عقل داری اندکی
# 102 جنس شاهست او و یا جنس وزیر %~% هیچ باشد لایق گوزینه سیر
# 103 آنچ می‌گوید ز مکر و فعل و فن %~% هست سلطان با حشم جویای من
# 104 اینت مالیخولیای ناپذیر %~% اینت لاف خام و دام گول‌گیر
# 105 هر که این باور کند از ابلهیست %~% مرغک لاغر چه درخورد شهیست
# 106 کمترین جغد ار زند بر مغز او %~% مر ورا یاری‌گری از شاه کو
# 107 گفت باز ار یک پر من بشکند %~% بیخ جغدستان شهنشه بر کند
# 108 جغد چه بود خود اگر بازی مرا %~% دل برنجاند کند با من جفا
# 109 شه کند توده به هر شیب و فراز %~% صد هزاران خرمن از سرهای باز
# 110 پاسبان من عنایات ویست %~% هر کجا که من روم شه در پیست
# 111 در دل سلطان خیال من مقیم %~% بی خیال من دل سلطان سقیم
# 112 چون بپراند مرا شه در روش %~% می‌پرم بر اوج دل چون پرتوش
# 113 همچو ماه و آفتابی می‌پرم %~% پرده‌های آسمانها می‌درم
# 114 روشنی عقلها از فکرتم %~% انفطار آسمان از فطرتم
# 115 بازم و حیران شود در من هما %~% جغد کی بود تا بداند سر ما
# 116 شه برای من ز زندان یاد کرد %~% صد هزاران بسته را آزاد کرد
# 117 یک دمم با جغدها دمساز کرد %~% از دم من جغدها را باز کرد
# 118 ای خنک جغدی که در پرواز من %~% فهم کرد از نیکبختی راز من
# 119 در من آویزید تا نازان شوید %~% گرچه جغدانید شهبازان شوید
# 120 آنک باشد با چنان شاهی حبیب %~% هر کجا افتد چرا باشد غریب
# 121 هر که باشد شاه دردش را دوا %~% گر چو نی نالد نباشد بی نوا
# 122 مالک ملک نیم من طبل‌خوار %~% طبل بازم می‌زند شه از کنار
# 123 طبل باز من ندای ارجعی %~% حق گواه من به رغم مدعی
# 124 من نیم جنس شهنشه دور ازو %~% لیک دارم در تجلی نور ازو
# 125 نیست جنسیت ز روی شکل و ذات %~% آب جنس خاک آمد در نبات
# 126 باد جنس آتش آمد در قوام %~% طبع را جنس آمدست آخر مدام
# 127 جنس ما چون نیست جنس شاه ما %~% مای ما شد بهر مای او فنا
# 128 چون فنا شد مای ما او ماند فرد %~% پیش پای اسپ او گردم چو گرد
# 129 خاک شد جان و نشانیهای او %~% هست بر خاکش نشان پای او
# 130 خاک پایش شو برای این نشان %~% تا شوی تاج سر گردن‌کشان
# 131 تا که نفریبد شما را شکل من %~% نقل من نوشید پیش از نقل من
# 132 ای بسا کس را که صورت راه زد %~% قصد صورت کرد و بر الله زد
# 133 آخر این جان با بدن پیوسته است %~% هیچ این جان با بدن مانند هست
# 134 تاب نور چشم با پیهست جفت %~% نور دل در قطره خونی نهفت
# 135 شادی اندر گرده و غم در جگر %~% عقل چون شمعی درون مغز سر
# 136 این تعلقها نه بی کیفست و چون %~% عقلها در دانش چونی زبون
# 137 جان کل با جان جزو آسیب کرد %~% جان ازو دری ستد در جیب کرد
# 138 همچو مریم جان از آن آسیب جیب %~% حامله شد از مسیح دلفریب
# 139 آن مسیحی نه که بر خشک و ترست %~% آن مسیحی کز مساحت برترست
# 140 پس ز جان جان چو حامل گشت جان %~% از چنین جانی شود حامل جهان
# 141 پس جهان زاید جهانی دیگری %~% این حشر را وا نماید محشری
# 142 تا قیامت گر بگویم بشمرم %~% من ز شرح این قیامت قاصرم
# 143 این سخنها خود بمعنی یا ربیست %~% حرفها دام دم شیرین‌لبیست
# 144 چون کند تقصیر پس چون تن زند %~% چونک لبیکش به یارب می‌رسد
# 145 هست لبیکی که نتوانی شنید %~% لیک سر تا پای بتوانی چشید
PageV02P024
# 1 بر لب جو بوده دیواری بلند %~% بر سر دیوار تشنه دردمند
# 2 مانعش از آب آن دیوار بود %~% از پی آب او چو ماهی زار بود
# 3 ناگهان انداخت او خشتی در آب %~% بانگ آب آمد به گوشش چون خطاب
# 4 چون خطاب یار شیرین لذیذ %~% مست کرد آن بانگ آبش چون نبیذ
# 5 از صفای بانگ آب آن ممتحن %~% گشت خشت‌انداز از آنجا خشت‌کن
# 6 آب می‌زد بانگ یعنی هی ترا %~% فایده چه زین زدن خشتی مرا
# 7 تشنه گفت آبا مرا دو فایده‌ست %~% من ازین صنعت ندارم هیچ دست
# 8 فایده اول سماع بانگ آب %~% کو بود مر تشنگان را چون رباب
# 9 بانگ او چون بانگ اسرافیل شد %~% مرده را زین زندگی تحویل شد
# 10 یا چو بانگ رعد ایام بهار %~% باغ می‌یابد ازو چندین نگار
# 11 یا چو بر درویش ایام زکات %~% یا چو بر محبوس پیغام نجات
# 12 چون دم رحمان بود کان از یمن %~% می‌رسد سوی محمد بی دهن
# 13 یا چو بوی احمد مرسل بود %~% کان به عاصی در شفاعت می‌رسد
# 14 یا چو بوی یوسف خوب لطیف %~% می‌زند بر جان یعقوب نحیف
# 15 فایده دیگر که هر خشتی کزین %~% بر کنم آیم سوی ما معین
# 16 کز کمی خشت دیوار بلند %~% پست‌تر گردد بهر دفعه که کند
# 17 پستی دیوار قربی می‌شود %~% فصل او درمان وصلی می‌بود
# 18 سجده آمد کندن خشت لزب %~% موجب قربی که واسجد واقترب
# 19 تا که این دیوار عالی‌گردنست %~% مانع این سر فرود آوردنست
# 20 سجده نتوان کرد بر آب حیات %~% تا نیابم زین تن خاکی نجات
# 21 بر سر دیوار هر کو تشنه‌تر %~% زودتر بر می‌کند خشت و مدر
# 22 هر که عاشقتر بود بر بانگ آب %~% او کلوخ زفت‌تر کند از حجاب
# 23 او ز بانگ آب پر می تا عنق %~% نشنود بیگانه جز بانگ بلق
# 24 ای خنک آن را که او ایام پیش %~% مغتنم دارد گزارد وام خویش
# 25 اندر آن ایام کش قدرت بود %~% صحت و زور دل و قوت بود
# 26 وان جوانی همچو باغ سبز و تر %~% می‌رساند بی دریغی بار و بر
# 27 چشمه‌های قوت و شهوت روان %~% سبز می‌گردد زمین تن بدان
# 28 خانه معمور و سقفش بس بلند %~% معتدل ارکان و بی تخلیط و بند
# 29 پیش از آن کایام پیری در رسد %~% گردنت بندد به حبل من مسد
# 30 خاک شوره گردد و ریزان و سست %~% هرگز از شوره نبات خوش نرست
# 31 آب زور و آب شهوت منقطع %~% او ز خویش و دیگران نا منتفع
# 32 ابروان چون پالدم زیر آمده %~% چشم را نم آمده تاری شده
# 33 از تشنج رو چو پشت سوسمار %~% رفته نطق و طعم و دندانها ز کار
# 34 روز بیگه لاشه لنگ و ره دراز %~% کارگه ویران عمل رفته ز ساز
# 35 بیخهای خوی بد محکم شده %~% قوت بر کندن آن کم شده
PageV02P025
# 1 همچو آن شخص درشت خوش‌سخن %~% در میان ره نشاند او خاربن
# 2 ره گذریانش ملامت‌گر شدند %~% پس بگفتندش بکن این را نکند
# 3 هر دمی آن خاربن افزون شدی %~% پای خلق از زخم آن پر خون شدی
# 4 جامه‌های خلق بدریدی ز خار %~% پای درویشان بخستی زار زار
# 5 چون بجد حاکم بدو گفت این بکن %~% گفت آری بر کنم روزیش من
# 6 مدتی فردا و فردا وعده داد %~% شد درخت خار او محکم نهاد
# 7 گفت روزی حاکمش ای وعده کژ %~% پیش آ در کار ما واپس مغژ
# 8 گفت الایام یا عم بیننا %~% گفت عجل لا تماطل دیننا
# 9 تو که می‌گویی که فردا این بدان %~% که بهر روزی که می‌آید زمان
# 10 آن درخت بد جوان‌تر می‌شود %~% وین کننده پیر و مضطر می‌شود
# 11 خاربن در قوت و برخاستن %~% خارکن در پیری و در کاستن
# 12 خاربن هر روز و هر دم سبز و تر %~% خارکن هر روز زار و خشک تر
# 13 او جوان‌تر می‌شود تو پیرتر %~% زود باش و روزگار خود مبر
# 14 خاربن دان هر یکی خوی بدت %~% بارها در پای خار آخر زدت
# 15 بارها از خوی خود خسته شدی %~% حس نداری سخت بی‌حس آمدی
# 16 گر ز خسته گشتن دیگر کسان %~% که ز خلق زشت تو هست آن رسان
# 17 غافلی باری ز زخم خود نه‌ای %~% تو عذاب خویش و هر بیگانه‌ای
# 18 یا تبر بر گیر و مردانه بزن %~% تو علی‌وار این در خیبر بکن
# 19 یا به گلبن وصل کن این خار را %~% وصل کن با نار نور یار را
# 20 تا که نور او کشد نار ترا %~% وصل او گلشن کند خار ترا
# 21 تو مثال دوزخی او مؤمنست %~% کشتن آتش به مؤمن ممکنست
# 22 مصطفی فرمود از گفت جحیم %~% کو بممن لابه‌گر گردد ز بیم
# 23 گویدش بگذر ز من ای شاه زود %~% هین که نورت سوز نارم را ربود
# 24 پس هلاک نار نور مؤمنست %~% زانک بی ضد دفع ضد لا یمکنست
# 25 نار ضد نور باشد روز عدل %~% کان ز قهر انگیخته شد این ز فضل
# 26 گر همی خواهی تو دفع شر نار %~% آب رحمت بر دل آتش گمار
# 27 چشمه آن آب رحمتمؤمنست %~% آب حیوان روح پاک محسنست
# 28 بس گریزانست نفس تو ازو %~% زانک تو از آتشی او آب خو
# 29 ز آب آتش زان گریزان می‌شود %~% کآتشش از آب ویران می‌شود
# 30 حس و فکر تو همه از آتشست %~% حس شیخ و فکر او نور خوشست
# 31 آب نور او چو بر آتش چکد %~% چک چک از آتش بر آید برجهد
# 32 چون کند چک‌چک تو گویش مرگ و درد %~% تا شود این دوزخ نفس تو سرد
# 33 تا نسوزد او گلستان ترا %~% تا نسوزد عدل و احسان ترا
# 34 بعد از آن چیزی که کاری بر دهد %~% لاله و نسرین و سیسنبر دهد
# 35 باز پهنا می‌رویم از راه راست %~% باز گرد ای خواجه راه ما کجاست
# 36 اندر آن تقریر بودیم ای حسود %~% که خرت لنگست و منزل دور زود
# 37 سال بیگه گشت وقت کشت نی %~% جز سیه‌رویی و فعل زشت نی
# 38 کرم در بیخ درخت تن فتاد %~% بایدش بر کند و در آتش نهاد
# 39 هین و هین ای راه‌رو بیگاه شد %~% آفتاب عمر سوی چاه شد
# 40 این دو روزک را که زورت هست زود %~% پیر افشانی بکن از راه جود
# 41 این قدر تخمی که ماندستت بباز %~% تا بروید زین دو دم عمر دراز
# 42 تا نمردست این چراغ با گهر %~% هین فتیلش ساز و روغن زودتر
# 43 هین مگو فردا که فرداها گذشت %~% تا بکلی نگذرد ایام کشت
# 44 پند من بشنو که تن بند قویست %~% کهنه بیرون کن گرت میل نویست
# 45 لب ببند و کف پر زر بر گشا %~% بخل تن بگذار و پیش آور سخا
# 46 ترک شهوتها و لذتها سخاست %~% هر که در شهوت فرو شد برنخاست
# 47 این سخا شاخیست از سرو بهشت %~% وای او کز کف چنین شاخی بهشت
# 48 عروة الوثقاست این ترک هوا %~% برکشد این شاخ جان را بر سما
# 49 تا برد شاخ سخا ای خوب‌کیش %~% مر ترا بالاکشان تا اصل خویش
# 50 یوسف حسنی و این عالم چو چاه %~% وین رسن صبرست بر امر اله
# 51 یوسفا آمد رسن در زن دو دست %~% از رسن غافل مشو بیگه شدست
# 52 حمد لله کین رسن آویختند %~% فضل و رحمت را بهم آمیختند
# 53 تا ببینی عالم جان جدید %~% عالم بس آشکار ناپدید
# 54 این جهان نیست چون هستان شده %~% وان جهان هست بس پنهان شده
# 55 خاک بر بادست و بازی می‌کند %~% کژنمایی پرده‌سازی می‌کند
# 56 اینک بر کارست بی‌کارست و پوست %~% وانک پنهانست مغز و اصل اوست
# 57 خاک همچون آلتی در دست باد %~% باد را دان عالی و عالی‌نژاد
# 58 چشم خاکی را به خاک افتد نظر %~% بادبین چشمی بود نوعی دگر
# 59 اسپ داند اسپ را کو هست یار %~% هم سواری داند احوال سوار
# 60 چشم حس اسپست و نور حق سوار %~% بی‌سواره اسپ خود ناید به کار
# 61 پس ادب کن اسپ را از خوی بد %~% ورنه پیش شاه باشد اسپ رد
# 62 چشم اسپ از چشم شه رهبر بود %~% چشم او بی‌چشم شه مضطر بود
# 63 چشم اسپان جز گیاه و جز چرا %~% هر کجا خوانی بگوید نی چرا
# 64 نور حق بر نور حس راکب شود %~% آنگهی جان سوی حق راغب شود
# 65 اسپ بی راکب چه داند رسم راه %~% شاه باید تا بداند شاه‌راه
# 66 سوی حسی رو که نورش راکبست %~% حس را آن نور نیکو صاحبست
# 67 نور حس را نور حق تزیین بود %~% معنی نور علی نور این بود
# 68 نور حسی می‌کشد سوی ثری %~% نور حقش می‌برد سوی علی
# 69 زانک محسوسات دونتر عالمیست %~% نور حق دریا و حس چون شب‌نمیست
# 70 لیک پیدا نیست آن راکب برو %~% جز به آثار و به گفتار نکو
# 71 نور حسی کو غلیظست و گران %~% هست پنهان در سواد دیدگان
# 72 چونک نور حس نمی‌بینی ز چشم %~% چون ببینی نور آن دینی ز چشم
# 73 نور حس با این غلیظی مختفیست %~% چون خفی نبود ضیائی کان صفیست
# 74 این جهان چون خس به دست باد غیب %~% عاجزی پیش گرفت و داد غیب
# 75 گه بلندش می‌کند گاهیش پست %~% گه درستش می‌کند گاهی شکست
# 76 گه یمینش می‌برد گاهی یسار %~% گه گلستانش کند گاهیش خار
# 77 دست پنهان و قلم بین خط‌گزار %~% اسپ در جولان و ناپیدا سوار
# 78 تیر پران بین و ناپیدا کمان %~% جانها پیدا و پنهان جان جان
# 79 تیر را مشکن که این تیر شهیست %~% نیست پرتاوی ز شصت آگهیست
# 80 ما رمیت اذ رمیت گفت حق %~% کار حق بر کارها دارد سبق
# 81 خشم خود بشکن تو مشکن تیر را %~% چشم خشمت خون شمارد شیر را
# 82 بوسه ده بر تیر و پیش شاه بر %~% تیر خون‌آلود از خون تو تر
# 83 آنچ پیدا عاجز و بسته و زبون %~% وآنچ ناپیدا چنان تند و حرون
# 84 ما شکاریم این چنین دامی کراست %~% گوی چوگانیم چوگانی کجاست
# 85 می‌درد می‌دوزد این خیاط کو %~% می‌دمد می‌سوزد این نفاط کو
# 86 ساعتی کافر کند صدیق را %~% ساعتی زاهد کند زندیق را
# 87 زانک مخلص در خطر باشد ز دام %~% تا ز خود خالص نگردد او تمام
# 88 زانک در راهست و ره‌زن بی‌حدست %~% آن رهد کو در امان ایزدست
# 89 آینه خالص نگشت او مخلص است %~% مرغ را نگرفته است او مقنص است
# 90 چونک مخلص گشت مخلص باز رست %~% در مقام امن رفت و برد دست
# 91 هیچ آیینه دگر آهن نشد %~% هیچ نانی گندم خرمن نشد
# 92 هیچ انگوری دگر غوره نشد %~% هیچ میوه پخته با کوره نشد
# 93 پخته گرد و از تغیر دور شو %~% رو چو برهان محقق نور شو
# 94 چون ز خود رستی همه برهان شدی %~% چونک بنده نیست شد سلطان شدی
# 95 ور عیان خواهی صلاح الدین نمود %~% دیده‌ها را کرد بینا و گشود
# 96 فقر را از چشم و از سیمای او %~% دید هر چشمی که دارد نور هو
# 97 شیخ فعالست بی‌آلت چو حق %~% با مریدان داده بی گفتی سبق
# 98 دل به دست او چو موم نرم رام %~% مهر او گه ننگ سازد گاه نام
# 99 مهر مومش حاکی انگشتریست %~% باز آن نقش نگین حاکی کیست
# 100 حاکی اندیشه آن زرگرست %~% سلسله هر حلقه اندر دیگرست
# 101 این صدا در کوه دلها بانگ کیست %~% گه پرست از بانگ این که گه تهیست
# 102 هر کجا هست او حکیمست اوستاد %~% بانگ او زین کوه دل خالی مباد
# 103 هست که کوا مثنا می‌کند %~% هست که کآواز صدتا می‌کند
# 104 می‌زهاند کوه از آن آواز و قال %~% صد هزاران چشمه آب زلال
# 105 چون ز که آن لطف بیرون می‌شود %~% آبها در چشمه‌ها خون می‌شود
# 106 زان شهنشاه همایون‌نعل بود %~% که سراسر طور سینا لعل بود
# 107 جان پذیرفت و خرد اجزای کوه %~% ما کم از سنگیم آخر ای گروه
# 108 نه ز جان یک چشمه جوشان می‌شود %~% نه بدن از سبزپوشان می‌شود
# 109 نی صدای بانگ مشتاقی درو %~% نی صفای جرعه ساقی درو
# 110 کو حمیت تا ز تیشه وز کلند %~% این چنین که را بکلی بر کنند
# 111 بوک بر اجزای او تابد مهی %~% بوک در وی تاب مه یابد رهی
# 112 چون قیامت کوهها را برکند %~% بر سر ما سایه کی می‌افکند
# 113 این قیامت زان قیامت کی کمست %~% آن قیامت زخم و این چون مرهمست
# 114 هر که دید این مرهم از زخم ایمنست %~% هر بدی کین حسن دید او محسنست
# 115 ای خنک زشتی که خوبش شد حریف %~% وای گل‌رویی که جفتش شد خریف
# 116 نان مرده چون حریف جان شود %~% زنده گردد نان و عین آن شود
# 117 هیزم تیره حریف نار شد %~% تیرگی رفت و همه انوار شد
# 118 در نمکلان چون خر مرده فتاد %~% آن خری و مردگی یکسو نهاد
# 119 صبغة الله هست خم رنگ هو %~% پیسها یک رنگ گردد اندرو
# 120 چون در آن خم افتد و گوییش قم %~% از طرب گوید منم خم لا تلم
# 121 آن منم خم خود انا الحق گفتنست %~% رنگ آتش دارد الا آهنست
# 122 رنگ آهن محو رنگ آتشست %~% ز آتشی می‌لافد و خامش وشست
# 123 چون بسرخی گشت همچون زر کان %~% پس انا النارست لافش بی زبان
# 124 شد ز رنگ و طبع آتش محتشم %~% گوید او من آتشم من آتشم
# 125 آتشم من گر ترا شکیست و ظن %~% آزمون کن دست را بر من بزن
# 126 آتشم من بر تو گر شد مشتبه %~% روی خود بر روی من یک‌دم بنه
# 127 آدمی چون نور گیرد از خدا %~% هست مسجود ملایک ز اجتبا
# 128 نیز مسجود کسی کو چون ملک %~% رسته باشد جانش از طغیان و شک
# 129 آتش چه آهن چه لب ببند %~% ریش تشبیه مشبه را مخند
# 130 پار در دریا منه کم‌گوی از آن %~% بر لب دریا خمش کن لب گزان
# 131 گرچه صد چون من ندارد تاب بحر %~% لیک می‌نشکیبم از غرقاب بحر
# 132 جان و عقل من فدای بحر باد %~% خونبهای عقل و جان این بحر داد
# 133 تا که پایم می‌رود رانم درو %~% چون نماند پا چو بطانم درو
# 134 بی‌ادب حاضر ز غایب خوشترست %~% حلقه گرچه کژ بود نی بر درست
# 135 ای تن‌آلوده بگرد حوض گرد %~% پاک کی گردد برون حوض مرد
# 136 پاک کو از حوض مهجور اوفتاد %~% او ز پاکی خویش هم دور اوفتاد
# 137 پاکی این حوض بی‌پایان بود %~% پاکی اجسام کم میزان بود
# 138 زانک دل حوضست لیکن در کمین %~% سوی دریا راه پنهان دارد این
# 139 پاکی محدود تو خواهد مدد %~% ورنه اندر خرج کم گردد عدد
# 140 آب گفت آلوده را در من شتاب %~% گفت آلوده که دارم شرم از آب
# 141 گفت آب این شرم بی من کی رود %~% بی من این آلوده زایل کی شود
# 142 ز آب هر آلوده کو پنهان شود %~% الحیا یمنع الایمان بود
# 143 دل ز پایه حوض تن گلناک شد %~% تن ز آب حوض دلها پاک شد
# 144 گرد پایه حوض دل گرد ای پسر %~% هان ز پایه حوض تن می‌کن حذر
# 145 بحر تن بر بحر دل بر هم زنان %~% در میانشان برزخ لا یبغیان
# 146 گر تو باشی راست ور باشی تو کژ %~% پیشتر می‌غژ بدو واپس مغژ
# 147 پیش شاهان گر خطر باشد بجان %~% لیک نشکیبند ازو با همتان
# 148 شاه چون شیرین‌تر از شکر بود %~% جان به شیرینی رود خوشتر بود
# 149 ای ملامت‌گر سلامت مر ترا %~% ای سلامت‌جو رها کن تو مرا
# 150 جان من کوره‌ست با آتش خوشست %~% کوره را این بس که خانه آتشست
# 151 همچو کوره عشق را سوزیدنیست %~% هر که او زین کور باشد کوره نیست
# 152 برگ بی برگی ترا چون برگ شد %~% جان باقی یافتی و مرگ شد
# 153 چون ترا غم شادی افزودن گرفت %~% روضه جانت گل و سوسن گرفت
# 154 آنچ خوف دیگران آن امن تست %~% بط قوی از بحر و مرغ خانه سست
# 155 باز دیوانه شدم من ای طبیب %~% باز سودایی شدم من ای حبیب
# 156 حلقه‌های سلسله تو ذو فنون %~% هر یکی حلقه دهد دیگر جنون
# 157 داد هر حلقه فنونی دیگرست %~% پس مرا هر دم جنونی دیگرست
# 158 پس فنون باشد جنون این شد مثل %~% خاصه در زنجیر این میر اجل
# 159 آنچنان دیوانگی بگسست بند %~% که همه دیوانگان پندم دهند
PageV02P026
# 1 این چنین ذاالنون مصری را فتاد %~% کاندرو شور و جنونی نو بزاد
# 2 شور چندان شد که تا فوق فلک %~% می‌رسید از وی جگرها را نمک
# 3 هین منه تو شور خود ای شوره‌خاک %~% پهلوی شور خداوندان پاک
# 4 خلق را تاب جنون او نبود %~% آتش او ریشهاشان می‌ربود
# 5 چونک در ریش عوام آتش فتاد %~% بند کردندش به زندانی نهاد
# 6 نیست امکان واکشیدن این لگام %~% گرچه زین ره تنگ می‌آیند عام
# 7 دیده این شاهان ز عامه خوف جان %~% کین گره کورند و شاهان بی‌نشان
# 8 چونک حکم اندر کف رندان بود %~% لاجرم ذاالنون در زندان بود
# 9 یکسواره می‌رود شاه عظیم %~% در کف طفلان چنین در یتیم
# 10 در چه دریا نهان در قطره‌ای %~% آفتابی مخفی اندر ذره‌ای
# 11 آفتابی خویش را ذره نمود %~% واندک اندک روی خود را بر گشود
# 12 جمله ذرات در وی محو شد %~% عالم از وی مست گشت و صحو شد
# 13 چون قلم در دست غداری بود %~% بی گمان منصور بر داری بود
# 14 چون سفیهان‌راست این کار و کیا %~% لازم آمد یقتلون الانبیا
# 15 انبیا را گفته قومی راه گم %~% از سفه انا تطیرنا بکم
# 16 جهل ترسا بین امان انگیخته %~% زان خداوندی که گشت آویخته
# 17 چون بقول اوست مصلوب جهود %~% پس مرورا امن کی تاند نمود
# 18 چون دل آن شاه زیشان خون بود %~% عصمت و انت فیهم چون بود
# 19 زر خالص را و زرگر را خطر %~% باشد از قلاب خاین بیشتر
# 20 یوسفان از رشک زشتان مخفی‌اند %~% کز عدو خوبان در آتش می‌زیند
# 21 یوسفان از مکر اخوان در چهند %~% کز حسد یوسف به گرگان می‌دهند
# 22 از حسد بر یوسف مصری چه رفت %~% این حسد اندر کمین گرگیست زفت
# 23 لاجرم زین گرگ یعقوب حلیم %~% داشت بر یوسف همیشه خوف و بیم
# 24 گرگ ظاهر گرد یوسف خود نگشت %~% این حسد در فعل از گرگان گذشت
# 25 رحم کرد این گرگ وز عذر لبق %~% آمده که انا ذهبنا نستبق
# 26 صد هزاران گرگ را این مکر نیست %~% عاقبت رسوا شود این گرگ بیست
# 27 زانک حشر حاسدان روز گزند %~% بی گمان بر صورت گرگان کنند
# 28 حشر پر حرص خس مردارخوار %~% صورت خوکی بود روز شمار
# 29 زانیان را گند اندام نهان %~% خمرخواران را بود گند دهان
# 30 گند مخفی کان به دلها می‌رسید %~% گشت اندر حشر محسوس و پدید
# 31 بیشه‌ای آمد وجود آدمی %~% بر حذر شو زین وجود ار زان دمی
# 32 در وجود ما هزاران گرگ و خوک %~% صالح و ناصالح و خوب و خشوک
# 33 حکم آن خوراست کان غالبترست %~% چونک زر بیش از مس آمد آن زرست
# 34 سیرتی کان بر وجودت غالبست %~% هم بر آن تصویر حشرت واجبست
# 35 ساعتی گرگی در آید در بشر %~% ساعتی یوسف‌رخی همچون قمر
# 36 می‌رود از سینه‌ها در سینه‌ها %~% از ره پنهان صلاح و کینه‌ها
# 37 بلک خود از آدمی در گاو و خر %~% می‌رود دانایی و علم و هنر
# 38 اسپ سکسک می‌شود رهوار و رام %~% خرس بازی می‌کند بز هم سلام
# 39 رفت اندر سگ ز آدمیان هوس %~% تا شبان شد یا شکاری یا حرس
# 40 در سگ اصحاب خویی زان وفود %~% رفت تا جویای الله گشته بود
# 41 هر زمان در سینه نوعی سر کند %~% گاه دیو و گه ملک گه دام و دد
# 42 زان عجب بیشه که هر شیر آگهست %~% تا به دام سینه‌ها پنهان رهست
# 43 دزدیی کن از درون مرجان جان %~% ای کم از سگ از درون عارفان
# 44 چونک دزدی باری آن در لطیف %~% چونک حامل می‌شوی باری شریف
PageV02P027
# 1 دوستان در قصه ذاالنون شدند %~% سوی زندان و در آن رایی زدند
# 2 کین مگر قاصد کند یا حکمتیست %~% او درین دین قبله‌ای و آیتیست
# 3 دور دور از عقل چون دریای او %~% تا جنون باشد سفه‌فرمای او
# 4 حاش لله از کمال جاه او %~% کابر بیماری بپوشد ماه او
# 5 او ز شر عامه اندر خانه شد %~% او ز ننگ عاقلان دیوانه شد
# 6 او ز عار عقل کند تن‌پرست %~% قاصدا رفتست و دیوانه شدست
# 7 که ببندیدم قوی وز ساز گاو %~% بر سر و پشتم بزن وین را مکاو
# 8 تا ز زخم لخت یابم من حیات %~% چون قتیل از گاو موسی ای ثقات
# 9 تا ز زخم لخت گاوی خوش شوم %~% همچو کشته و گاو موسی گش شوم
# 10 زنده شد کشته ز زخم دم گاو %~% همچو مس از کیمیا شد زر ساو
# 11 کشته بر جست و بگفت اسرار را %~% وا نمود آن زمره خون‌خوار را
# 12 گفت روشن کین جماعت کشته‌اند %~% کین زمان در خصمیم آشفته‌اند
# 13 چونک کشته گردد این جسم گران %~% زنده گردد هستی اسراردان
# 14 جان او بیند بهشت و نار را %~% باز داند جمله اسرار را
# 15 وا نماید خونیان دیو را %~% وا نماید دام خدعه و ریو را
# 16 گاو کشتن هست از شرط طریق %~% تا شود از زخم دمش جان مفیق
# 17 گاو نفس خویش را زوتر بکش %~% تا شود روح خفی زنده و بهش
PageV02P028
# 1 چون رسیدند آن نفر نزدیک او %~% بانگ بر زد هی کیانید اتقو
# 2 با ادب گفتند ما از دوستان %~% بهر پرسش آمدیم اینجا بجان
# 3 چونی ای دریای عقل ذو فنون %~% این چه بهتانست بر عقلت جنون
# 4 دود گلخن کی رسد در آفتاب %~% چون شود عنقا شکسته از غراب
# 5 وا مگیر از ما بیان کن این سخن %~% ما محبانیم با ما این مکن
# 6 مر محبان را نشاید دور کرد %~% یا بروپوش و دغل مغرور کرد
# 7 راز را اندر میان آور شها %~% رو مکن در ابر پنهانی مها
# 8 ما محب و صادق و دل خسته‌ایم %~% در دو عالم دل به تو در بسته‌ایم
# 9 فحش آغازید و دشنام از گزاف %~% گفت او دیوانگانه زی و قاف
# 10 بر جهید و سنگ پران کرد و چوب %~% جملگی بگریختند از بیم کوب
# 11 قهقهه خندید و جنبانید سر %~% گفت باد ریش این یاران نگر
# 12 دوستان بین کو نشان دوستان %~% دوستان را رنج باشد همچو جان
# 13 کی کران گیرد ز رنج دوست دوست %~% رنج مغز و دوستی آن را چو پوست
# 14 نی نشان دوستی شد سرخوشی %~% در بلا و آفت و محنت‌کشی
# 15 دوست همچون زر بلا چون آتشست %~% زر خالص در دل آتش خوشست
PageV02P029
# 1 نی که لقمان را که بنده پاک بود %~% روز و شب در بندگی چالاک بود
# 2 خواجه‌اش می‌داشتی در کار پیش %~% بهترش دیدی ز فرزندان خویش
# 3 زانک لقمان گرچه بنده‌زاد بود %~% خواجه بود و از هوا آزاد بود
# 4 گفت شاهی شیخ را اندر سخن %~% چیزی از بخشش ز من درخواست کن
# 5 گفت ای شه شرم ناید مر ترا %~% که چنین گویی مرا زین برتر آ
# 6 من دو بنده دارم و ایشان حقیر %~% وآن دو بر تو حاکمانند و امیر
# 7 گفت شه آن دو چه‌اند این زلتست %~% گفت آن یک خشم و دیگر شهوتست
# 8 شاه آن دان کو ز شاهی فارغست %~% بی مه و خورشید نورش بازغست
# 9 مخزن آن دارد که مخزن ذات اوست %~% هستی او دارد که با هستی عدوست
# 10 خواجه لقمان بظاهر خواجه‌وش %~% در حقیقت بنده لقمان خواجه‌اش
# 11 در جهان بازگونه زین بسیست %~% در نظرشان گوهری کم از خسیست
# 12 مر بیابان را مفازه نام شد %~% نام و رنگی عقلشان را دام شد
# 13 یک گره را خود معرف جامه است %~% در قبا گویند کو از عامه است
# 14 یک گره را ظاهر سالوس زهد %~% نور باید تا بود جاسوس زهد
# 15 نور باید پاک از تقلید و غول %~% تا شناسد مرد را بی فعل و قول
# 16 در رود در قلب او از راه عقل %~% نقد او بیند نباشد بند نقل
# 17 بندگان خاص علام الغیوب %~% در جهان جان جواسیس القلوب
# 18 در درون دل در آید چون خیال %~% پیش او مکشوف باشد سر حال
# 19 در تن گنجشک چیست از برگ و ساز %~% که شود پوشیده آن بر عقل باز
# 20 آنک واقف گشت بر اسرار هو %~% سر مخلوقات چه بود پیش او
# 21 آنک بر افلاک رفتارش بود %~% بر زمین رفتن چه دشوارش بود
# 22 در کف داود کاهن گشت موم %~% موم چه بود در کف او ای ظلوم
# 23 بود لقمان بنده‌شکلی خواجه‌ای %~% بندگی بر ظاهرش دیباجه‌ای
# 24 چون رود خواجه به جای ناشناس %~% در غلام خویش پوشاند لباس
# 25 او بپوشد جامه‌های آن غلام %~% مر غلام خویش را سازد امام
# 26 در پیش چون بندگان در ره شود %~% تا نباید زو کسی آگه شود
# 27 گوید ای بنده تو رو بر صدر شین %~% من بگیرم کفش چون بنده کهین
# 28 تو درشتی کن مرا دشنام ده %~% مر مرا تو هیچ توقیری منه
# 29 ترک خدمت خدمت تو داشتم %~% تا به غربت تخم حیلت کاشتم
# 30 خواجگان این بندگیها کرده‌اند %~% تا گمان آید که ایشان بنده‌اند
# 31 چشم‌پر بودند و سیر از خواجگی %~% کارها را کرده‌اند آمادگی
# 32 وین غلامان هوا بر عکس آن %~% خویشتن بنموده خواجه عقل و جان
# 33 آید از خواجه ره افکندگی %~% ناید از بنده به غیر بندگی
# 34 پس از آن عالم بدین عالم چنان %~% تعبیتها هست بر عکس این بدان
# 35 خواجه لقمان ازین حال نهان %~% بود واقف دیده بود از وی نشان
# 36 راز می‌دانست و خوش می‌راند خر %~% از برای مصلحت آن راه‌بر
# 37 مر ورا آزاد کردی از نخست %~% لیک خشنودی لقمان را بجست
# 38 زانک لقمان را مراد این بود تا %~% کس نداند سر آن شیر و فتی
# 39 چه عجب گر سر ز بد پنهان کنی %~% این عجب که سر ز خود پنهان کنی
# 40 کار پنهان کن تو از چشمان خود %~% تا بود کارت سلیم از چشم بد
# 41 خویش را تسلیم کن بر دام مزد %~% وانگه از خود بی ز خود چیزی بدزد
# 42 می‌دهند افیون به مرد زخم‌مند %~% تا که پیکان از تنش بیرون کنند
# 43 وقت مرگ از رنج او را می‌درند %~% او بدان مشغول شد جان می‌برند
# 44 چون به هر فکری که دل خواهی سپرد %~% از تو چیزی در نهان خواهند برد
# 45 پس بدان مشغول شو کان بهترست %~% تا ز تو چیزی برد کان کهترست
# 46 هرچه تحصیلی کنی ای معتنی %~% می در آید دزد از آن سو کایمنی
# 47 بار بازرگان چو در آب اوفتد %~% دست اندر کاله بهتر زند
# 48 چونک چیزی فوت خواهد شد در آب %~% ترک کمتر گوی و بهتر را بیاب
PageV02P030
# 1 هر طعامی کوریدندی بوی %~% کس سوی لقمان فرستادی ز پی
# 2 تا که لقمان دست سوی آن برد %~% قاصدا تا خواجه پس‌خوردش خورد
# 3 سؤر او خوردی و شور انگیختی %~% هر طعامی کو نخوردی ریختی
# 4 ور بخوردی بی دل و بی اشتها %~% این بود پیوندی بی انتها
# 5 خربزه آورده بودند ارمغان %~% گفت رو فرزند لقمان را بخوان
# 6 چون برید و داد او را یک برین %~% همچو شکر خوردش و چون انگبین
# 7 از خوشی که خورد داد او را دوم %~% تا رسید آن گرچها تا هفدهم
# 8 ماند گرچی گفت این را من خورم %~% تا چه شیرین خربزه‌ست این بنگرم
# 9 او چنین خوش می‌خورد کز ذوق او %~% طبعها شد مشتهی و لقمه‌جو
# 10 چون بخورد از تلخیش آتش فروخت %~% هم زبان کرد آبله هم حلق سوخت
# 11 ساعتی بی‌خود شد از تلخی آن %~% بعد از آن گفتش که ای جان و جهان
# 12 نوش چون کردی تو چندین زهر را %~% لطف چون انگاشتی این قهر را
# 13 این چه صبرست این صبوری ازچه روست %~% یا مگر پیش تو این جانت عدوست
# 14 چون نیاوردی به حیلت حجتی %~% که مرا عذریست بس کن ساعتی
# 15 گفت من از دست نعمت‌بخش تو %~% خورده‌ام چندان که از شرمم دوتو
# 16 شرمم آمد که یکی تلخ از کفت %~% من ننوشم ای تو صاحب‌معرفت
# 17 چون همه اجزام از انعام تو %~% رسته‌اند و غرق دانه و دام تو
# 18 گر ز یک تلخی کنم فریاد و داد %~% خاک صد ره بر سر اجزام باد
# 19 لذت دست شکربخشت بداشت %~% اندرین بطیخ تلخی کی گذاشت
# 20 از محبت تلخها شیرین شود %~% از محبت مسها زرین شود
# 21 از محبت دردها صافی شود %~% از محبت دردها شافی شود
# 22 از محبت مرده زنده می‌کنند %~% از محبت شاه بنده می‌کنند
# 23 این محبت هم نتیجه دانشست %~% کی گزافه بر چنین تختی نشست
# 24 دانش ناقص کجا این عشق زاد %~% عشق زاید ناقص اما بر جماد
# 25 بر جمادی رنگ مطلوبی چو دید %~% از صفیری بانگ محبوبی شنید
# 26 دانش ناقص نداند فرق را %~% لاجرم خورشید داند برق را
# 27 چونک ملعون خواند ناقص را رسول %~% بود در تاویل نقصان عقول
# 28 زانک ناقص‌تن بود مرحوم رحم %~% نیست بر مرحوم لایق لعن و زخم
# 29 نقص عقلست آن که بد رنجوریست %~% موجب لعنت سزای دوریست
# 30 زانک تکمیل خردها دور نیست %~% لیک تکمیل بدن مقدور نیست
# 31 کفر و فرعونی هر گبر بعید %~% جمله از نقصان عقل آمد پدید
# 32 بهر نقصان بدن آمد فرج %~% در نبی که ما علی الاعمی حرج
# 33 برق آفل باشد و بس بی وفا %~% آفل از باقی ندانی بی صفا
# 34 برق خندد بر کی می‌خندد بگو %~% بر کسی که دل نهد بر نور او
# 35 نورهای چرخ ببریده‌پیست %~% آن چو لا شرقی و لا غربی کیست
# 36 برق را خو یخطف الابصار دان %~% نور باقی را همه انصار دان
# 37 بر کف دریا فرس را راندن %~% نامه‌ای در نور برقی خواندن
# 38 از حریصی عاقبت نادیدنست %~% بر دل و بر عقل خود خندیدنست
# 39 عاقبت بینست عقل از خاصیت %~% نفس باشد کو نبیند عاقبت
# 40 عقل کو مغلوب نفس او نفس شد %~% مشتری مات زحل شد نحس شد
# 41 هم درین نحسی بگردان این نظر %~% در کسی که کرد نحست در نگر
# 42 آن نظر که بنگرد این جر و مد %~% او ز نحسی سوی سعدی نقب زد
# 43 زان همی‌گرداندت حالی به حال %~% ضد به ضد پیداکنان در انتقال
# 44 تا که خوفت زاید از ذات الشمال %~% لذت ذات الیمین یرجی الرجال
# 45 تا دو پر باشی که مرغ یک پره %~% عاجز آید از پریدن ای سره
# 46 یا رها کن تا نیایم در کلام %~% یا بده دستور تا گویم تمام
# 47 ورنه این خواهی نه آن فرمان تراست %~% کس چه داند مر ترا مقصد کجاست
# 48 جان ابراهیم باید تا به نور %~% بیند اندر نار فردوس و قصور
# 49 پایه پایه بر رود بر ماه و خور %~% تا نماند همچو حلقه بند در
# 50 چون خلیل از آسمان هفتمین %~% بگذرد که لا احب الافلین
# 51 این جهان تن غلط‌انداز شد %~% جز مر آن را کو ز شهوت باز شد
PageV02P031
# 1 قصه شاه و امیران و حسد %~% بر غلام خاص و سلطان خرد
# 2 دور ماند از جر جرار کلام %~% باز باید گشت و کرد آن را تمام
# 3 باغبان ملک با اقبال و بخت %~% چون درختی را نداند از درخت
# 4 آن درختی را که تلخ و رد بود %~% و آن درختی که یکش هفصد بود
# 5 کی برابر دارد اندر تربیت %~% چون ببیندشان به چشم عاقبت
# 6 کان درختان را نهایت چیست بر %~% گرچه یکسانند این دم در نظر
# 7 شیخ کو ینظر بنور الله شد %~% از نهایت وز نخست آگاه شد
# 8 چشم آخربین ببست از بهر حق %~% چشم آخربین گشاد اندر سبق
# 9 آن حسودان بد درختان بوده‌اند %~% تلخ گوهر شوربختان بوده‌اند
# 10 از حسد جوشان و کف می‌ریختند %~% در نهانی مکر می‌انگیختند
# 11 تا غلام خاص را گردن زنند %~% بیخ او را از زمانه بر کنند
# 12 چون شود فانی چو جانش شاه بود %~% بیخ او در عصمت الله بود
# 13 شاه از آن اسرار واقف آمده %~% همچو بوبکر ربابی تن زده
# 14 در تماشای دل بدگوهران %~% می‌زدی خنبک بر آن کوزه‌گران
# 15 مکر می‌سازند قومی حیله‌مند %~% تا که شه را در فقاعی در کنند
# 16 پادشاهی بس عظیمی بی کران %~% در فقاعی کی بگنجد ای خران
# 17 از برای شاه دامی دوختند %~% آخر این تدبیر ازو آموختند
# 18 نحس شاگردی که با استاد خویش %~% همسری آغازد و آید به پیش
# 19 با کدام استاد استاد جهان %~% پیش او یکسان هویدا و نهان
# 20 چشم او ینظر بنور الله شده %~% پرده‌های جهل را خارق بده
# 21 از دل سوراخ چون کهنه گلیم %~% پرده‌ای بندد به پیش آن حکیم
# 22 پرده می‌خندد برو با صد دهان %~% هر دهانی گشته اشکافی بر آن
# 23 گوید آن استاد مر شاگرد را %~% ای کم از سگ نیستت با من وفا
# 24 خود مرا استا مگیر آهن‌گسل %~% همچو خود شاگرد گیر و کوردل
# 25 نه از منت یاریست در جان و روان %~% بی منت آبی نمی‌گردد روان
# 26 پس دل من کارگاه بخت تست %~% چه شکنی این کارگاه ای نادرست
# 27 گوییش پنهان زنم آتش‌زنه %~% نی به قلب از قلب باشد روزنه
# 28 آخر از روزن ببیند فکر تو %~% دل گواهیی دهد زین ذکر تو
# 29 گیر در رویت نمالد از کرم %~% هرچه گویی خندد و گوید نعم
# 30 او نمی‌خندد ز ذوق مالشت %~% او همی‌خندد بر آن اسگالشت
# 31 پس خداعی را خداعی شد جزا %~% کاسه زن کوزه بخور اینک سزا
# 32 گر بدی با تو ورا خنده رضا %~% صد هزاران گل شکفتی مر ترا
# 33 چون دل او در رضا آرد عمل %~% آفتابی دان که آید در حمل
# 34 زو بخندد هم نهار و هم بهار %~% در هم آمیزد شکوفه و سبزه‌زار
# 35 صد هزاران بلبل و قمری نوا %~% افکنند اندر جهان بی‌نوا
# 36 چونک برگ روح خود زرد و سیاه %~% می‌ببینی چون ندانی خشم شاه
# 37 آفتاب شاه در برج عتاب %~% می‌کند روها سیه همچون کتاب
# 38 آن عطارد را ورقها جان ماست %~% آن سپیدی و آن سیه میزان ماست
# 39 باز منشوری نویسد سرخ و سبز %~% تا رهند ارواح از سودا و عجز
# 40 سرخ و سبز افتاد نسخ نوبهار %~% چون خط قوس و قزح در اعتبار
PageV02P032
# 1 رحمت صد تو بر آن بلقیس باد %~% که خدایش عقل صد مرده بداد
# 2 هدهدی نامه بیاورد و نشان %~% از سلیمان چند حرفی با بیان
# 3 خواند او آن نکته‌های با شمول %~% با حقارت ننگرید اندر رسول
# 4 جسم هدهد دید و جان عنقاش دید %~% حس چو کفی دید و دل دریاش دید
# 5 عقل با حس زین طلسمات دو رنگ %~% چون محمد با ابوجهلان به جنگ
# 6 کافران دیدند احمد را بشر %~% چون ندیدند از وی انشق القمر
# 7 خاک زن در دیده حس‌بین خویش %~% دیده حس دشمن عقلست و کیش
# 8 دیده حس را خدا اعماش خواند %~% بت‌پرستش گفت و ضد ماش خواند
# 9 زانک او کف دید و دریا را ندید %~% زانک حالی دید و فردا را ندید
# 10 خواجه فردا و حالی پیش او %~% او نمی‌بیند ز گنجی جز تسو
# 11 ذره‌ای زان آفتاب آرد پیام %~% آفتاب آن ذره را گردد غلام
# 12 قطره‌ای کز بحر وحدت شد سفیر %~% هفت بحر آن قطره را باشد اسیر
# 13 گر کف خاکی شود چالاک او %~% پیش خاکش سر نهد افلاک او
# 14 خاک آدم چونک شد چالاک حق %~% پیش خاکش سر نهند املاک حق
# 15 السما انشقت آخر از چه بود %~% از یکی چشمی که خاکیی گشود
# 16 خاک از دردی نشیند زیر آب %~% خاک بین کز عرش بگذشت از شتاب
# 17 آن لطافت پس بدان کز آب نیست %~% جز عطای مبدع وهاب نیست
# 18 گر کند سفلی هوا و نار را %~% ور ز گل او بگذراند خار را
# 19 حاکمست و یفعل الله ما یشا %~% کو ز عین درد انگیزد دوا
# 20 گر هوا و نار را سفلی کند %~% تیرگی و دردی و ثفلی کند
# 21 ور زمین و آب را علوی کند %~% راه گردون را به پا مطوی کند
# 22 پس یقین شد که تعز من تشا %~% خاکیی را گفت پرها بر گشا
# 23 آتشی را گفت رو ابلیس شو %~% زیر هفتم خاک با تلبیس شو
# 24 آدم خاکی برو تو بر سها %~% ای بلیس آتشی رو تا ثری
# 25 چار طبع و علت اولی نیم %~% در تصرف دایما من باقیم
# 26 کار من بی علتست و مستقیم %~% هست تقدیرم نه علت ای سقیم
# 27 عادت خود را بگردانم بوقت %~% این غبار از پیش بنشانم بوقت
# 28 بحر را گویم که هین پر نار شو %~% گویم آتش را که رو گلزار شو
# 29 کوه را گویم سبک شو همچو پشم %~% چرخ را گویم فرو در پیش چشم
# 30 گویم ای خورشید مقرون شو به ماه %~% هر دو را سازم چو دو ابر سیاه
# 31 چشمه خورشید را سازیم خشک %~% چشمه خون را بفن سازیم مشک
# 32 آفتاب و مه چو دو گاو سیاه %~% یوغ بر گردن ببنددشان اله
PageV02P033
# 1 مقریی می‌خواند از روی کتاب %~% ماؤکم غورا ز چشمه بندم آب
# 2 آب را در غورها پنهان کنم %~% چشمه‌ها را خشک و خشکستان کنم
# 3 آب را در چشمه کی آرد دگر %~% جز من بی مثل و با فضل و خطر
# 4 فلسفی منطقی مستهان %~% می‌گذشت از سوی مکتب آن زمان
# 5 چونک بشنید آیت او از ناپسند %~% گفت آریم آب را ما با کلند
# 6 ما به زخم بیل و تیزی تبر %~% آب را آریم از پستی زبر
# 7 شب بخفت و دید او یک شیرمرد %~% زد طبانچه هر دو چشمش کور کرد
# 8 گفت زین دو چشمه چشم ای شقی %~% با تبر نوری بر آر ار صادقی
# 9 روز بر جست و دو چشم کور دید %~% نور فایض از دو چشمش ناپدید
# 10 گر بنالیدی و مستغفر شدی %~% نور رفته از کرم ظاهر شدی
# 11 لیک استغفار هم در دست نیست %~% ذوق توبه نقل هر سرمست نیست
# 12 زشتی اعمال و شومی جحود %~% راه توبه بر دل او بسته بود
# 13 از نیاز و اعتقاد آن خلیل %~% گشت ممکن امر صعب و مستحیل
# 14 همچنین بر عکس آن انکار مرد %~% مس کند زر را و صلحی را نبرد
# 15 دل بسختی همچو روی سنگ گشت %~% چون شکافد توبه آن را بهر کشت
# 16 چون شعیبی کو که تا او از دعا %~% بهر کشتن خاک سازد کوه را
# 17 یا بدریوزه مقوقس از رسول %~% سنگ‌لاخی مزرعی شد با اصول
# 18 کهربای مسخ آمد این دغا %~% خاک قابل را کند سنگ و حصا
# 19 هر دلی را سجده هم دستور نیست %~% مزد رحمت قسم هر مزدور نیست
# 20 هین به پشت آن مکن جرم و گناه %~% که کنم توبه در آیم در پناه
# 21 می‌بباید تاب و آبی توبه را %~% شرط شد برق و سحابی توبه را
# 22 آتش و آبی بباید میوه را %~% واجب آید ابر و برق این شیوه را
# 23 تا نباشد برق دل و ابر دو چشم %~% کی نشیند آتش تهدید و خشم
# 24 کی بروید سبزه ذوق وصال %~% کی بجوشد چشمه‌ها ز آب زلال
# 25 کی گلستان راز گوید با چمن %~% کی بنفشه عهد بندد با سمن
# 26 کی چناری کف گشاید در دعا %~% کی درختی سر فشاند در هوا
# 27 کی شکوفه آستین پر نثار %~% بر فشاندن گیرد ایام بهار
# 28 کی فروزد لاله را رخ همچو خون %~% کی گل از کیسه بر آرد زر برون
# 29 کی بیاید بلبل و گل بو کند %~% کی چو طالب فاخته کوکو کند
# 30 کی بگوید لک‌لک آن لک‌لک بجان %~% لک چه باشد ملک تست ای مستعان
# 31 کی نماید خاک اسرار ضمیر %~% کی شود بی آسمان بستان منیر
# 32 از کجا آورده‌اند آن حله‌ها %~% من کریم من رحیم کلها
# 33 آن لطافتها نشان شاهدیست %~% آن نشان پای مرد عابدیست
# 34 آن شود شاد از نشان کو دید شاه %~% چون ندید او را نباشد انتباه
# 35 روح آنکس کو بهنگام الست %~% دید رب خویش و شد بی‌خویش مست
# 36 او شناسد بوی می کو می بخورد %~% چون نخورد او می چه داند بوی کرد
# 37 زانک حکمت همچو ناقه ضاله است %~% همچو دلاله شهان را داله است
# 38 تو ببینی خواب در یک خوش‌لقا %~% کو دهد وعده و نشانی مر ترا
# 39 که مراد تو شود و اینک نشان %~% که به پیش آید ترا فردا فلان
# 40 یک نشانی آن که او باشد سوار %~% یک نشانی که ترا گیرد کنار
# 41 یک نشانی که بخندد پیش تو %~% یک نشان که دست بندد پیش تو
# 42 یک نشانی آنک این خواب از هوس %~% چون شود فردا نگویی پیش کس
# 43 زان نشان هم زکریا را بگفت %~% که نیایی تا سه روز اصلا بگفت
# 44 تا سه شب خامش کن از نیک و بدت %~% این نشان باشد که یحی آیدت
# 45 دم مزن سه روز اندر گفت و گو %~% کین سکوتست آیت مقصود تو
# 46 هین میاور این نشان را تو بگفت %~% وین سخن را دار اندر دل نهفت
# 47 این نشانها گویدش همچون شکر %~% این چه باشد صد نشانی دگر
# 48 این نشان آن بود کان ملک و جاه %~% که همی‌جویی بیابی از اله
# 49 آنک می‌گریی بشبهای دراز %~% وانک می‌سوزی سحرگه در نیاز
# 50 آنک بی آن روز تو تاریک شد %~% همچو دوکی گردنت باریک شد
# 51 وآنچ دادی هرچه داری در زکات %~% چون زکات پاک‌بازان رختهات
# 52 رختها دادی و خواب و رنگ رو %~% سر فدا کردی و گشتی همچو مو
# 53 چند در آتش نشستی همچو عود %~% چند پیش تیغ رفتی همچو خود
# 54 زین چنین بیچارگیها صد هزار %~% خوی عشاقست و ناید در شمار
# 55 چونک شب این خواب دیدی روز شد %~% از امیدش روز تو پیروز شد
# 56 چشم گردان کرده‌ای بر چپ و راست %~% کان نشان و آن علامتها کجاست
# 57 بر مثال برگ می‌لرزی که وای %~% گر رود روز و نشان ناید بجای
# 58 می‌دوی در کوی و بازار و سرا %~% چون کسی کو گم کند گوساله را
# 59 خواجه خیرست این دوادو چیستت %~% گم شده اینجا که داری کیستت
# 60 گوییش خیرست لیکن خیر من %~% کس نشاید که بداند غیر من
# 61 گر بگویم نک نشانم فوت شد %~% چون نشان شد فوت وقت موت شد
# 62 بنگری در روی هر مرد سوار %~% گویدت منگر مرا دیوانه‌وار
# 63 گوییش من صاحبی گم کرده‌ام %~% رو به جست و جوی او آورده‌ام
# 64 دولتت پاینده بادا ای سوار %~% رحم کن بر عاشقان معذور دار
# 65 چون طلب کردی بجد آمد نظر %~% جد خطا نکند چنین آمد خبر
# 66 ناگهان آمد سواری نیکبخت %~% پس گرفت اندر کنارت سخت سخت
# 67 تو شدی بیهوش و افتادی بطاق %~% بی‌خبر گفت اینت سالوس و نفاق
# 68 او چه می‌بیند درو این شور چیست %~% او نداند کان نشان وصل کیست
# 69 این نشان در حق او باشد که دید %~% آن دگر را کی نشان آید پدید
# 70 هر زمان کز وی نشانی می‌رسید %~% شخص را جانی بجانی می‌رسید
# 71 ماهی بیچاره را پیش آمد آب %~% این نشانها تلک آیات الکتاب
# 72 پس نشانیها که اندر انبیاست %~% خاص آن جان را بود کو آشناست
# 73 این سخن ناقص بماند و بی‌قرار %~% دل ندارم بی‌دلم معذور دار
# 74 ذره‌ها را کی تواند کس شمرد %~% خاصه آن کو عشق از وی عقل برد
# 75 می‌شمارم برگهای باغ را %~% می‌شمارم بانگ کبک و زاغ را
# 76 در شمار اندر نیاید لیک من %~% می‌شمارم بهر رشد ممتحن
# 77 نحس کیوان یا که سعد مشتری %~% ناید اندر حصر گرچه بشمری
# 78 لیک هم بعضی ازین هر دو اثر %~% شرح باید کرد یعنی نفع و ضر
# 79 تا شود معلوم آثار قضا %~% شمه‌ای مر اهل سعد و نحس را
# 80 طالع آنکس که باشد مشتری %~% شاد گردد از نشاط و سروری
# 81 وانک را طالع زحل از هر شرور %~% احتیاطش لازم آید در امور
# 82 اذکروا الله شاه ما دستور داد %~% اندر آتش دید ما را نور داد
# 83 گفت اگرچه پاکم از ذکر شما %~% نیست لایق مر مرا تصویرها
# 84 لیک هرگز مست تصویر و خیال %~% در نیابد ذات ما را بی مثال
# 85 ذکر جسمانه خیال ناقصست %~% وصف شاهانه از آنها خالصست
# 86 شاه را گوید کسی جولاه نیست %~% این چه مدحست این مگر آگاه نیست
PageV02P034
# 1 دید موسی یک شبانی را براه %~% کو همی‌گفت ای گزیننده اله
# 2 تو کجایی تا شوم من چاکرت %~% چارقت دوزم کنم شانه سرت
# 3 جامه‌ات شویم شپشهاات کشم %~% شیر پیشت آورم ای محتشم
# 4 دستکت بوسم بمالم پایکت %~% وقت خواب آید بروبم جایکت
# 5 ای فدای تو همه بزهای من %~% ای بیادت هیهی و هیهای من
# 6 این نمط بیهوده می‌گفت آن شبان %~% گفت موسی با کی است این ای فلان
# 7 گفت با آنکس که ما را آفرید %~% این زمین و چرخ ازو آمد پدید
# 8 گفت موسی های بس مدبر شدی %~% خود مسلمان ناشده کافر شدی
# 9 این چه ژاژست این چه کفرست و فشار %~% پنبه‌ای اندر دهان خود فشار
# 10 گند کفر تو جهان را گنده کرد %~% کفر تو دیبای دین را ژنده کرد
# 11 چارق و پاتابه لایق مر تراست %~% آفتابی را چنینها کی رواست
# 12 گر نبندی زین سخن تو حلق را %~% آتشی آید بسوزد خلق را
# 13 آتشی گر نامدست این دود چیست %~% جان سیه گشته روان مردود چیست
# 14 گر همی‌دانی که یزدان داورست %~% ژاژ و گستاخی ترا چون باورست
# 15 دوستی بی‌خرد خود دشمنیست %~% حق تعالی زین چنین خدمت غنیست
# 16 با کی می‌گویی تو این با عم و خال %~% جسم و حاجت در صفات ذوالجلال
# 17 شیر او نوشد که در نشو و نماست %~% چارق او پوشد که او محتاج پاست
# 18 ور برای بنده‌شست این گفت تو %~% آنک حق گفت او منست و من خود او
# 19 آنک گفت انی مرضت لم تعد %~% من شدم رنجور او تنها نشد
# 20 آنک بی یسمع و بی یبصر شده‌ست %~% در حق آن بنده این هم بیهده‌ست
# 21 بی ادب گفتن سخن با خاص حق %~% دل بمیراند سیه دارد ورق
# 22 گر تو مردی را بخوانی فاطمه %~% گرچه یک جنس‌اند مرد و زن همه
# 23 قصد خون تو کند تا ممکنست %~% گرچه خوش‌خو و حلیم و ساکنست
# 24 فاطمه مدحست در حق زنان %~% مرد را گویی بود زخم سنان
# 25 دست و پا در حق ما استایش است %~% در حق پاکی حق آلایش است
# 26 لم یلد لم یولد او را لایق است %~% والد و مولود را او خالق است
# 27 هرچه جسم آمد ولادت وصف اوست %~% هرچه مولودست او زین سوی جوست
# 28 زانک از کون و فساد است و مهین %~% حادثست و محدثی خواهد یقین
# 29 گفت ای موسی دهانم دوختی %~% وز پشیمانی تو جانم سوختی
# 30 جامه را بدرید و آهی کرد تفت %~% سر نهاد اندر بیابانی و رفت
PageV02P035
# 1 وحی آمد سوی موسی از خدا %~% بنده ما را ز ما کردی جدا
# 2 تو برای وصل کردن آمدی %~% یا برای فصل کردن آمدی
# 3 تا توانی پا منه اندر فراق %~% ابغض الاشیا عندی الطلاق
# 4 هر کسی را سیرتی بنهاده‌ام %~% هر کسی را اصطلاحی داده‌ام
# 5 در حق او مدح و در حق تو ذم %~% در حق او شهد و در حق تو سم
# 6 ما بری از پاک و ناپاکی همه %~% از گرانجانی و چالاکی همه
# 7 من نکردم امر تا سودی کنم %~% بلک تا بر بندگان جودی کنم
# 8 هندوان را اصطلاح هند مدح %~% سندیان را اصطلاح سند مدح
# 9 من نگردم پاک از تسبیحشان %~% پاک هم ایشان شوند و درفشان
# 10 ما زبان را ننگریم و قال را %~% ما روان را بنگریم و حال را
# 11 ناظر قلبیم اگر خاشع بود %~% گرچه گفت لفظ ناخاضع رود
# 12 زانک دل جوهر بود گفتن عرض %~% پس طفیل آمد عرض جوهر غرض
# 13 چند ازین الفاظ و اضمار و مجاز %~% سوز خواهم سوز با آن سوز ساز
# 14 آتشی از عشق در جان بر فروز %~% سر بسر فکر و عبارت را بسوز
# 15 موسیا آداب‌دانان دیگرند %~% سوخته جان و روانان دیگرند
# 16 عاشقان را هر نفس سوزیدنیست %~% بر ده ویران خراج و عشر نیست
# 17 گر خطا گوید ورا خاطی مگو %~% گر بود پر خون شهید او را مشو
# 18 خون شهیدان را ز آب اولیترست %~% این خطا را صد صواب اولیترست
# 19 در درون کعبه رسم قبله نیست %~% چه غم از غواص را پاچیله نیست
# 20 تو ز سرمستان قلاوزی مجو %~% جامه‌چاکان را چه فرمایی رفو
# 21 ملت عشق از همه دینها جداست %~% عاشقان را ملت و مذهب خداست
# 22 لعل را گر مهر نبود باک نیست %~% عشق در دریای غم غمناک نیست
PageV02P036
# 1 بعد از آن در سر موسی حق نهفت %~% رازهایی گفت کان ناید به گفت
# 2 بر دل موسی سخنها ریختند %~% دیدن و گفتن بهم آمیختند
# 3 چند بی‌خود گشت و چند آمد بخود %~% چند پرید از ازل سوی ابد
# 4 بعد ازین گر شرح گویم ابلهیست %~% زانک شرح این ورای آگهیست
# 5 ور بگویم عقلها را بر کند %~% ور نویسم بس قلمها بشکند
# 6 چونک موسی این عتاب از حق شنید %~% در بیابان در پی چوپان دوید
# 7 بر نشان پای آن سرگشته راند %~% گرد از پره بیابان بر فشاند
# 8 گام پای مردم شوریده خود %~% هم ز گام دیگران پیدا بود
# 9 یک قدم چون رخ ز بالا تا نشیب %~% یک قدم چون پیل رفته بر وریب
# 10 گاه چون موجی بر افرازان علم %~% گاه چون ماهی روانه بر شکم
# 11 گاه بر خاکی نبشته حال خود %~% همچو رمالی که رملی بر زند
# 12 عاقبت دریافت او را و بدید %~% گفت مژده ده که دستوری رسید
# 13 هیچ آدابی و ترتیبی مجو %~% هرچه می‌خواهد دل تنگت بگو
# 14 کفر تو دینست و دینت نور جان %~% آمنی وز تو جهانی در امان
# 15 ای معاف یفعل الله ما یشا %~% بی‌محابا رو زبان را بر گشا
# 16 گفت ای موسی از آن بگذشته‌ام %~% من کنون در خون دل آغشته‌ام
# 17 من ز سدره منتهی بگذشته‌ام %~% صد هزاران ساله زان سو رفته‌ام
# 18 تازیانه بر زدی اسپم بگشت %~% گنبدی کرد و ز گردون بر گذشت
# 19 محرم ناسوت ما لاهوت باد %~% آفرین بر دست و بر بازوت باد
# 20 حال من اکنون برون از گفتنست %~% اینچ می‌گویم نه احوال منست
# 21 نقش می‌بینی که در آیینه‌ایست %~% نقش تست آن نقش آن آیینه نیست
# 22 دم که مرد نایی اندر نای کرد %~% درخور نایست نه درخورد مرد
# 23 هان و هان گر حمد گویی گر سپاس %~% همچو نافرجام آن چوپان شناس
# 24 حمد تو نسبت بدان گر بهترست %~% لیک آن نسبت بحق هم ابترست
# 25 چند گویی چون غطا برداشتند %~% کین نبودست آنک می‌پنداشتند
# 26 این قبول ذکر تو از رحمتست %~% چون نماز مستحاضه رخصتست
# 27 با نماز او بیالودست خون %~% ذکر تو آلوده تشبیه و چون
# 28 خون پلیدست و به آبی می‌رود %~% لیک باطن را نجاستها بود
# 29 کان بغیر آب لطف کردگار %~% کم نگردد از درون مرد کار
# 30 در سجودت کاش رو گردانیی %~% معنی سبحان ربی دانیی
# 31 کای سجودم چون وجودم ناسزا %~% مر بدی را تو نکویی ده جزا
# 32 این زمین از حلم حق دارد اثر %~% تا نجاست برد و گلها داد بر
# 33 تا بپوشد او پلیدیهای ما %~% در عوض بر روید از وی غنچه‌ها
# 34 پس چو کافر دید کو در داد و جود %~% کمتر و بی‌مایه‌تر از خاک بود
# 35 از وجود او گل و میوه نرست %~% جز فساد جمله پاکیها نجست
# 36 گفت واپس رفته‌ام من در ذهاب %~% حسر تا یا لیتنی کنت تراب
# 37 کاش از خاکی سفر نگزیدمی %~% همچو خاکی دانه‌ای می‌چیدمی
# 38 چون سفر کردم مرا راه آزمود %~% زین سفر کردن ره‌آوردم چه بود
# 39 زان همه میلش سوی خاکست کو %~% در سفر سودی نبیند پیش رو
# 40 روی واپس کردنش آن حرص و آز %~% روی در ره کردنش صدق و نیاز
# 41 هر گیا را کش بود میل علا %~% در مزیدست و حیات و در نما
# 42 چونک گردانید سر سوی زمین %~% در کمی و خشکی و نقص و غبین
# 43 میل روحت چون سوی بالا بود %~% در تزاید مرجعت آنجا بود
# 44 ور نگوساری سرت سوی زمین %~% آفلی حق لا یحب الافلین
PageV02P037
# 1 گفت موسی ای کریم کارساز %~% ای که یکدم ذکر تو عمر دراز
# 2 نقش کژمژ دیدم اندر آب و گل %~% چون ملایک اعتراضی کرد دل
# 3 که چه مقصودست نقشی ساختن %~% واندرو تخم فساد انداختن
# 4 آتش ظلم و فساد افروختن %~% مسجد و سجده‌کنان را سوختن
# 5 مایه خونابه و زردآبه را %~% جوش دادن از برای لابه را
# 6 من یقین دانم که عین حکمتست %~% لیک مقصودم عیان و رؤیتست
# 7 آن یقین می‌گویدم خاموش کن %~% حرص رؤیت گویدم نه جوش کن
# 8 مر ملایک را نمودی سر خویش %~% کین چنین نوشی همی ارزد به نیش
# 9 عرضه کردی نور آدم را عیان %~% بر ملایک گشت مشکلها بیان
# 10 حشر تو گوید که سر مرگ چیست %~% میوه‌ها گویند سر برگ چیست
# 11 سر خون و نطفه حسن آدمیست %~% سابق هر بیشیی آخر کمیست
# 12 لوح را اول بشوید بی وقوف %~% آنگهی بر وی نویسد او حروف
# 13 خون کند دل را و اشک مستهان %~% بر نویسد بر وی اسرار آنگهان
# 14 وقت شستن لوح را باید شناخت %~% که مر آن را دفتری خواهند ساخت
# 15 چون اساس خانه‌ای می‌افکنند %~% اولین بنیاد را بر می‌کنند
# 16 گل بر آرند اول از قعر زمین %~% تا بخر بر کشی ما معین
# 17 از حجامت کودکان گریند زار %~% که نمی‌دانند ایشان سر کار
# 18 مرد خود زر می‌دهد حجام را %~% می‌نوازد نیش خون آشام را
# 19 مدود حمال زی بار گران %~% می‌رباید بار را از دیگران
# 20 جنگ حمالان برای بار بین %~% این چنین است اجتهاد کاربین
# 21 چون گرانیها اساس راحتست %~% تلخها هم پیشوای نعمتست
# 22 حفت الجنه بمکروهاتنا %~% حفت النیران من شهواتنا
# 23 تخم مایه آتشت شاخ ترست %~% سوخته آتش قرین کوثرست
# 24 هر که در زندان قرین محنتیست %~% آن جزای لقمه‌ای و شهوتیست
# 25 هر که در قصری قرین دولتیست %~% آن جزای کارزار و محنتیست
# 26 هر که را دیدی بزر و سیم فرد %~% دانک اندر کسب کردن صبر کرد
# 27 بی سبب بیند چو دیده شد گذار %~% تو که در حسی سبب را گوش دار
# 28 آنک بیرون از طبایع جان اوست %~% منصب خرق سببها آن اوست
# 29 بی سبب بیند نه از آب و گیا %~% چشم چشمه معجزات انبیا
# 30 این سبب همچون طبیب است و علیل %~% این سبب همچون چراغست و فتیل
# 31 شب چراغت را فتیل نو بتاب %~% پاک دان زینها چراغ آفتاب
# 32 رو تو کهگل ساز بهر سقف خان %~% سقف گردون را ز کهگل پاک دان
# 33 اه که چون دلدار ما غمسوز شد %~% خلوت شب در گذشت و روز شد
# 34 جز بشب جلوه نباشد ماه را %~% جز بدرد دل مجو دلخواه را
# 35 ترک عیسی کرده خر پروده‌ای %~% لاجرم چون خر برون پرده‌ای
# 36 طالع عیسیست علم و معرفت %~% طالع خر نیست ای تو خر صفت
# 37 ناله خر بشنوی رحم آیدت %~% پس ندانی خر خری فرمایدت
# 38 رحم بر عیسی کن و بر خر مکن %~% طبع را بر عقل خود سرور مکن
# 39 طبع را هل تا بگرید زار زار %~% تو ازو بستان و وام جان گزار
# 40 سالها خر بنده بودی بس بود %~% زانک خربنده ز خر واپس بود
# 41 ز اخروهن مرادش نفس تست %~% کو بخر باید و عقلت نخست
# 42 هم‌مزاج خر شدست این عقل پست %~% فکرش این که چون علف آرم به دست
# 43 آن خر عیسی مزاج دل گرفت %~% در مقام عاقلان منزل گرفت
# 44 زانک غالب عقل بود و خر ضعیف %~% از سوار زفت گردد خر نحیف
# 45 وز ضعیفی عقل تو ای خربها %~% این خر پژمرده گشتست اژدها
# 46 گر ز عیسی گشته‌ای رنجوردل %~% هم ازو صحت رسد او را مهل
# 47 چونی ای عیسی عیسی‌دم ز رنج %~% که نبود اندر جهان بی مار گنج
# 48 چونی ای عیسی ز دیدار جهود %~% چونی ای یوسف ز مکار و حسود
# 49 تو شب و روز از پی این قوم غمر %~% چون شب و روزی مددبخشای عمر
# 50 چونی از صفراییان بی‌هنر %~% چه هنر زاید ز صفرا درد سر
# 51 تو همان کن که کند خورشید شرق %~% ما نفاق و حیله و دزدی و زرق
# 52 تو عسل ما سرکه در دنیا و دین %~% دفع این صفرا بود سرکنگبین
# 53 سرکه افزودیم ما قوم زحیر %~% تو عسل بفزا کرم را وا مگیر
# 54 این سزید از ما چنان آمد ز ما %~% ریگ اندر چشم چه فزاید عمی
# 55 آن سزد از تو ایا کحل عزیز %~% که بیابد از تو هر ناچیز چیز
# 56 ز آتش این ظالمانت دل کباب %~% از تو جمله اهد قومی بد خطاب
# 57 کان عودی در تو گر آتش زنند %~% این جهان از عطر و ریحان آگنند
# 58 تو نه آن عودی کز آتش کم شود %~% تو نه آن روحی که اسیر غم شود
# 59 عود سوزد کان عود از سوز دور %~% باد کی حمله برد بر اصل نور
# 60 ای ز تو مر آسمانها را صفا %~% ای جفای تو نکوتر از وفا
# 61 زانک از عاقل جفایی گر رود %~% از وفای جاهلان آن به بود
# 62 گفت پیغامبر عداوت از خرد %~% بهتر از مهری که از جاهل رسد
PageV02P038
# 1 عاقلی بر اسپ می‌آمد سوار %~% در دهان خفته‌ای می‌رفت مار
# 2 آن سوار آن را بدید و می‌شتافت %~% تا رماند مار را فرصت نیافت
# 3 چونک از عقلش فراوان بد مدد %~% چند دبوسی قوی بر خفته زد
# 4 برد او را زخم آن دبوس سخت %~% زو گریزان تا بزیر یک درخت
# 5 سیب پوسیده بسی بد ریخته %~% گفت ازین خور ای بدرد آویخته
# 6 سیب چندان مر ورا در خورد داد %~% کز دهانش باز بیرون می‌فتاد
# 7 بانگ می‌زد کای امیر آخر چرا %~% قصد من کردی تو نادیده جفا
# 8 گر تر از اصلست با جانم ستیز %~% تیغ زن یکبارگی خونم بریز
# 9 شوم ساعت که شدم بر تو پدید %~% ای خنک آن را که روی تو ندید
# 10 بی جنایت بی گنه بی بیش و کم %~% ملحدان جایز ندارند این ستم
# 11 می‌جهد خون از دهانم با سخن %~% ای خدا آخر مکافاتش تو کن
# 12 هر زمان می‌گفت او نفرین نو %~% اوش می‌زد کاندرین صحرا بدو
# 13 زخم دبوس و سوار همچو باد %~% می‌دوید و باز در رو می‌فتاد
# 14 ممتلی و خوابناک و سست بد %~% پا و رویش صد هزاران زخم شد
# 15 تا شبانگه می‌کشید و می‌گشاد %~% تا ز صفرا قی شدن بر وی فتاد
# 16 زو بر آمد خورده‌ها زشت و نکو %~% مار با آن خورده بیرون جست ازو
# 17 چون بدید از خود برون آن مار را %~% سجده آورد آن نکوکردار را
# 18 سهم آن مار سیاه زشت زفت %~% چون بدید آن دردها از وی برفت
# 19 گفت خود تو جبرئیل رحمتی %~% یا خدایی که ولی نعمتی
# 20 ای مبارک ساعتی که دیدیم %~% مرده بودم جان نو بخشیدیم
# 21 تو مرا جویان مثال مادران %~% من گریزان از تو مانند خران
# 22 خر گریزد از خداوند از خری %~% صاحبش در پی ز نیکو گوهری
# 23 نه از پی سود و زیان می‌جویدش %~% لیک تا گرگش ندرد یا ددش
# 24 ای خنک آن را که بیند روی تو %~% یا در افتد ناگهان در کوی تو
# 25 ای روان پاک بستوده ترا %~% چند گفتم ژاژ و بیهوده ترا
# 26 ای خداوند و شهنشاه و امیر %~% من نگفتم جهل من گفت آن مگیر
# 27 شمه‌ای زین حال اگر دانستمی %~% گفتن بیهوده کی توانستمی
# 28 بس ثنایت گفتمی ای خوش خصال %~% گر مرا یک رمز می‌گفتی ز حال
# 29 لیک خامش کرده می‌آشوفتی %~% خامشانه بر سرم می‌کوفتی
# 30 شد سرم کالیوه عقل از سر بجست %~% خاصه این سر را که مغزش کمترست
# 31 عفو کن ای خوب‌روی خوب‌کار %~% آنچ گفتم از جنون اندر گذار
# 32 گفت اگر من گفتمی رمزی از آن %~% زهره تو آب گشتی آن زمان
# 33 گر ترا من گفتمی اوصاف مار %~% ترس از جانت بر آوردی دمار
# 34 مصطفی فرمود اگر گویم براست %~% شرح آن دشمن که در جان شماست
# 35 زهره‌های پردلان هم بر درد %~% نی رود ره نی غم کاری خورد
# 36 نه دلش را تاب ماند در نیاز %~% نه تنش را قوت روزه و نماز
# 37 همچو موشی پیش گربه لا شود %~% همچو بره پیش گرگ از جا رود
# 38 اندرو نه حیله ماند نه روش %~% پس کنم ناگفته‌تان من پرورش
# 39 همچو بوبکر ربابی تن زنم %~% دست چون داود در آهن زنم
# 40 تا محال از دست من حالی شود %~% مرغ پر بر کنده را بالی شود
# 41 چون یدالله فوق ایدیهم بود %~% دست ما را دست خود فرمود احد
# 42 پس مرا دست دراز آمد یقین %~% بر گذشته ز آسمان هفتمین
# 43 دست من بنمود بر گردون هنر %~% مقریا بر خوان که انشق القمر
# 44 این صفت هم بهر ضعف عقلهاست %~% با ضعیفان شرح قدرت کی رواست
# 45 خود بدانی چون بر آری سر ز خواب %~% ختم شد والله اعلم بالصواب
# 46 مر ترا نه قوت خوردن بدی %~% نه ره و پروای قی کردن بدی
# 47 می‌شنیدم فحش و خر می‌راندم %~% رب یسر زیر لب می‌خواندم
# 48 از سبب گفتن مرا دستور نی %~% ترک تو گفتن مرا مقدور نی
# 49 هر زمان می‌گفتم از درد درون %~% اهد قومی انهم لا یعلمون
# 50 سجده‌ها می‌کرد آن رسته ز رنج %~% کای سعادت ای مرا اقبال و گنج
# 51 از خدا یابی جزاها ای شریف %~% قوت شکرت ندارد این ضعیف
# 52 شکر حق گوید ترا ای پیشوا %~% آن لب و چانه ندارم و آن نوا
# 53 دشمنی عاقلان زین سان بود %~% زهر ایشان ابتهاج جان بود
# 54 دوستی ابله بود رنج و ضلال %~% این حکایت بشنو از بهر مثال
PageV02P039
# 1 اژدهایی خرس را در می‌کشید %~% شیر مردی رفت و فریادش رسید
# 2 شیر مردانند در عالم مدد %~% آن زمان کافغان مظلومان رسد
# 3 بانگ مظلومان ز هر جا بشنوند %~% آن طرف چون رحمت حق می‌دوند
# 4 آن ستونهای خللهای جهان %~% آن طبیبان مرضهای نهان
# 5 محض مهر و داوری و رحمتند %~% همچو حق بی علت و بی رشوتند
# 6 این چه یاری می‌کنی یبکارگیش %~% گوید از بهر غم و بیچارگیش
# 7 مهربانی شد شکار شیرمرد %~% در جهان دارو نجوید غیر درد
# 8 هر کجا دردی دوا آنجا رود %~% هر کجا پستیست آب آنجا دود
# 9 آب رحمت بایدت رو پست شو %~% وانگهان خور خمر رحمت مست شو
# 10 رحمت اندر رحمت آمد تا به سر %~% بر یکی رحمت فرو مای ای پسر
# 11 چرخ را در زیر پا آر ای شجاع %~% بشنو از فوق فلک بانگ سماع
# 12 پنبه وسواس بیرون کن ز گوش %~% تا به گوشت آید از گردون خروش
# 13 پاک کن دو چشم را از موی عیب %~% تا ببینی باغ و سروستان غیب
# 14 دفع کن از مغز و از بینی زکام %~% تا که ریح الله در آید در مشام
# 15 هیچ مگذار از تب و صفرا اثر %~% تا بیابی از جهان طعم شکر
# 16 داروی مردی کن و عنین مپوی %~% تا برون آیند صد گون خوب‌روی
# 17 کنده تن را ز پای جان بکن %~% تا کند جولان به گردت انجمن
# 18 غل بخل از دست و گردن دور کن %~% بخت نو در یاب در چرخ کهن
# 19 ور نمی‌توانی به کعبه لطف پر %~% عرضه کن بیچارگی بر چاره‌گر
# 20 زاری و گریه قوی سرمایه‌ایست %~% رحمت کلی قوی‌تر دایه‌ایست
# 21 دایه و مادر بهانه‌جو بود %~% تا که کی آن طفل او گریان شود
# 22 طفل حاجات شما را آفرید %~% تا بنالید و شود شیرش پدید
# 23 گفت ادعوا الله بی زاری مباش %~% تا بجوشد شیرهای مهرهاش
# 24 هوی هوی باد و شیرافشان ابر %~% در غم ما اند یک ساعت تو صبر
# 25 فی السما رزقکم بشنیده‌ای %~% اندرین پستی چه بر چفسیده‌ای
# 26 ترس و نومیدیت دان آواز غول %~% می‌کشد گوش تو تا قعر سفول
# 27 هر ندایی که ترا بالا کشید %~% آن ندا می‌دان که از بالا رسید
# 28 هر ندایی که ترا حرص آورد %~% بانگ گرگی دان که او مردم درد
# 29 این بلندی نیست از روی مکان %~% این بلندیهاست سوی عقل و جان
# 30 هر سبب بالاتر آمد از اثر %~% سنگ و آهن فایق آمد بر شرر
# 31 آن فلانی فوق آن سرکش نشست %~% گرچه در صورت به پهلویش نشست
# 32 فوقی آنجاست از روی شرف %~% جای دور از صدر باشد مستخف
# 33 سنگ و آهن زین جهت که سابق است %~% در عمل فوقی این دو لایق است
# 34 وآن شرر از روی مقصودی خویش %~% ز آهن و سنگست زین رو پیش و پیش
# 35 سنگ و آهن اول و پایان شرر %~% لیک این هر دو تنند و جان شرر
# 36 در زمان شاخ از ثمر سابق‌ترست %~% در هنر از شاخ او فایق‌ترست
# 37 چونک مقصود از شجر آمد ثمر %~% پس ثمر اول بود و آخر شجر
# 38 خرس چون فریاد کرد از اژدها %~% شیرمردی کرد از چنگش جدا
# 39 حیلت و مردی به هم دادند پشت %~% اژدها را او بدین قوت بکشت
# 40 اژدها را هست قوت حیله نیست %~% نیز فوق حیله تو حیله‌ایست
# 41 حیله خود را چو دیدی باز رو %~% کز کجا آمد سوی آغاز رو
# 42 هر چه در پستیست آمد از علا %~% چشم را سوی بلندی نه هلا
# 43 روشنی بخشد نظر اندر علی %~% گرچه اول خیرگی آرد بلی
# 44 چشم را در روشنایی خوی کن %~% گر نه خفاشی نظر آن سوی کن
# 45 عاقبت‌بینی نشان نور تست %~% شهوت حالی حقیقت گور تست
# 46 عاقبت‌بینی که صد بازی بدید %~% مثل آن نبود که یک بازی شنید
# 47 زان یکی بازی چنان مغرور شد %~% کز تکبر ز اوستادان دور شد
# 48 سامری‌وار آن هنر در خود چو دید %~% او ز موسی از تکبر سر کشید
# 49 او ز موسی آن هنر آموخته %~% وز معلم چشم را بر دوخته
# 50 لاجرم موسی دگر بازی نمود %~% تا که آن بازی و جانش را ربود
# 51 ای بسا دانش که اندر سر دود %~% تا شود سرور بدان خود سر رود
# 52 سر نخواهی که رود تو پای باش %~% در پناه قطب صاحب‌رای باش
# 53 گرچه شاهی خویش فوق او مبین %~% گرچه شهدی جز نبات او مچین
# 54 فکر تو نقش است و فکر اوست جان %~% نقد تو قلبست و نقد اوست کان
# 55 او توی خود را بجو در اوی او %~% کو و کو گو فاخته شو سوی او
# 56 ور نخواهی خدمت ابنا جنس %~% در دهان اژدهایی همچو خرس
# 57 بوک استادی رهاند مر ترا %~% وز خطر بیرون کشاند مر ترا
# 58 زاریی می‌کن چو زورت نیست هین %~% چونک کوری سر مکش از راه‌بین
# 59 تو کم از خرسی نمی‌نالی ز درد %~% خرس رست از درد چون فریاد کرد
# 60 ای خدا این سنگ دل را موم کن %~% ناله‌اش را تو خوش و مرحوم کن
PageV02P040
# 1 بود کوری کو همی‌گفت الامان %~% من دو کوری دارم ای اهل زمان
# 2 پس دوباره رحمتم آرید هان %~% چون دو کوری دارم و من در میان
# 3 گفت یک کوریت می‌بینیم ما %~% آن دگر کوری چه باشد وا نما
# 4 گفت زشت‌آوازم و ناخوش نوا %~% زشت‌آوازی و کوری شد دوتا
# 5 بانگ زشتم مایه غم می‌شود %~% مهر خلق از بانگ من کم می‌شود
# 6 زشت آوازم بهر جا که رود %~% مایه خشم و غم و کین می‌شود
# 7 بر دو کوری رحم را دوتا کنید %~% این چنین ناگنج را گنجا کنید
# 8 زشتی آواز کم شد زین گله %~% خلق شد بر وی برحمت یک‌دله
# 9 کرد نیکو چون بگفت او راز را %~% لطف آواز دلش آواز را
# 10 وانک آواز دلش هم بد بود %~% آن سه کوری دوری سرمد بود
# 11 لیک وهابان که بی علت دهند %~% بوک دستی بر سر زشتش نهند
# 12 چونک آوازش خوش و مظلوم شد %~% زو دل سنگین‌دلان چون موم شد
# 13 ناله کافر چو زشتست و شهیق %~% زان نمی‌گردد اجابت را رفیق
# 14 اخسؤا بر زشت آواز آمدست %~% کو ز خون خلق چون سگ بود مست
# 15 چونک ناله خرس رحمت‌کش بود %~% ناله‌ات نبود چنین ناخوش بود
# 16 دان که با یوسف تو گرگی کرده‌ای %~% یا ز خون بی گناهی خورده‌ای
# 17 توبه کن وز خورده استفراغ کن %~% ور جراحت کهنه شد رو داغ کن
PageV02P041
# 1 خرس هم از اژدها چون وا رهید %~% وآن کرم زان مرد مردانه بدید
# 2 چون سگ اصحاب کهف آن خرس زار %~% شد ملازم در پی آن بردبار
# 3 آن مسلمان سر نهاد از خستگی %~% خرس حارس گشت از دل‌بستگی
# 4 آن یکی بگذشت و گفتش حال چیست %~% ای برادر مر ترا این خرس کیست
# 5 قصه وا گفت و حدیث اژدها %~% گفت بر خرسی منه دل ابلها
# 6 دوستی ابله بتر از دشمنیست %~% او بهر حیله که دانی راندنیست
# 7 گفت والله از حسودی گفت این %~% ورنه خرسی چه نگری این مهر بین
# 8 گفت مهر ابلهان عشوه‌ده است %~% این حسودی من از مهرش به است
# 9 هی بیا با من بران این خرس را %~% خرس را مگزین مهل هم‌جنس را
# 10 گفت رو رو کار خود کن ای حسود %~% گفت کارم این بد و رزقت نبود
# 11 من کم از خرسی نباشم ای شریف %~% ترک او کن تا منت باشم حریف
# 12 بر تو دل می‌لرزدم ز اندیشه‌ای %~% با چنین خرسی مرو در بیشه‌ای
# 13 این دلم هرگز نلرزید از گزاف %~% نور حقست این نه دعوی و نه لاف
# 14 مؤمنم ینظر بنور الله شده %~% هان و هان بگریز ازین آتشکده
# 15 این همه گفت و به گوشش در نرفت %~% بدگمانی مرد سدیست زفت
# 16 دست او بگرفت و دست از وی کشید %~% گفت رفتم چون نه‌ای یار رشید
# 17 گفت رو بر من تو غمخواره مباش %~% بوالفضولا معرفت کمتر تراش
# 18 باز گفتش من عدوی تو نیم %~% لطف باشد گر بیابی در پیم
# 19 گفت خوابستم مرا بگذار و رو %~% گفت آخر یار را منقاد شو
# 20 تا بخسپی در پناه عاقلی %~% در جوار دوستی صاحب‌دلی
# 21 در خیال افتاد مرد از جد او %~% خشمگین شد زود گردانید رو
# 22 کین مگر قصد من آمد خونیست %~% یا طمع دارد گدا و تونیست
# 23 یا گرو بستست با یاران بدین %~% که بترساند مرا زین همنشین
# 24 خود نیامد هیچ از خبث سرش %~% یک گمان نیک اندر خاطرش
# 25 ظن نیکش جملگی بر خرس بود %~% او مگر مر خرس را هم‌جنس بود
# 26 عاقلی را از سگی تهمت نهاد %~% خرس را دانست اهل مهر و داد
PageV02P042
# 1 گفت موسی با یکی مست خیال %~% کای بداندیش از شقاوت وز ضلال
# 2 صد گمانت بود در پیغامبریم %~% با چنین برهان و این خلق کریم
# 3 صد هزاران معجزه دیدی ز من %~% صد خیالت می‌فزود و شک و ظن
# 4 از خیال و وسوسه تنگ آمدی %~% طعن بر پیغامبری‌ام می‌زدی
# 5 گرد از دریا بر آوردم عیان %~% تا رهیدیت از شر فرعونیان
# 6 ز آسمان چل سال کاسه و خوان رسید %~% وز دعاام جوی از سنگی دوید
# 7 این و صد چندین و چندین گرم و سرد %~% از تو ای سرد آن توهم کم نکرد
# 8 بانگ زد گوساله‌ای از جادوی %~% سجده کردی که خدای من توی
# 9 آن توهمهات را سیلاب برد %~% زیرکی باردت را خواب برد
# 10 چون نبودی بد گمان در حق او %~% چون نهادی سر چنان ای زشت‌خو
# 11 چون خیالت نامد از تزویر او %~% وز فساد سحر احمق‌گیر او
# 12 سامریی خود که باشد ای سگان %~% که خدایی بر تراشد در جهان
# 13 چون درین تزویر او یک‌دل شدی %~% وز همه اشکالها عاطل شدی
# 14 گاو می‌شاید خدایی را بلاف %~% در رسولی‌ام تو چون کردی خلاف
# 15 پیش گاوی سجده کردی از خری %~% گشت عقلت صید سحر سامری
# 16 چشم دزدیدی ز نور ذوالجلال %~% اینت جهل وافر و عین ضلال
# 17 شه بر آن عقل و گزینش که تراست %~% چون تو کان جهل را کشتن سزاست
# 18 گاو زرین بانگ کرد آخر چه گفت %~% کاحمقان را این همه رغبت شکفت
# 19 زان عجب‌تر دیده‌ایت از من بسی %~% لیک حق را کی پذیرد هر خسی
# 20 باطلان را چه رباید باطلی %~% عاطلان را چه خوش آید عاطلی
# 21 زانک هر جنسی رباید جنس خود %~% گاو سوی شیر نر کی رو نهد
# 22 گرگ بر یوسف کجا عشق آورد %~% جز مگر از مکر تا او را خورد
# 23 چون ز گرگی وا رهد محرم شود %~% چون سگ کهف از بنی آدم شود
# 24 چون ابوبکر از محمد برد بو %~% گفت هذا لیس وجه کاذب
# 25 چون نبد بوجهل از اصحاب درد %~% دید صد شق قمر باور نکرد
# 26 دردمندی کش ز بام افتاد طشت %~% زو نهان کردیم حق پنهان نگشت
# 27 وانک او جاهل بد از دردش بعید %~% چند بنمودند و او آن را ندید
# 28 آینه دل صاف باید تا درو %~% وا شناسی صورت زشت از نکو
PageV02P043
# 1 آن مسلمان ترک ابله کرد و تفت %~% زیر لب لاحول گویان باز رفت
# 2 گفت چون از جد و بندم وز جدال %~% در دل او پیش می‌زاید خیال
# 3 پس ره پند و نصیحت بسته شد %~% امر اعرض عنهم پیوسته شد
# 4 چون دوایت می‌فزاید درد پس %~% قصه با طالب بگو بر خوان عبس
# 5 چونک اعمی طالب حق آمدست %~% بهر فقر او را نشاید سینه خست
# 6 تو حریصی بر رشاد مهتران %~% تا بیاموزند عام از سروران
# 7 احمدا دیدی که قومی از ملوک %~% مستمع گشتند گشتی خوش که بوک
# 8 این رئیسان یار دین گردند خوش %~% بر عرب اینها سرند و بر حبش
# 9 بگذرد این صیت از بصره و تبوک %~% زانک الناس علی دین الملوک
# 10 زین سبب تو از ضریر مهتدی %~% رو بگردانیدی و تنگ آمدی
# 11 کندرین فرصت کم افتد این مناخ %~% تو ز یارانی و وقت تو فراخ
# 12 مزدحم می‌گردیم در وقت تنگ %~% این نصیحت می‌کنم نه از خشم و جنگ
# 13 احمدا نزد خدا این یک ضریر %~% بهتر از صد قیصرست و صد وزیر
# 14 یاد الناس معادن هین بیار %~% معدنی باشد فزون از صد هزار
# 15 معدن لعل و عقیق مکتنس %~% بهترست از صد هزاران کان مس
# 16 احمدا اینجا ندارد مال سود %~% سینه باید پر ز عشق و درد و دود
# 17 اعمیی روشن‌دل آمد در مبند %~% پند او را ده که حق اوست پند
# 18 گر دو سه ابله ترا منکر شدند %~% تلخ کی گردی چو هستی کان قند
# 19 گر دو سه ابله ترا تهمت نهد %~% حق برای تو گواهی می‌دهد
# 20 گفت از اقرار عالم فارغم %~% آنک حق باشد گواه او را چه غم
# 21 گر خفاشی را ز خورشیدی خوریست %~% آن دلیل آمد که آن خورشید نیست
# 22 نفرت خفاشکان باشد دلیل %~% که منم خورشید تابان جلیل
# 23 گر گلابی را جعل راغب شود %~% آن دلیل ناگلابی می‌کند
# 24 گر شود قلبی خریدار محک %~% در محکی‌اش در آید نقص و شک
# 25 دزد شب خواهد نه روز این را بدان %~% شب نیم روزم که تابم در جهان
# 26 فارقم فاروقم و غلبیروار %~% تا که که از من نمی‌یابد گذار
# 27 آرد را پیدا کنم من از سبوس %~% تا نمایم کین نقوشست آن نفوس
# 28 من چو میزان خدایم در جهان %~% وا نمایم هر سبک را از گران
# 29 گاو را داند خدا گوساله‌ای %~% خر خریداری و در خور کاله‌ای
# 30 من نه گاوم تا که گوسالم خرد %~% من نه خارم که اشتری از من چرد
# 31 او گمان دارد که با من جور کرد %~% بلک از آیینه من روفت گرد
PageV02P044
# 1 گفت جالینوس با اصحاب خود %~% مر مرا تا آن فلان دارو دهد
# 2 پس بدو گفت آن یکی ای ذو فنون %~% این دوا خواهند از بهر جنون
# 3 دور از عقل تو این دیگر مگو %~% گفت در من کرد یک دیوانه رو
# 4 ساعتی در روی من خوش بنگرید %~% چشمکم زد آستین من درید
# 5 گرنه جنسیت بدی در من ازو %~% کی رخ آوردی به من آن زشت‌رو
# 6 گر ندیدی جنس خود کی آمدی %~% کی بغیر جنس خود را بر زدی
# 7 چون دو کس بر هم زند بی‌هیچ شک %~% در میانشان هست قدر مشترک
# 8 کی پرد مرغی مگر با جنس خود %~% صحبت ناجنس گورست و لحد
PageV02P045
# 1 آن حکیمی گفت دیدم هم تکی %~% در بیابان زاغ را با لکلکی
# 2 در عجب ماندم بجستم حالشان %~% تا چه قدر مشترک یابم نشان
# 3 چون شدم نزدیک من حیران و دنگ %~% خود بدیدم هر دوان بودند لنگ
# 4 خاصه شه‌بازی که او عرشی بود %~% با یکی جغدی که او فرشی بود
# 5 آن یکی خورشید علیین بود %~% وین دگر خفاش کز سجین بود
# 6 آن یکی نوری ز هر عیبی بری %~% وین یکی کوری گدای هر دری
# 7 آن یکی ماهی که بر پروین زند %~% وین یکی کرمی که در سرگین زید
# 8 آن یکی یوسف‌رخی عیسی‌نفس %~% وین یکی گرگی و یا خر با جرس
# 9 آن یکی پران شده در لامکان %~% وین یکی در کاهدان همچون سگان
# 10 با زبان معنوی گل با جعل %~% این همی‌گوید که ای گنده‌بغل
# 11 گر گریزانی ز گلشن بی گمان %~% هست آن نفرت کمال گلستان
# 12 غیرت من بر سر تو دورباش %~% می‌زند کای خس ازینجا دور باش
# 13 ور بیامیزی تو با من ای دنی %~% این گمان آید که از کان منی
# 14 بلبلان را جای می‌زیبد چمن %~% مر جعل را در چمین خوشتر وطن
# 15 حق مرا چون از پلیدی پاک داشت %~% چون سزد بر من پلیدی را گماشت
# 16 یک رگم زیشان بد و آن را برید %~% در من آن بدرگ کجا خواهد رسید
# 17 یک نشان آدم آن بود از ازل %~% که ملایک سر نهندش از محل
# 18 یک نشان دیگر آنک آن بلیس %~% ننهدش سر که منم شاه و رئیس
# 19 پس اگر ابلیس هم ساجد شدی %~% او نبودی آدم او غیری بدی
# 20 هم سجود هر ملک میزان اوست %~% هم جحود آن عدو برهان اوست
# 21 هم گواه اوست اقرار ملک %~% هم گواه اوست کفران سگک
PageV02P046
# 1 شخص خفت و خرس می‌راندش مگس %~% وز ستیز آمد مگس زو باز پس
# 2 چند بارش راند از روی جوان %~% آن مگس زو باز می‌آمد دوان
# 3 خشمگین شد با مگس خرس و برفت %~% بر گرفت از کوه سنگی سخت زفت
# 4 سنگ آورد و مگس را دید باز %~% بر رخ خفته گرفته جای و ساز
# 5 بر گرفت آن آسیا سنگ و بزد %~% بر مگس تا آن مگس وا پس خزد
# 6 سنگ روی خفته را خشخاش کرد %~% این مثل بر جمله عالم فاش کرد
# 7 مهر ابله مهر خرس آمد یقین %~% کین او مهرست و مهر اوست کین
# 8 عهد او سستست و ویران و ضعیف %~% گفت او زفت و وفای او نحیف
# 9 گر خورد سوگند هم باور مکن %~% بشکند سوگند مرد کژسخن
# 10 چونک بی‌سوگند گفتش بد دروغ %~% تو میفت از مکر و سوگندش بدوغ
# 11 نفس او میرست و عقل او اسیر %~% صد هزاران مصحفش خود خورده گیر
# 12 چونک بی سوگند پیمان بشکند %~% گر خورد سوگند هم آن بشکند
# 13 زانک نفس آشفته‌تر گردد از آن %~% که کنی بندش به سوگند گران
# 14 چون اسیری بند بر حاکم نهد %~% حاکم آن را بر درد بیرون جهد
# 15 بر سرش کوبد ز خشم آن بند را %~% می‌زند بر روی او سوگند را
# 16 تو ز اوفوا بالعقودش دست شو %~% احفظوا ایمانکم با او مگو
# 17 وانک حق را ساخت در پیمان سند %~% تن کند چون تار و گرد او تند
PageV02P047
# 1 از صحابه خواجه‌ای بیمار شد %~% واندر آن بیماریش چون تار شد
# 2 مصطفی آمد عیادت سوی او %~% چون همه لطف و کرم بد خوی او
# 3 در عیادت رفتن تو فایده‌ست %~% فایده آن باز با تو عایده‌ست
# 4 فایده اول که آن شخص علیل %~% بوک قطبی باشد و شاه جلیل
# 5 چون دو چشم دل نداری ای عنود %~% که نمی‌دانی تو هیزم را ز عود
# 6 چونک گنجی هست در عالم مرنج %~% هیچ ویران را مدان خالی ز گنج
# 7 قصد هر درویش می‌کن از گزاف %~% چون نشان یابی بجد می‌کن طواف
# 8 چون ترا آن چشم باطن‌بین نبود %~% گنج می‌پندار اندر هر وجود
# 9 ور نباشد قطب یار ره بود %~% شه نباشد فارس اسپه بود
# 10 پس صله یاران ره لازم شمار %~% هر که باشد گر پیاده گر سوار
# 11 ور عدو باشد همین احسان نکوست %~% که باحسان بس عدو گشتست دوست
# 12 ور نگردد دوست کینش کم شود %~% زانک احسان کینه را مرهم شود
# 13 بس فواید هست غیر این ولیک %~% از درازی خایفم ای یار نیک
# 14 حاصل این آمد که یار جمع باش %~% همچو بتگر از حجر یاری تراش
# 15 زانک انبوهی و جمع کاروان %~% ره‌زنان را بشکند پشت و سنان
PageV02P048
# 1 آمد از حق سوی موسی این عتاب %~% کای طلوع ماه دیده تو ز جیب
# 2 مشرقت کردم ز نور ایزدی %~% من حقم رنجور گشتم نامدی
# 3 گفت سبحانا تو پاکی از زیان %~% این چه رمزست این بکن یا رب بیان
# 4 باز فرمودش که در رنجوریم %~% چون نپرسیدی تو از روی کرم
# 5 گفت یا رب نیست نقصانی ترا %~% عقل گم شد این سخن را برگشا
# 6 گفت آری بنده خاص گزین %~% کشت رنجور او منم نیکو ببین
# 7 هست معذوریش معذوری من %~% هست رنجوریش رنجوری من
# 8 هر که خواهد همنشینی خدا %~% تا نشیند در حضور اولیا
# 9 از حضور اولیا گر بسکلی %~% تو هلاکی زانک جزوی بی کلی
# 10 هر که را دیو از کریمان وا برد %~% بی کسش یابد سرش را او خورد
# 11 یک بدست از جمع رفتن یک زمان %~% مکر دیوست بشنو و نیکو بدان
PageV02P049
# 1 باغبانی چون نظر در باغ کرد %~% دید چون دزدان بباغ خود سه مرد
# 2 یک فقیه و یک شریف و صوفیی %~% هر یکی شوخی بدی لا یوفیی
# 3 گفت با اینها مرا صد حجتست %~% لیک جمع‌اند و جماعت قوتست
# 4 بر نیایم یک تنه با سه نفر %~% پس ببرمشان نخست از همدگر
# 5 هر یکی را من به سویی افکنم %~% چونک تنها شد سبیلش بر کنم
# 6 حیله کرد و کرد صوفی را به راه %~% تا کند یارانش را با او تباه
# 7 گفت صوفی را برو سوی وثاق %~% یک گلیم آور برای این رفاق
# 8 رفت صوفی گفت خلوت با دو یار %~% تو فقیهی وین شریف نامدار
# 9 ما به فتوی تو نانی می‌خوریم %~% ما به پر دانش تو می‌پریم
# 10 وین دگر شه‌زاده و سلطان ماست %~% سیدست از خاندان مصطفاست
# 11 کیست آن صوفی شکم‌خوار خسیس %~% تا بود با چون شما شاهان جلیس
# 12 چون بباید مر ورا پنبه کنید %~% هفته‌ای بر باغ و راغ من زنید
# 13 باغ چه بود جان من آن شماست %~% ای شما بوده مرا چون چشم راست
# 14 وسوسه کرد و مریشان را فریفت %~% آه کز یاران نمی‌باید شکیفت
# 15 چون بره کردند صوفی را و رفت %~% خصم شد اندر پیش با چوب زفت
# 16 گفت ای سگ صوفیی باشد که تیز %~% اندر آیی باغ ما تو از ستیز
# 17 این جنیدت ره نمود و بایزید %~% از کدامین شیخ و پیرت این رسید
# 18 کوفت صوفی را چو تنها یافتش %~% نیم کشتش کرد و سر بشکافتش
# 19 گفت صوفی آن من بگذشت لیک %~% ای رفیقان پاس خود دارید نیک
# 20 مر مرا اغیار دانستید هان %~% نیستم اغیارتر زین قلتبان
# 21 اینچ من خوردم شما را خوردنیست %~% وین چنین شربت جزای هر دنیست
# 22 این جهان کوهست و گفت و گوی تو %~% از صدا هم باز آید سوی تو
# 23 چون ز صوفی گشت فارغ باغبان %~% یک بهانه کرد زان پس جنس آن
# 24 کای شریف من برو سوی وثاق %~% که ز بهر چاشت پختم من رقاق
# 25 بر در خانه بگو قیماز را %~% تا بیارد آن رقاق و قاز را
# 26 چون بره کردش بگفت ای تیزبین %~% تو فقیهی ظاهرست این و یقین
# 27 او شریفی می‌کند دعوی سرد %~% مادر او را که داند تا کی کرد
# 28 بر زن و بر فعل زن دل می‌نهید %~% عقل ناقص وانگهانی اعتماد
# 29 خویشتن را بر علی و بر نبی %~% بسته است اندر زمانه بس غبی
# 30 هر که باشد از زنا و زانیان %~% این برد ظن در حق ربانیان
# 31 هر که بر گردد سرش از چرخها %~% همچو خود گردنده بیند خانه را
# 32 آنچ گفت آن باغبان بوالفضول %~% حال او بد دور از اولاد رسول
# 33 گر نبودی او نتیجه مرتدان %~% کی چنین گفتی برای خاندان
# 34 خواند افسونها شنید آن را فقیه %~% در پیش رفت آن ستمکار سفیه
# 35 گفت ای خر اندرین باغت کی خواند %~% دزدی از پیغامبرت میراث ماند
# 36 شیر را بچه همی‌ماند بدو %~% تو به پیغامبر بچه مانی بگو
# 37 با شریف آن کرد مرد ملتجی %~% که کند با آل یاسین خارجی
# 38 تا چه کین دارند دایم دیو و غول %~% چون یزید و شمر با آل رسول
# 39 شد شریف از زخم آن ظالم خراب %~% با فقیه او گفت ما جستیم از آب
# 40 پای دار اکنون که ماندی فرد و کم %~% چون دهل شو زخم می‌خور در شکم
# 41 گر شریف و لایق و همدم نیم %~% از چنین ظالم ترا من کم نیم
# 42 مر مرا دادی بدین صاحب غرض %~% احمقی کردی ترا بئس العوض
# 43 شد ازو فارغ بیامد کای فقیه %~% چه فقیهی ای تو ننگ هر سفیه
# 44 فتوی‌ات اینست ای ببریده‌دست %~% کاندر آیی و نگویی امر هست
# 45 این چنین رخصت بخواندی در وسیط %~% یا بدست این مساله اندر محیط
# 46 گفت حقستت بزن دستت رسید %~% این سزای آنک از یاران برید
PageV02P050
# 1 این عیادت از برای این صله‌ست %~% وین صله از صد محبت حامله‌ست
# 2 در عیادت شد رسول بی ندید %~% آن صحابی را بحال نزع دید
# 3 چون شوی دور از حضور اولیا %~% در حقیقت گشته‌ای دور از خدا
# 4 چون نتیجه هجر همراهان غمست %~% کی فراق روی شاهان زان کمست
# 5 سایه شاهان طلب هر دم شتاب %~% تا شوی زان سایه بهتر ز آفتاب
# 6 گر سفر داری بدین نیت برو %~% ور حضر باشد ازین غافل مشو
PageV02P051
# 1 سوی مکه شیخ امت بایزید %~% از برای حج و عمره می‌دوید
# 2 او به هر شهری که رفتی از نخست %~% مر عزیزان را بکردی بازجست
# 3 گرد می‌گشتی که اندر شهر کیست %~% کو بر ارکان بصیرت متکیست
# 4 گفت حق اندر سفر هر جا روی %~% باید اول طالب مردی شوی
# 5 قصد گنجی کن که این سود و زیان %~% در تبع آید تو آن را فرع دان
# 6 هر که کارد قصد گندم باشدش %~% کاه خود اندر تبع می‌آیدش
# 7 که بکاری بر نیاید گندمی %~% مردمی جو مردمی جو مردمی
# 8 قصد کعبه کن چو وقت حج بود %~% چونک رفتی مکه هم دیده شود
# 9 قصد در معراج دید دوست بود %~% درتبع عرش و ملایک هم نمود
PageV02P052
# 1 خانه‌ای نو ساخت روزی نو مرید %~% پیر آمد خانه او را بدید
# 2 گفت شیخ آن نو مرید خویش را %~% امتحان کرد آن نکو اندیش را
# 3 روزن از بهر چه کردی ای رفیق %~% گفت تا نور اندر آید زین طریق
# 4 گفت آن فرعست این باید نیاز %~% تا ازین ره بشنوی بانگ نماز
# 5 بایزید اندر سفر جستی بسی %~% تا بیابد خضر وقت خود کسی
# 6 دید پیری با قدی همچون هلال %~% دید در وی فر و گفتار رجال
# 7 دیده نابینا و دل چون آفتاب %~% همچو پیلی دیده هندستان به خواب
# 8 چشم بسته خفته بیند صد طرب %~% چون گشاید آن نبیند ای عجب
# 9 بس عجب در خواب روشن می‌شود %~% دل درون خواب روزن می‌شود
# 10 آنک بیدارست و بیند خواب خوش %~% عارفست او خاک او در دیده‌کش
# 11 پیش او بنشست و می‌پرسید حال %~% یافتش درویش و هم صاحب‌عیال
# 12 گفت عزم تو کجا ای بایزید %~% رخت غربت را کجا خواهی کشید
# 13 گفت قصد کعبه دارم از پگه %~% گفت هین با خود چه داری زاد ره
# 14 گفت دارم از درم نقره دویست %~% نک ببسته سخت بر گوشه ردیست
# 15 گفت طوفی کن بگردم هفت بار %~% وین نکوتر از طواف حج شمار
# 16 و آن درمها پیش من نه ای جواد %~% دان که حج کردی و حاصل شد مراد
# 17 عمره کردی عمر باقی یافتی %~% صاف گشتی بر صفا بشتافتی
# 18 حق آن حقی که جانت دیده است %~% که مرا بر بیت خود بگزیده است
# 19 کعبه هرچندی که خانه بر اوست %~% خلقت من نیز خانه سر اوست
# 20 تا بکرد آن خانه را در وی نرفت %~% واندرین خانه بجز آن حی نرفت
# 21 چون مرا دیدی خدا را دیده‌ای %~% گرد کعبه صدق بر گردیده‌ای
# 22 خدمت من طاعت و حمد خداست %~% تا نپنداری که حق از من جداست
# 23 چشم نیکو باز کن در من نگر %~% تا ببینی نور حق اندر بشر
# 24 بایزید آن نکته‌ها را هوش داشت %~% همچو زرین حلقه‌اش در گوش داشت
# 25 آمد از وی بایزید اندر مزید %~% منتهی در منتها آخر رسید
PageV02P053
# 1 چون پیمبر دید آن بیمار را %~% خوش نوازش کرد یار غار را
# 2 زنده شد او چون پیمبر را بدید %~% گوییا آن دم مر او را آفرید
# 3 گفت بیماری مرا این بخت داد %~% کآمد این سلطان بر من بامداد
# 4 تا مرا صحت رسید و عافیت %~% از قدوم این شه بی حاشیت
# 5 ای خجسته رنج و بیماری و تب %~% ای مبارک درد و بیداری شب
# 6 نک مرا در پیری از لطف و کرم %~% حق چنین رنجوریی داد و سقم
# 7 درد پشتم داد هم تا من ز خواب %~% بر جهم هر نیمشب لا بد شتاب
# 8 تا نخسپم جمله شب چون گاومیش %~% دردها بخشید حق از لطف خویش
# 9 زین شکست آن رحم شاهان جوش کرد %~% دوزخ از تهدید من خاموش کرد
# 10 رنج گنج آمد که رحمتها دروست %~% مغز تازه شد چو بخراشید پوست
# 11 ای برادر موضع تاریک و سرد %~% صبر کردن بر غم و سستی و درد
# 12 چشمه حیوان و جام مستی است %~% کان بلندیها همه در پستی است
# 13 آن بهاران مضمرست اندر خزان %~% در بهارست آن خزان مگریز از آن
# 14 همره غم باش و با وحشت بساز %~% می‌طلب در مرگ خود عمر دراز
# 15 آنچ گوید نفس تو کاینجا بدست %~% مشنوش چون کار او ضد آمدست
# 16 تو خلافش کن که از پیغامبران %~% این چنین آمد وصیت در جهان
# 17 مشورت در کارها واجب شود %~% تا پشیمانی در آخر کم بود
# 18 حیله‌ها کردند بسیار انبیا %~% تا که گردان شد برین سنگ آسیا
# 19 نفس می‌خواهد که تا ویران کند %~% خلق را گمراه و سرگردان کند
# 20 گفت امت مشورت با کی کنیم %~% انبیا گفتند با عقل امام
# 21 گفت گر کودک در آید یا زنی %~% کو ندارد عقل و رای روشنی
# 22 گفت با او مشورت کن وانچ گفت %~% تو خلاف آن کن و در راه افت
# 23 نفس خود را زن شناس از زن بتر %~% زانک زن جزویست نفست کل شر
# 24 مشورت با نفس خود گر می‌کنی %~% هرچه گوید کن خلاف آن دنی
# 25 گر نماز و روزه می‌فرمایدت %~% نفس مکارست مکری زایدت
# 26 مشورت با نفس خویش اندر فعال %~% هرچه گوید عکس آن باشد کمال
# 27 برنیایی با وی و استیز او %~% رو بر یاری بگیر آمیز او
# 28 عقل قوت گیرد از عقل دگر %~% نیشکر کامل شود از نیشکر
# 29 من ز مکر نفس دیدم چیزها %~% کو برد از سحر خود تمییزها
# 30 وعده‌ها بدهد ترا تازه به دست %~% که هزاران بار آنها را شکست
# 31 عمر اگر صد سال خود مهلت دهد %~% اوت هر روزی بهانه نو نهد
# 32 گرم گوید وعده‌های سرد را %~% جادوی مردی ببندد مرد را
# 33 ای ضیا الحق حسام الدین بیا %~% که نروید بی تو از شوره گیا
# 34 از فلک آویخته شد پرده‌ای %~% از پی نفرین دل آزرده‌ای
# 35 این قضا را هم قضا داند علاج %~% عقل خلقان در قضا گیجست گیج
# 36 اژدها گشتست آن مار سیاه %~% آنک کرمی بود افتاده به راه
# 37 اژدها و مار اندر دست تو %~% شد عصا ای جان موسی مست تو
# 38 حکم خذها لا تخف دادت خدا %~% تا به دستت اژدها گردد عصا
# 39 هین ید بیضا نما ای پادشاه %~% صبح نو بگشا ز شبهای سیاه
# 40 دوزخی افروخت بر وی دم فسون %~% ای دم تو از دم دریا فزون
# 41 بحر مکارست بنموده کفی %~% دوزخست از مکر بنموده تفی
# 42 زان نماید مختصر در چشم تو %~% تا زبون بینیش جنبد خشم تو
# 43 همچنانک لشکر انبوه بود %~% مر پیمبر را به چشم اندک نمود
# 44 تا بریشان زد پیمبر بی خطر %~% ور فزون دیدی از آن کردی حذر
# 45 آن عنایت بود و اهل آن بدی %~% احمدا ورنه تو بد دل می‌شدی
# 46 کم نمود او را و اصحاب ورا %~% آن جهاد ظاهر و باطن خدا
# 47 تا میسر کرد یسری را برو %~% تا ز عسری او بگردانید رو
# 48 کم نمودن مر ورا پیروز بود %~% که حقش یار و طریق‌آموز بود
# 49 آنک حق پشتش نباشد از ظفر %~% وای اگر گربه‌ش نماید شیر نر
# 50 وای اگر صد را یکی بیند ز دور %~% تا به چالش اندر آید از غرور
# 51 زان نماید ذوالفقاری حربه‌ای %~% زان نماید شیر نر چون گربه‌ای
# 52 تا دلیر اندر فتد احمق به جنگ %~% واندر آردشان بدین حیلت به چنگ
# 53 تا به پای خویش باشند آمده %~% آن فلیوان جانب آتشکده
# 54 کاه برگی می‌نماید تا تو زود %~% پف کنی کو را برانی از وجود
# 55 هین که آن که کوهها بر کنده است %~% زو جهان گریان و او در خنده است
# 56 می‌نماید تا بکعب این آب جو %~% صد چو عاج ابن عنق شد غرق او
# 57 می‌نماید موج خونش تل مشک %~% می‌نماید قعر دریا خاک خشک
# 58 خشک دید آن بحر را فرعون کور %~% تا درو راند از سر مردی و زور
# 59 چون در آید در تک دریا بود %~% دیده فرعون کی بینا بود
# 60 دیده بینا از لقای حق شود %~% حق کجا همراز هر احمق شود
# 61 قند بیند خود شود زهر قتول %~% راه بیند خود بود آن بانگ غول
# 62 ای فلک در فتنه آخر زمان %~% تیز می‌گردی بده آخر زمان
# 63 خنجر تیزی تو اندر قصد ما %~% نیش زهرآلوده‌ای در فصد ما
# 64 ای فلک از رحم حق آموز رحم %~% بر دل موران مزن چون مار زخم
# 65 حق آنک چرخه چرخ ترا %~% کرد گردان بر فراز این سرا
# 66 که دگرگون گردی و رحمت کنی %~% پیش از آن که بیخ ما را بر کنی
# 67 حق آنک دایگی کردی نخست %~% تا نهال ما ز آب و خاک رست
# 68 حق آن شه که ترا صاف آفرید %~% کرد چندان مشعله در تو پدید
# 69 آنچنان معمور و باقی داشتت %~% تا که دهری از ازل پنداشتت
# 70 شکر دانستیم آغاز ترا %~% انبیا گفتند آن راز ترا
# 71 آدمی داند که خانه حادثست %~% عنکبوتی نه که در وی عابشست
# 72 پشه کی داند که این باغ از کیست %~% کو بهاران زاد و مرگش در دیست
# 73 کرم کاندر چوب زاید سست‌حال %~% کی بداند چوب را وقت نهال
# 74 ور بداند کرم از ماهیتش %~% عقل باشد کرم باشد صورتش
# 75 عقل خود را می‌نماید رنگها %~% چون پری دورست از آن فرسنگها
# 76 از ملک بالاست چه جای پری %~% تو مگس‌پری بپستی می‌پری
# 77 گرچه عقلت سوی بالا می‌پرد %~% مرغ تقلیدت بپستی می‌چرد
# 78 علم تقلیدی وبال جان ماست %~% عاریه‌ست و ما نشسته کان ماست
# 79 زین خرد جاهل همی باید شدن %~% دست در دیوانگی باید زدن
# 80 هرچه بینی سود خود زان می‌گریز %~% زهر نوش و آب حیوان را بریز
# 81 هر که بستاید ترا دشنام ده %~% سود و سرمایه به مفلس وام ده
# 82 ایمنی بگذار و جای خوف باش %~% بگذر از ناموس و رسوا باش و فاش
# 83 آزمودم عقل دور اندیش را %~% بعد ازین دیوانه سازم خویش را
PageV02P054
# 1 گفت با دلقک شبی سید اجل %~% قحبه‌ای را خواستی تو از عجل
# 2 با من این را باز می‌بایست گفت %~% تا یکی مستور کردیمیت جفت
# 3 گفت نه مستور صالح خواستم %~% قحبه گشتند و ز غم تن کاستم
# 4 خواستم ایم قحبه را بی معرفت %~% تا ببینم چون شود این عاقبت
# 5 عقل را من آزمودم هم بسی %~% زین سپس جویم جنون را مغرسی
PageV02P055
# 1 آن یکی می‌گفت خواهم عاقلی %~% مشورت آرم بدو در مشکلی
# 2 آن یکی گفتش که اندر شهر ما %~% نیست عاقل جز که آن مجنون‌نما
# 3 بر نیی گشته سواره نک فلان %~% می‌دواند در میان کودکان
# 4 صاحب رایست و آتش‌پاره‌ای %~% آسمان قدرست و اخترباره‌ای
# 5 فر او کروبیان را جان شدست %~% او درین دیوانگی پنهان شدست
# 6 لیک هر دیوانه را جان نشمری %~% سر منه گوساله را چون سامری
# 7 چون ولیی آشکارا با تو گفت %~% صد هزاران غیب و اسرار نهفت
# 8 مر ترا آن فهم و آن دانش نبود %~% وا ندانستی تو سرگین را ز عود
# 9 از جنون خود را ولی چون پرده ساخت %~% مر ورا ای کور کی خواهی شناخت
# 10 گر ترا بازست آن دیده یقین %~% زیر هر سنگی یکی سرهنگ بین
# 11 پیش آن چشمی که باز و رهبرست %~% هر گلیمی را کلیمی در برست
# 12 مر ولی را هم ولی شهره کند %~% هر که را او خواست با بهره کند
# 13 کس نداند از خرد او را شناخت %~% چونک او مر خویش را دیوانه ساخت
# 14 چون بدزدد دزد بینایی ز کور %~% هیچ یابد دزد را او در عبور
# 15 کور نشناسد که دزد او که بود %~% گرچه خود بر وی زند دزد عنود
# 16 چون گزد سگ کور صاحب‌ژنده را %~% کی شناسد آن سگ درنده را
PageV02P056
# 1 یک سگی در کوی بر کور گدا %~% حمله می‌آورد چون شیر وغا
# 2 سگ کند آهنگ درویشان بخشم %~% در کشد مه خاک درویشان بچشم
# 3 کور عاجز شد ز بانگ و بیم سگ %~% اندر آمد کور در تعظیم سگ
# 4 کای امیر صید و ای شیر شکار %~% دست دست تست دست از من بدار
# 5 کز ضرورت دم خر را آن حکیم %~% کرد تعظیم و لقب دادش کریم
# 6 گفت او هم از ضرورت کای اسد %~% از چو من لاغر شکارت چه رسد
# 7 گور می‌گیرند یارانت به دشت %~% کور می‌گیری تو در کوچه بگشت
# 8 گور می‌جویند یارانت بصید %~% کور می‌جویی تو در کوچه بکید
# 9 آن سگ عالم شکار گور کرد %~% وین سگ بی‌مایه قصد کور کرد
# 10 علم چون آموخت سگ رست از ضلال %~% می‌کند در بیشه‌ها صید حلال
# 11 سگ چو عالم گشت شد چالاک زحف %~% سگ چو عارف گشت شد اصحاب کهف
# 12 سگ شناسا شد که میر صید کیست %~% ای خدا آن نور اشناسنده چیست
# 13 کور نشناسد نه از بی چشمی است %~% بلک این زانست کز جهلست مست
# 14 نیست خود بی‌چشم‌تر کور از زمین %~% این زمین از فضل حق شد خصم بین
# 15 نور موسی دید و موسی را نواخت %~% خسف قارون کرد و قارون را شناخت
# 16 رجف کرد اندر هلاک هر دعی %~% فهم کرد از حق که یاارض ابلعی
# 17 خاک و آب و باد و نار با شرر %~% بی‌خبر با ما و با حق با خبر
# 18 ما بعکس آن ز غیر حق خبیر %~% بی‌خبر از حق و از چندین نذیر
# 19 لاجرم اشفقن منها جمله‌شان %~% کند شد ز آمیز حیوان حمله‌شان
# 20 گفت بیزاریم جمله زین حیات %~% کو بود با خلق حی با حق موات
# 21 چون بماند از خلق گردد او یتیم %~% انس حق را قلب می‌باید سلیم
# 22 چون ز کوری دزد دزدد کاله‌ای %~% می‌کند آن کور عمیا ناله‌ای
# 23 تا نگوید دزد او را کان منم %~% کز تو دزدیدم که دزد پر فنم
# 24 کی شناسد کور دزد خویش را %~% چون ندارد نور چشم و آن ضیا
# 25 چون بگوید هم بگیر او را تو سخت %~% تا بگوید او علامتهای رخت
# 26 پس جهاد اکبر آمد عصر دزد %~% تا بگوید که چه برد آن زن بمزد
# 27 اولا دزدید کحل دیده‌ات %~% چون ستانی باز یابی تبصرت
# 28 کاله حکمت که گم کرده دلست %~% پیش اهل دل یقین آن حاصلست
# 29 کوردل با جان و با سمع و بصر %~% می‌نداند دزد شیطان را ز اثر
# 30 ز اهل دل جو از جماد آن را مجو %~% که جماد آمد خلایق پیش او
# 31 مشورت جوینده آمد نزد او %~% کای اب کودک شده رازی بگو
# 32 گفت رو زین حلقه کین در باز نیست %~% باز گرد امروز روز راز نیست
# 33 گر مکان را ره بدی در لامکان %~% همچو شیخان بودمی من بر دکان
PageV02P057
# 1 محتسب در نیم شب جایی رسید %~% در بن دیوار مستی خفته دید
# 2 گفت هی مستی چه خوردستی بگو %~% گفت ازین خوردم که هست اندر سبو
# 3 گفت آخر در سبو واگو که چیست %~% گفت از آنک خورده‌ام گفت این خفیست
# 4 گفت آنچ خورده‌ای آن چیست آن %~% گفت آنک در سبو مخفیست آن
# 5 دور می‌شد این سؤال و این جواب %~% ماند چون خر محتسب اندر خلاب
# 6 گفت او را محتسب هین آه کن %~% مست هوهو کرد هنگام سخن
# 7 گفت گفتم آه کن هو می‌کنی %~% گفت من شاد و تو از غم منحنی
# 8 آه از درد و غم و بیدادیست %~% هوی هوی می‌خوران از شادیست
# 9 محتسب گفت این ندانم خیز خیز %~% معرفت متراش و بگذار این ستیز
# 10 گفت رو تو از کجا من از کجا %~% گفت مستی خیز تا زندان بیا
# 11 گفت مست ای محتسب بگذار و رو %~% از برهنه کی توان بردن گرو
# 12 گر مرا خود قوت رفتن بدی %~% خانه خود رفتمی وین کی شدی
# 13 من اگر با عقل و با امکانمی %~% همچو شیخان بر سر دکانمی
PageV02P058
# 1 گفت آن طالب که آخر یک نفس %~% ای سواره بر نی این سو ران فرس
# 2 راند سوی او که هین زوتر بگو %~% کاسپ من بس توسنست و تندخو
# 3 تا لگد بر تو نکوبد زود باش %~% از چه می‌پرسی بیانش کن تو فاش
# 4 او مجال راز دل گفتن ندید %~% زو برون شو کرد و در لاغش کشید
# 5 گفت می‌خواهم درین کوچه زنی %~% کیست لایق از برای چون منی
# 6 گفت سه گونه زن‌اند اندر جهان %~% آن دو رنج و این یکی گنج روان
# 7 آن یکی را چون بخواهی کل تراست %~% وآن دگر نیمی ترا نیمی جداست
# 8 وآن سیم هیچ او ترا نبود بدان %~% این شنودی دور شو رفتم روان
# 9 تا ترا اسپم نپراند لگد %~% که بیفتی بر نخیزی تا ابد
# 10 شیخ راند اندر میان کودکان %~% بانگ زد بار دگر او را جوان
# 11 که بیا آخر بگو تفسیر این %~% این زنان سه نوع گفتی بر گزین
# 12 راند سوی او و گفتش بکر خاص %~% کل ترا باشد ز غم یابی خلاص
# 13 وانک نیمی آن تو بیوه بود %~% وانک هیچست آن عیال با ولد
# 14 چون ز شوی اولش کودک بود %~% مهر و کل خاطرش آن سو رود
# 15 دور شو تا اسپ نندازد لگد %~% سم اسپ توسنم بر تو رسد
# 16 های هویی کرد شیخ باز راند %~% کودکان را باز سوی خویش خواند
# 17 باز بانگش کرد آن سایل بیا %~% یک سؤالم ماند ای شاه کیا
# 18 باز راند این سو بگو زوتر چه بود %~% که ز میدان آن بچه گویم ربود
# 19 گفت ای شه با چنین عقل و ادب %~% این چه شیدست این چه فعلست ای عجب
# 20 تو ورای عقل کلی در بیان %~% آفتابی در جنون چونی نهان
# 21 گفت این اوباش رایی می‌زنند %~% تا درین شهر خودم قاضی کنند
# 22 دفع می‌گفتم مرا گفتند نی %~% نیست چون تو عالمی صاحب فنی
# 23 با وجود تو حرامست و خبیث %~% که کم از تو در قضا گوید حدیث
# 24 در شریعت نیست دستوری که ما %~% کمتر از تو شه کنیم و پیشوا
# 25 زین ضرورت گیج و دیوانه شدم %~% لیک در باطن همانم که بدم
# 26 عقل من گنجست و من ویرانه‌ام %~% گنج اگر پیدا کنم دیوانه‌ام
# 27 اوست دیوانه که دیوانه نشد %~% این عسس را دید و در خانه نشد
# 28 دانش من جوهر آمد نه عرض %~% این بهایی نیست بهر هر غرض
# 29 کان قندم نیستان شکرم %~% هم زمن می‌روید و من می‌خورم
# 30 علم تقلیدی و تعلیمیست آن %~% کز نفور مستمع دارد فغان
# 31 چون پی دانه نه بهر روشنیست %~% همچو طالب‌علم دنیای دنیست
# 32 طالب علمست بهر عام و خاص %~% نه که تا یابد ازین عالم خلاص
# 33 همچو موشی هر طرف سوراخ کرد %~% چونک نورش راند از در گفت برد
# 34 چونک سوی دشت و نورش ره نبود %~% هم در آن ظلمات جهدی می‌نمود
# 35 گر خدایش پر دهد پر خرد %~% برهد از موشی و چون مرغان پرد
# 36 ور نجوید پر بماند زیر خاک %~% ناامید از رفتن راه سماک
# 37 علم گفتاری که آن بی جان بود %~% عاشق روی خریداران بود
# 38 گرچه باشد وقت بحث علم زفت %~% چون خریدارش نباشد مرد و رفت
# 39 مشتری من خدایست او مرا %~% می‌کشد بالا که الله اشتری
# 40 خونبهای من جمال ذوالجلال %~% خونبهای خود خورم کسب حلال
# 41 این خریداران مفلس را بهل %~% چه خریداری کند یک مشت گل
# 42 گل مخور گل را مخر گل را مجو %~% زانک گل خوارست دایم زردرو
# 43 دل بخور تا دایما باشی جوان %~% از تجلی چهره‌ات چون ارغوان
# 44 یا رب این بخشش نه حد کار ماست %~% لطف تو لطف خفی را خود سزاست
# 45 دست گیر از دست ما ما را بخر %~% پرده را بر دار و پرده ما مدر
# 46 باز خر ما را ازین نفس پلید %~% کاردش تا استخوان ما رسید
# 47 از چو ما بیچارگان این بند سخت %~% کی گشاید ای شه بی‌تاج و تخت
# 48 این چنین قفل گران را ای ودود %~% کی تواند جز که فضل تو گشود
# 49 ما ز خود سوی تو گردانیم سر %~% چون توی از ما به ما نزدیکتر
# 50 این دعا هم بخشش و تعلیم تست %~% گرنه در گلخن گلستان از چه رست
# 51 در میان خون و روده فهم و عقل %~% جز ز اکرام تو نتوان کرد نقل
# 52 از دو پاره پیه این نور روان %~% موج نورش می‌زند بر آسمان
# 53 گوشت‌پاره که زبان آمد ازو %~% می‌رود سیلاب حکمت همچو جو
# 54 سوی سوراخی که نامش گوشهاست %~% تا بباغ جان که میوه‌ش هوشهاست
# 55 شاه‌راه باغ جانها شرع اوست %~% باغ و بستانهای عالم فرع اوست
# 56 اصل و سرچشمه خوشی آنست آن %~% زود تجری تحتها الانهار خوان
PageV02P059
# 1 گفت پیغامبر مر آن بیمار را %~% چون عیادت کرد یار زار را
# 2 که مگر نوعی دعایی کرده‌ای %~% از جهالت زهربایی خورده‌ای
# 3 یاد آور چه دعا می‌گفته‌ای %~% چون ز مکر نفس می‌آشفته‌ای
# 4 گفت یادم نیست الا همتی %~% دار با من یادم آید ساعتی
# 5 از حضور نوربخش مصطفی %~% پیش خاطر آمد او را آن دعا
# 6 تافت زان روزن که از دل تا دلست %~% روشنی که فرق حق و باطلست
# 7 گفت اینک یادم آمد ای رسول %~% آن دعا که گفته‌ام من بوالفضول
# 8 چون گرفتار گنه می‌آمدم %~% غرقه دست اندر حشایش می‌زدم
# 9 از تو تهدید و وعیدی می‌رسید %~% مجرمان را از عذاب بس شدید
# 10 مضطرب می‌گشتم و چاره نبود %~% بند محکم بود و قفل ناگشود
# 11 نی مقام صبر و نی راه گریز %~% نی امید توبه نی جای ستیز
# 12 من چو هاروت و چو ماروت از حزن %~% آه می‌کردم که ای خلاق من
# 13 از خطر هاروت و ماروت آشکار %~% چاه بابل را بکردند اختیار
# 14 تا عذاب آخرت اینجا کشند %~% گربزند و عاقل و ساحروشند
# 15 نیک کردند و بجای خویش بود %~% سهل‌تر باشد ز آتش رنج دود
# 16 حد ندارد وصف رنج آن جهان %~% سهل باشد رنج دنیا پیش آن
# 17 ای خنک آن کو جهادی می‌کند %~% بر بدن زجری و دادی می‌کند
# 18 تا ز رنج آن جهانی وا رهد %~% بر خود این رنج عبادت می‌نهد
# 19 من همی‌گفتم که یا رب آن عذاب %~% هم درین عالم بران بر من شتاب
# 20 تا در آن عالم فراغت باشدم %~% در چنین درخواست حلقه می‌زدم
# 21 این چنین رنجوریی پیدام شد %~% جان من از رنج بی آرام شد
# 22 مانده‌ام از ذکر و از اوراد خود %~% بی‌خبر گشتم ز خویش و نیک و بد
# 23 گر نمی‌دیدم کنون من روی تو %~% ای خجسته وی مبارک بوی تو
# 24 می‌شدم از بند من یکبارگی %~% کردیم شاهانه این غمخوارگی
# 25 گفت هی هی این دعا دیگر مکن %~% بر مکن تو خویش را از بیخ و بن
# 26 تو چه طاقت داری ای مور نژند %~% که نهد بر تو چنان کوه بلند
# 27 گفت توبه کردم ای سلطان که من %~% از سر جلدی نلافم هیچ فن
# 28 این جهان تیهست و تو موسی و ما %~% از گنه در تیه مانده مبتلا
# 29 قوم موسی راه می‌پیموده‌اند %~% آخر اندر گام اول بوده‌اند
# 30 سالها ره می‌رویم و در اخیر %~% همچنان در منزل اول اسیر
# 31 گر دل موسی ز ما راضی بدی %~% تیه را راه و کران پیدا شدی
# 32 ور بکل بیزار بودی او ز ما %~% کی رسیدی خوانمان هیچ از سما
# 33 کی ز سنگی چشمه‌ها جوشان شدی %~% در بیابان‌مان امان جان شدی
# 34 بل به جای خوان خود آتش آمدی %~% اندرین منزل لهب بر ما زدی
# 35 چون دو دل شد موسی اندر کار ما %~% گاه خصم ماست و گاهی یار ما
# 36 خشمش آتش می‌زند در رخت ما %~% حلم او رد می‌کند تیر بلا
# 37 کی بود که حلم گردد خشم نیز %~% نیست این نادر ز لطفت ای عزیز
# 38 مدح حاضر وحشتست از بهر این %~% نام موسی می‌برم قاصد چنین
# 39 ورنه موسی کی روا دارد که من %~% پیش تو یاد آورم از هیچ تن
# 40 عهد ما بشکست صد بار و هزار %~% عهد تو چون کوه ثابت بر قرار
# 41 عهد ما کاه و به هر بادی زبون %~% عهد تو کوه و ز صد که هم فزون
# 42 حق آن قوت که بر تلوین ما %~% رحمتی کن ای امیر لونها
# 43 خویش را دیدیم و رسوایی خویش %~% امتحان ما مکن ای شاه بیش
# 44 تا فضیحتهای دیگر را نهان %~% کرده باشی ای کریم مستعان
# 45 بی‌حدی تو در جمال و در کمال %~% در کژی ما بی‌حدیم و در ضلال
# 46 بی حدی خویش بگمار ای کریم %~% بر کژی بی حد مشتی لئیم
# 47 هین که از تقطیع ما یک تار ماند %~% مصر بودیم و یکی دیوار ماند
# 48 البقیه البقیه ای خدیو %~% تا نگردد شاد کلی جان دیو
# 49 بهر ما نی بهر آن لطف نخست %~% که تو کردی گمرهان را باز جست
# 50 چون نمودی قدرتت بنمای رحم %~% ای نهاده رحمها در لحم و شحم
# 51 این دعا گر خشم افزاید ترا %~% تو دعا تعلیم فرما مهترا
# 52 آنچنان کادم بیفتاد از بهشت %~% رجعتش دادی که رست از دیو زشت
# 53 دیو کی بود کو ز آدم بگذرد %~% بر چنین نطعی ازو بازی برد
# 54 در حقیقت نفع آدم شد همه %~% لعنت حاسد شده آن دمدمه
# 55 بازیی دید و دو صد بازی ندید %~% پس ستون خانه خود را برید
# 56 آنشی زد شب بکشت دیگران %~% باد آتش را بکشت او بران
# 57 چشم‌بندی بود لعنت دیو را %~% تا زیان خصم دید آن ریو را
# 58 خود زیان جان او شد ریو او %~% گویی آدم بود دیو دیو او
# 59 لعنت این باشد که کژبینش کند %~% حاسد و خودبین و پر کینش کند
# 60 تا نداند که هر آنک کرد بد %~% عاقبت باز آید و بر وی زند
# 61 جمله فرزین‌بندها بیند بعکس %~% مات بر وی گردد و نقصان و وکس
# 62 زانک گر او هیچ بیند خویش را %~% مهلک و ناسور بیند ریش را
# 63 درد خیزد زین چنین دیدن درون %~% درد او را از حجاب آرد برون
# 64 تا نگیرد مادران را درد زه %~% طفل در زادن نیابد هیچ ره
# 65 این امانت در دل و دل حامله‌ست %~% این نصیحتها مثال قابله‌ست
# 66 قابله گوید که زن را درد نیست %~% درد باید درد کودک را رهیست
# 67 آنک او بی‌درد باشد ره‌زنست %~% زانک بی‌دردی انا الحق گفتنست
# 68 آن انا بی وقت گفتن لعنتست %~% آن انا در وقت گفتن رحمتست
# 69 آن انا منصور رحمت شد یقین %~% آن انا فرعون لعنت شد ببین
# 70 لاجرم هر مرغ بی‌هنگام را %~% سر بریدن واجبست اعلام را
# 71 سر بریدن چیست کشتن نفس را %~% در جهاد و ترک گفتن تفس را
# 72 آنچنانک نیش کزدم بر کنی %~% تا که یابد او ز کشتن ایمنی
# 73 بر کنی دندان پر زهری ز مار %~% تا رهد مار از بلای سنگسار
# 74 هیچ نکشد نفس را جز ظل پیر %~% دامن آن نفس‌کش را سخت گیر
# 75 چون بگیری سخت آن توفیق هوست %~% در تو هر قوت که آید جذب اوست
# 76 ما رمیت اذ رمیت راست دان %~% هر چه کارد جان بود از جان جان
# 77 دست گیرنده ویست و بردبار %~% دم بدم آن دم ازو اومید دار
# 78 نیست غم گر دیر بی او مانده‌ای %~% دیرگیر و سخت‌گیرش خوانده‌ای
# 79 دیر گیرد سخت گیرد رحمتش %~% یک دمت غایب ندارد حضرتش
# 80 ور تو خواهی شرح این وصل و ولا %~% از سر اندیشه می‌خوان والضحی
# 81 ور تو گویی هم بدیها از ویست %~% لیک آن نقصان فضل او کیست
# 82 آن بدی دادن کمال اوست هم %~% من مثالی گویمت ای محتشم
# 83 کرد نقاشی دو گونه نقشها %~% نقشهای صاف و نقشی بی صفا
# 84 نقش یوسف کرد و حور خوش‌سرشت %~% نقش عفریتان و ابلیسان زشت
# 85 هر دو گونه نقش استادی اوست %~% زشتی او نیست آن رادی اوست
# 86 زشت را در غایت زشتی کند %~% جمله زشتیها به گردش بر تند
# 87 تا کمال دانشش پیدا شود %~% منکر استادیش رسوا شود
# 88 ور نداند زشت کردن ناقص است %~% زین سبب خلاق گبر و مخلص است
# 89 پس ازین رو کفر و ایمان شاهدند %~% بر خداوندیش و هر دو ساجدند
# 90 لیک مؤمن دان که طوعا ساجدست %~% زانک جویای رضا و قاصدست
# 91 هست کرها گبر هم یزدان‌پرست %~% لیک قصد او مرادی دیگرست
# 92 قلعه سلطان عمارت می‌کند %~% لیک دعوی امارت می‌کند
# 93 گشته یاغی تا که ملک او بود %~% عاقبت خود قلعه سلطانی شود
# 94 مؤمن آن قلعه برای پادشاه %~% می‌کند معمور نه از بهر جاه
# 95 زشت گوید ای شه زشت‌آفرین %~% قادری بر خوب و بر زشت مهین
# 96 خوب گوید ای شه حسن و بها %~% پاک گردانیدیم از عیبها
PageV02P060
# 1 گفت پیغامبر مر آن بیمار را %~% این بگو کای سهل‌کن دشوار را
# 2 آتنا فی دار دنیانا حسن %~% آتنا فی دار عقبانا حسن
# 3 راه را بر ما چو بستان کن لطیف %~% منزل ما خود تو باشی ای شریف
# 4 مؤمنان در حشر گویند ای ملک %~% نی که دوزخ بود راه مشترک
# 5 مؤمن و کافر برو یابد گذار %~% ما ندیدیم اندرین ره دود و نار
# 6 نک بهشت و بارگاه آمنی %~% پس کجا بود آن گذرگاه دنی
# 7 پس ملک گوید که آن روضه خضر %~% که فلان جا دیده‌اید اندر گذر
# 8 دوزخ آن بود و سیاستگاه سخت %~% بر شما شد باغ و بستان و درخت
# 9 چون شما این نفس دوزخ‌خوی را %~% آتشی گبر فتنه‌جوی را
# 10 جهدها کردید و او شد پر صفا %~% نار را کشتید از بهر خدا
# 11 آتش شهوت که شعله می‌زدی %~% سبزه تقوی شد و نور هدی
# 12 آتش خشم از شما هم حلم شد %~% ظلمت جهل از شما هم علم شد
# 13 آتش حرص از شما ایثار شد %~% و آن حسد چون خار بد گلزار شد
# 14 چون شما این جمله آتشهای خویش %~% بهر حق کشتید جمله پیش پیش
# 15 نفس ناری را چو باغی ساختید %~% اندرو تخم وفا انداختید
# 16 بلبلان ذکر و تسبیح اندرو %~% خوش سرایان در چمن بر طرف جو
# 17 داعی حق را اجابت کرده‌اید %~% در جحیم نفس آب آورده‌اید
# 18 دوزخ ما نیز در حق شما %~% سبزه گشت و گلشن و برگ و نوا
# 19 چیست احسان را مکافات ای پسر %~% لطف و احسان و ثواب معتبر
# 20 نی شما گفتید ما قربانییم %~% پیش اوصاف بقا ما فانییم
# 21 ما اگر قلاش و گر دیوانه‌ایم %~% مست آن ساقی و آن پیمانه‌ایم
# 22 بر خط و فرمان او سر می‌نهیم %~% جان شیرین را گروگان می‌دهیم
# 23 تا خیال دوست در اسرار ماست %~% چاکری و جانسپاری کار ماست
# 24 هر کجا شمع بلا افروختند %~% صد هزاران جان عاشق سوختند
# 25 عاشقانی کز درون خانه‌اند %~% شمع روی یار را پروانه‌اند
# 26 ای دل آنجا رو که با تو روشنند %~% وز بلاها مر ترا چون جوشنند
# 27 بر جنایاتت مواسا می‌کنند %~% در میان جان ترا جا می‌کنند
# 28 زان میان جان ترا جا می‌کنند %~% تا ترا پر باده چون جا می‌کنند
# 29 در میان جان ایشان خانه گیر %~% در فلک خانه کن ای بدر منیر
# 30 چون عطارد دفتر دل وا کنند %~% تا که بر تو سرها پیدا کنند
# 31 پیش خویشان باش چون آواره‌ای %~% بر مه کامل زن ار مه پاره‌ای
# 32 جزو را از کل خود پرهیز چیست %~% با مخالف این همه آمیز چیست
# 33 جنس را بین نوع گشته در روش %~% غیبها بین عین گشته در رهش
# 34 تا چو زن عشوه خری ای بی‌خرد %~% از دروغ و عشوه کی یابی مدد
# 35 چاپلوس و لفظ شیرین و فریب %~% می‌ستانی می‌نهی چون زن به جیب
# 36 مر ترا دشنام و سیلی شهان %~% بهتر آید از ثنای گمرهان
# 37 صفع شاهان خور مخور شهد خسان %~% تا کسی گردی ز اقبال کسان
# 38 زانک ازیشان خلعت و دولت رسد %~% در پناه روح جان گردد جسد
# 39 هر کجا بینی برهنه و بی‌نوا %~% دان که او بگریختست از اوستا
# 40 تا چنان گردد که می‌خواهد دلش %~% آن دل کور بد بی‌حاصلش
# 41 گر چنان گشتی که استا خواستی %~% خویش را و خویش را آراستی
# 42 هر که از استا گریزد در جهان %~% او ز دولت می‌گریزد این بدان
# 43 پیشه‌ای آموختی در کسب تن %~% چنگ اندر پیشه دینی بزن
# 44 در جهان پوشیده گشتی و غنی %~% چون برون آیی ازینجا چون کنی
# 45 پیشه‌ای آموز کاندر آخرت %~% اندر آید دخل کسب مغفرت
# 46 آن جهان شهریست پر بازار و کسب %~% تا نپنداری که کسب اینجاست حسب
# 47 حق تعالی گفت کین کسب جهان %~% پیش آن کسبست لعب کودکان
# 48 همچو آن طفلی که بر طفلی تند %~% شکل صحبت‌کن مساسی می‌کند
# 49 کودکان سازند در بازی دکان %~% سود نبود جز که تعبیر زمان
# 50 شب شود در خانه آید گرسنه %~% کودکان رفته بمانده یک تنه
# 51 این جهان بازی‌گهست و مرگ شب %~% باز گردی کیسه خالی پر تعب
# 52 کسب دین عشقست و جذب اندرون %~% قابلیت نور حق را ای حرون
# 53 کسب فانی خواهدت این نفس خس %~% چند کسب خس کنی بگذار بس
# 54 نفس خس گر جویدت کسب شریف %~% حیله و مکری بود آن را ردیف
PageV02P061
# 1 در خبر آمد که خال مؤمنان %~% خفته بد در قصر بر بستر ستان
# 2 قصر را از اندرون در بسته بود %~% کز زیارتهای مردم خسته بود
# 3 ناگهان مردی ورا بیدار کرد %~% چشم چون بگشاد پنهان گشت مرد
# 4 گفت اندر قصر کس را ره نبود %~% کیست کین گستاخی و جرات نمود
# 5 گرد برگشت و طلب کرد آن زمان %~% تا بیاید زان نهان گشته نشان
# 6 او پس در مدبری را دید کو %~% در پس پرده نهان می‌کرد رو
# 7 گفت هی تو کیستی نام تو چیست %~% گفت نامم فاش ابلیس شقیست
# 8 گفت بیدارم چرا کردی بجد %~% راست گو با من مگو بر عکس و ضد
PageV02P062
# 1 گفت هنگام نماز آخر رسید %~% سوی مسجد زود می‌باید دوید
# 2 عجلوا الطاعات قبل الفوت گفت %~% مصطفی چون در معنی می‌بسفت
# 3 گفت نی نی این غرض نبود ترا %~% که بخیری ره‌نما باشی مرا
# 4 دزد آید از نهان در مسکنم %~% گویدم که پاسبانی می‌کنم
# 5 من کجا باور کنم آن دزد را %~% دزد کی داند ثواب و مزد را
PageV02P063
# 1 گفت ما اول فرشته بوده‌ایم %~% راه طاعت را بجان پیموده‌ایم
# 2 سالکان راه را محرم بدیم %~% ساکنان عرش را همدم بدیم
# 3 پیشه اول کجا از دل رود %~% مهر اول کی ز دل بیرون شود
# 4 در سفر گر روم بینی یا ختن %~% از دل تو کی رود حب الوطن
# 5 ما هم از مستان این می بوده‌ایم %~% عاشقان درگه وی بوده‌ایم
# 6 ناف ما بر مهر او ببریده‌اند %~% عشق او در جان ما کاریده‌اند
# 7 روز نیکو دیده‌ایم از روزگار %~% آب رحمت خورده‌ایم اندر بهار
# 8 نی که ما را دست فضلش کاشتست %~% از عدم ما را نه او بر داشتست
# 9 ای بسا کز وی نوازش دیده‌ایم %~% در گلستان رضا گردیده‌ایم
# 10 بر سر ما دست رحمت می‌نهاد %~% چشمه‌های لطف از ما می‌گشاد
# 11 وقت طفلی‌ام که بودم شیرجو %~% گاهوارم را کی جنبانید او
# 12 از کی خوردم شیر غیر شیر او %~% کی مرا پرورد جز تدبیر او
# 13 خوی کان با شیر رفت اندر وجود %~% کی توان آن را ز مردم واگشود
# 14 گر عتابی کرد دریای کرم %~% بسته کی گردند درهای کرم
# 15 اصل نقدش داد و لطف و بخششست %~% قهر بر وی چون غباری از غشست
# 16 از برای لطف عالم را بساخت %~% ذره‌ها را آفتاب او نواخت
# 17 فرقت از قهرش اگر آبستنست %~% بهر قدر وصل او دانستنست
# 18 تا دهد جان را فراقش گوشمال %~% جان بداند قدر ایام وصال
# 19 گفت پیغامبر که حق فرموده است %~% قصد من از خلق احسان بوده است
# 20 آفریدم تا ز من سودی کنند %~% تا ز شهدم دست‌آلودی کنند
# 21 نه برای آنک تا سودی کنم %~% وز برهنه من قبایی بر کنم
# 22 چند روزی که ز پیشم رانده‌ست %~% چشم من در روی خوبش مانده‌ست
# 23 کز چنان رویی چنین قهر ای عجب %~% هر کسی مشغول گشته در سبب
# 24 من سبب را ننگرم کان حادثست %~% زانک حادث حادثی را باعثست
# 25 لطف سابق را نظاره می‌کنم %~% هرچه آن حادث دو پاره می‌کنم
# 26 ترک سجده از حسد گیرم که بود %~% آن حسد از عشق خیزد نه از جحود
# 27 هر حسد از دوستی خیزد یقین %~% که شود با دوست غیری همنشین
# 28 هست شرط دوستی غیرت‌پزی %~% همچو شرط عطسه گفتن دیر زی
# 29 چونک بر نطعش جز این بازی نبود %~% گفت بازی کن چه دانم در فزود
# 30 آن یکی بازی که بد من باختم %~% خویشتن را در بلا انداختم
# 31 در بلا هم می‌چشم لذات او %~% مات اویم مات اویم مات او
# 32 چون رهاند خویشتن را ای سره %~% هیچ کس در شش جهت از ششدره
# 33 جزو شش از کل شش چون وا رهد %~% خاصه که بی چون مرورا کژ نهد
# 34 هر که در شش او درون آتشست %~% اوش برهاند که خلاق ششست
# 35 خود اگر کفرست و گر ایمان او %~% دست‌باف حضرتست و آن او
PageV02P064
# 1 گفت امیر او را که اینها راستست %~% لیک بخش تو ازینها کاستست
# 2 صد هزاران را چو من تو ره زدی %~% حفره کردی در خزینه آمدی
# 3 آتشی از تو نسوزم چاره نیست %~% کیست کز دست تو جامه‌ش پاره نیست
# 4 طبعت ای آتش چو سوزانیدنیست %~% تا نسوزانی تو چیزی چاره نیست
# 5 لعنت این باشد که سوزانت کند %~% اوستاد جمله دزدانت کند
# 6 با خدا گفتی شنیدی روبرو %~% من چه باشم پیش مکرت ای عدو
# 7 معرفتهای تو چون بانگ صفیر %~% بانگ مرغانست لیکن مرغ گیر
# 8 صد هزاران مرغ را آن ره زدست %~% مرغ غره کشنایی آمدست
# 9 در هوا چون بشنود بانگ صفیر %~% از هوا آید شود اینجا اسیر
# 10 قوم نوح از مکر تو در نوحه‌اند %~% دل کباب و سینه شرحه شرحه‌اند
# 11 عاد را تو باد دادی در جهان %~% در فکندی در عذاب و اندهان
# 12 از تو بود آن سنگسار قوم لوط %~% در سیاهابه ز تو خوردند غوط
# 13 مغز نمرود از تو آمد ریخته %~% ای هزاران فتنه‌ها انگیخته
# 14 عقل فرعون ذکی فیلسوف %~% کور گشت از تو نیابید او وقوف
# 15 بولهب هم از تو نااهلی شده %~% بوالحکم هم از تو بوجهلی شده
# 16 ای برین شطرنج بهر یاد را %~% مات کرده صد هزار استاد را
# 17 ای ز فرزین‌بندهای مشکلت %~% سوخته دلها سیه گشته دلت
# 18 بحر مکری تو خلایق قطره‌ای %~% تو چو کوهی وین سلیمان ذره‌ای
# 19 کی رهد از مکر تو ای مختصم %~% غرق طوفانیم الا من عصم
# 20 بس ستاره سعد از تو محترق %~% بس سپاه و جمع از تو مفترق
PageV02P065
# 1 گفت ابلیسش گشای این عقده‌ها %~% من محکم قلب را و نقد را
# 2 امتحان شیر و کلبم کرد حق %~% امتحان نقد و قلبم کرد حق
# 3 قلب را من کی سیه‌رو کرده‌ام %~% صیرفی‌ام قیمت او کرده‌ام
# 4 نیکوان را رهنمایی می‌کنم %~% شاخه‌های خشک را بر می‌کنم
# 5 این علفها می‌نهم از بهر چیست %~% تا پدید آید که حیوان جنس کیست
# 6 گرگ از آهو چو زاید کودکی %~% هست در گرگیش و آهویی شکی
# 7 تو گیاه و استخوان پیشش بریز %~% تا کدامین سو کند او گام تیز
# 8 گر به سوی استخوان آید سگست %~% ور گیا خواهد یقین آهو رگست
# 9 قهر و لطفی جفت شد با همدگر %~% زاد ازین هر دو جهانی خیر و شر
# 10 تو گیاه و استخوان را عرضه کن %~% قوت نفس و قوت جان را عرضه کن
# 11 گر غذای نفس جوید ابترست %~% ور غذای روح خواهد سرورست
# 12 گر کند او خدمت تن هست خر %~% ور رود در بحر جان یابد گهر
# 13 گرچه این دو مختلف خیر و شرند %~% لیک این هر دو به یک کار اندرند
# 14 انبیا طاعات عرضه می‌کنند %~% دشمنان شهوات عرضه می‌کنند
# 15 نیک را چون بد کنم یزدان نیم %~% داعیم من خالق ایشان نیم
# 16 خوب را من زشت سازم رب نه‌ام %~% زشت را و خوب را آیینه‌ام
# 17 سوخت هندو آینه از درد را %~% کین سیه‌رو می‌نماید مرد را
# 18 گفت آیینه گناه از من نبود %~% جرم او را نه که روی من زدود
# 19 او مرا غماز کرد و راست‌گو %~% تا بگویم زشت کو و خوب کو
# 20 من گواهم بر گوا زندان کجاست %~% اهل زندان نیستم ایزد گواست
# 21 هر کجا بینم نهال میوه‌دار %~% تربیتها می‌کنم من دایه‌وار
# 22 هر کجا بینم درخت تلخ و خشک %~% می‌برم من تا رهد از پشک مشک
# 23 خشک گوید باغبان را کای فتی %~% مر مرا چه می‌بری سر بی خطا
# 24 باغبان گوید خمش ای زشت‌خو %~% بس نباشد خشکی تو جرم تو
# 25 خشک گوید راستم من کژ نیم %~% تو چرا بی‌جرم می‌بری پیم
# 26 باغبان گوید اگر مسعودیی %~% کاشکی کژ بودیی تر بودیی
# 27 جاذب آب حیاتی گشتیی %~% اندر آب زندگی آغشتیی
# 28 تخم تو بد بوده است و اصل تو %~% با درخت خوش نبوده وصل تو
# 29 شاخ تلخ ار با خوشی وصلت کند %~% آن خوشی اندر نهادش بر زند
PageV02P066
# 1 گفت امیر ای راه‌زن حجت مگو %~% مر ترا ره نیست در من ره مجو
# 2 ره‌زنی و من غریب و تاجرم %~% هر لباساتی که آری کی خرم
# 3 گرد رخت من مگرد از کافری %~% تو نه‌ای رخت کسی را مشتری
# 4 مشتری نبود کسی را راه‌زن %~% ور نماید مشتری مکرست و فن
# 5 تا چه دارد این حسود اندر کدو %~% ای خدا فریاد ما را زین عدو
# 6 گر یکی فصلی دگر در من دمد %~% در رباید از من این ره‌زن نمد
PageV02P067
# 1 این حدیثش همچو دودست ای اله %~% دست گیر ار نه گلیمم شد سیاه
# 2 من به حجت بر نیایم با بلیس %~% کوست فتنه هر شریف و هر خسیس
# 3 آدمی کو علم الاسما بگست %~% در تک چون برق این سگ بی تکست
# 4 از بهشت انداختش بر روی خاک %~% چون سمک در شست او شد از سماک
# 5 نوحه انا ظلمنا می‌زدی %~% نیست دستان و فسونش را حدی
# 6 اندرون هر حدیث او شرست %~% صد هزاران سحر در وی مضمرست
# 7 مردی مردان ببندد در نفس %~% در زن و در مرد افروزد هوس
# 8 ای بلیس خلق‌سوز فتنه‌جو %~% بر چیم بیدار کردی راست گو
PageV02P068
# 1 گفت هر مردی که باشد بد گمان %~% نشنود او راست را با صد نشان
# 2 هر درونی که خیال‌اندیش شد %~% چون دلیل آری خیالش بیش شد
# 3 چون سخن در وی رود علت شود %~% تیغ غازی دزد را آلت شود
# 4 پس جواب او سکوتست و سکون %~% هست با ابله سخن گفتن جنون
# 5 تو ز من با حق چه نالی ای سلیم %~% تو بنال از شر آن نفس لئیم
# 6 تو خوری حلوا ترا دنبل شود %~% تب بگیرد طبع تو مختل شود
# 7 بی گنه لعنت کنی ابلیس را %~% چون نبینی از خود آن تلبیس را
# 8 نیست از ابلیس از تست ای غوی %~% که چو روبه سوی دنبه می‌روی
# 9 چونک در سبزه ببینی دنبه‌ها %~% دام باشد این ندانی تو چرا
# 10 زان ندانی کت ز دانش دور کرد %~% میل دنبه چشم و عقلت کور کرد
# 11 حبک الاشیا یعمیک یصم %~% نفسک السودا جنت لا تختصم
# 12 تو گنه بر من منه کژ کژ مبین %~% من ز بد بیزارم و از حرص و کین
# 13 من بدی کردم پشیمانم هنوز %~% انتظارم تا دیم گردد تموز
# 14 متهم گشتم میان خلق من %~% فعل خود بر من نهد هر مرد و زن
# 15 گرگ بیچاره اگرچه گرسنست %~% متهم باشد که او در طنطنه‌ست
# 16 از ضعیفی چون نتواند راه رفت %~% خلق گوید تخمه است از لوت زفت
PageV02P069
# 1 گفت غیر راستی نرهاندت %~% داد سوی راستی می‌خواندت
# 2 راست گو تا وا رهی از چنگ من %~% مکر ننشاند غبار جنگ من
# 3 گفت چون دانی دروغ و راست را %~% ای خیال اندیش پر اندیشه‌ها
# 4 گفت پیغامبر نشانی داده است %~% قلب و نیکو را محک بنهاده است
# 5 گفته است الکذب ریب فی القلوب %~% گفت الصدق طمانین طروب
# 6 دل نیارامد ز گفتار دروغ %~% آب و روغن هیچ نفروزد فروغ
# 7 در حدیث راست آرام دلست %~% راستیها دانه دام دلست
# 8 دل مگر رنجور باشد بد دهان %~% که نداند چاشنی این و آن
# 9 چون شود از رنج و علت دل سلیم %~% طعم کذب و راست را باشد علیم
# 10 حرص آدم چون سوی گندم فزود %~% از دل آدم سلیمی را ربود
# 11 پس دروغ و عشوه‌ات را گوش کرد %~% غره گشت و زهر قاتل نوش کرد
# 12 کزدم از گندم ندانست آن نفس %~% می‌پرد تمییز از مست هوس
# 13 خلق مست آرزواند و هوا %~% زان پذیرااند دستان ترا
# 14 هر که خود را از هوا خو باز کرد %~% چشم خود را آشنای راز کرد
PageV02P070
# 1 قاضیی بنشاندند و می‌گریست %~% گفت نایب قاضیا گریه ز چیست
# 2 این نه وقت گریه و فریاد تست %~% وقت شادی و مبارک‌باد تست
# 3 گفت اه چون حکم راند بی‌دلی %~% در میان آن دو عالم جاهلی
# 4 آن دو خصم از واقعه خود واقفند %~% قاضی مسکین چه داند زان دو بند
# 5 جاهلست و غافلست از حالشان %~% چون رود در خونشان و مالشان
# 6 گفت خصمان عالم‌اند و علتی %~% جاهلی تو لیک شمع ملتی
# 7 زانک تو علت نداری در میان %~% آن فراغت هست نور دیدگان
# 8 وان دو عالم را غرضشان کور کرد %~% علمشان را علت اندر گور کرد
# 9 جهل را بی‌علتی عالم کند %~% علم را علت کژ و ظالم کند
# 10 تا تو رشوت نستدی بیننده‌ای %~% چون طمع کردی ضریر و بنده‌ای
# 11 از هوا من خوی را وا کرده‌ام %~% لقمه‌های شهوتی کم خورده‌ام
# 12 چاشنی‌گیر دلم شد با فروغ %~% راست را داند حقیقت از دروغ
PageV02P071
# 1 تو چرا بیدار کردی مر مرا %~% دشمن بیداریی تو ای دغا
# 2 همچو خشخاشی همه خواب آوری %~% همچو خمری عقل و دانش را بری
# 3 چارمیخت کرده‌ام هین راست گو %~% راست را دانم تو حیلتها مجو
# 4 من ز هر کس آن طمع دارم که او %~% صاحب آن باشد اندر طبع و خو
# 5 من ز سرکه می‌نجویم شکری %~% مر مخنث را نگیرم لشکری
# 6 همچو گبران من نجویم از بتی %~% کو بود حق یا خود از حق آیتی
# 7 من ز سرگین می‌نجویم بوی مشک %~% من در آب جو نجویم خشت خشک
# 8 من ز شیطان این نجویم کوست غیر %~% کو مرا بیدار گرداند بخیر
# 9 گفت بسیار آن بلیس از مکر و غدر %~% میر ازو نشنید کرد استیز و صبر
PageV02P072
# 1 از بن دندان بگفتش بهر آن %~% کردمت بیدار می‌دان ای فلان
# 2 تا رسی اندر جماعت در نماز %~% از پی پیغامبر دولت‌فراز
# 3 گر نماز از وقت رفتی مر ترا %~% این جهان تاریک گشتی بی ضیا
# 4 از غبین و درد رفتی اشکها %~% از دو چشم تو مثال مشکها
# 5 ذوق دارد هر کسی در طاعتی %~% لاجرم نشکیبد از وی ساعتی
# 6 آن غبین و درد بودی صد نماز %~% کو نماز و کو فروغ آن نیاز
PageV02P073
# 1 آن یکی می‌رفت در مسجد درون %~% مردم از مسجد همی‌آمد برون
# 2 گشت پرسان که جماعت را چه بود %~% که ز مسجد می برون آیند زود
# 3 آن یکی گفتش که پیغامبر نماز %~% با جماعت کرد و فارغ شد ز راز
# 4 تو کجا در می‌روی ای مرد خام %~% چونک پیغامبر بدادست السلام
# 5 گفت آه و دود از آن اه شد برون %~% آه او می‌داد از دل بوی خون
# 6 آن یکی گفتا بده آن آه را %~% وین نماز من ترا بادا عطا
# 7 گفت دادم آه و پذرفتم نماز %~% او ستد آن آه را با صد نیاز
# 8 شب بخواب اندر بگفتش هاتفی %~% که خریدی آب حیوان و شفا
# 9 حرمت این اختیار و این دخول %~% شد نماز جمله خلقان قبول
PageV02P074
# 1 پس عزازیلش بگفت ای میر راد %~% مکر خود اندر میان باید نهاد
# 2 گر نمازت فوت می‌شد آن زمان %~% می‌زدی از درد دل آه و فغان
# 3 آن تاسف و آن فغان و آن نیاز %~% درگذشتی از دو صد ذکر و نماز
# 4 من ترا بیدار کردم از نهیب %~% تا نسوزاند چنان آهی حجاب
# 5 تا چنان آهی نباشد مر ترا %~% تا بدان راهی نباشد مر ترا
# 6 من حسودم از حسد کردم چنین %~% من عدوم کار من مکرست و کین
# 7 گفت اکنون راست گفتی صادقی %~% از تو این آید تو این را لایقی
# 8 عنکبوتی تو مگس داری شکار %~% من نیم ای سگ مگس زحمت میار
# 9 باز اسپیدم شکارم شه کند %~% عنکبوتی کی بگرد ما تند
# 10 رو مگس می‌گیر تا توانی هلا %~% سوی دوغی زن مگسها را صلا
# 11 ور بخوانی تو به سوی انگبین %~% هم دروغ و دوغ باشد آن یقین
# 12 تو مرا بیدار کردی خواب بود %~% تو نمودی کشتی آن گرداب بود
# 13 تو مرا در خیر زان می‌خواندی %~% تا مرا از خیر بهتر راندی
PageV02P075
# 1 این بدان ماند که شخصی دزد دید %~% در وثاق اندر پی او می‌دوید
# 2 تا دو سه میدان دوید اندر پیش %~% تا در افکند آن تعب اندر خویش
# 3 اندر آن حمله که نزدیک آمدش %~% تا بدو اندر جهد در یابدش
# 4 دزد دیگر بانگ کردش که بیا %~% تا ببینی این علامات بلا
# 5 زود باش و باز گرد ای مرد کار %~% تا ببینی حال اینجا زار زار
# 6 گفت باشد کان طرف دزدی بود %~% گر نگردم زود این بر من رود
# 7 در زن و فرزند من دستی زند %~% بستن این دزد سودم کی کند
# 8 این مسلمان از کرم می‌خواندم %~% گر نگردم زود پیش آید ندم
# 9 بر امید شفقت آن نیکخواه %~% دزد را بگذاشت باز آمد براه
# 10 گفت ای یار نکو احوال چیست %~% این فغان و بانگ تو از دست کیست
# 11 گفت اینک بین نشان پای دزد %~% این طرف رفتست دزد زن‌بمزد
# 12 نک نشان پای دزد قلتبان %~% در پی او رو بدین نقش و نشان
# 13 گفت ای ابله چه می‌گویی مرا %~% من گرفته بودم آخر مر ورا
# 14 دزد را از بانگ تو بگذاشتم %~% من تو خر را آدمی پنداشتم
# 15 این چه ژاژست و چه هرزه ای فلان %~% من حقیقت یافتم چه بود نشان
# 16 گفت من از حق نشانت می‌دهم %~% این نشانست از حقیقت آگهم
# 17 گفت طراری تو یا خود ابلهی %~% بلک تو دزدی و زین حال آگهی
# 18 خصم خود را می‌کشیدم من کشان %~% تو رهانیدی ورا کاینک نشان
# 19 تو جهت‌گو من برونم از جهات %~% در وصال آیات کو یا بینات
# 20 صنع بیند مرد محجوب از صفات %~% در صفات آنست کو گم کرد ذات
# 21 واصلان چون غرق ذات‌اند ای پسر %~% کی کنند اندر صفات او نظر
# 22 چونک اندر قعر جو باشد سرت %~% کی به رنگ آب افتد منظرت
# 23 ور به رنگ آب باز آیی ز قعر %~% پس پلاسی بستدی دادی تو شعر
# 24 طاعت عامه گناه خاصگان %~% وصلت عامه حجاب خاص دان
# 25 مر وزیری را کند شه محتسب %~% شه عدو او بود نبود محب
# 26 هم گناهی کرده باشد آن وزیر %~% بی سبب نبود تغیر ناگزیر
# 27 آنک ز اول محتسب بد خود ورا %~% بخت و روزی آن بدست از ابتدا
# 28 لیک آنک اول وزیر شه بدست %~% محتسب کردن سبب فعل بدست
# 29 چون ترا شه ز آستانه پیش خواند %~% باز سوی آستانه باز راند
# 30 تو یقین می‌دان که جرمی کرده‌ای %~% جبر را از جهل پیش آورده‌ای
# 31 که مرا روزی و قسمت این بدست %~% پس چرا دی بودت آن دولت به دست
# 32 قسمت خود خود بریدی تو ز جهل %~% قسمت خود را فزاید مرد اهل
PageV02P076
# 1 یک مثال دیگر اندر کژروی %~% شاید ار از نقل قرآن بشنوی
# 2 این چنین کژ بازیی در جفت و طاق %~% با نبی می‌باختند اهل نفاق
# 3 کز برای عز دین احمدی %~% مسجدی سازیم و بود آن مرتدی
# 4 این چنین کژ بازیی می‌باختند %~% مسجدی جز مسجد او ساختند
# 5 سقف و فرش و قبه‌اش آراسته %~% لیک تفریق جماعت خواسته
# 6 نزد پیغامبر بلابه آمدند %~% همچو اشتر پیش او زانو زدند
# 7 کای رسول حق برای محسنی %~% سوی آن مسجد قدم رنجه کنی
# 8 تا مبارک گردد از اقدام تو %~% تا قیامت تازه بادا نام تو
# 9 مسجد روز گلست و روز ابر %~% مسجد روز ضرورت وقت فقر
# 10 تا غریبی یابد آنجا خیر و جا %~% تا فراوان گردد این خدمت‌سرا
# 11 تا شعار دین شود بسیار و پر %~% زانک با یاران شود خوش کار مر
# 12 ساعتی آن جایگه تشریف ده %~% تزکیه‌مان کن ز ما تعریف ده
# 13 مسجد و اصحاب مسجد را نواز %~% تو مهی ما شب دمی با ما بساز
# 14 تا شود شب از جمالت همچو روز %~% ای جمالت آفتاب جان‌فروز
# 15 ای دریغا کان سخن از دل بدی %~% تا مراد آن نفر حاصل شدی
# 16 لطف کاید بی دل و جان در زبان %~% همچو سبزه تون بود ای دوستان
# 17 هم ز دورش بنگر و اندر گذر %~% خوردن و بو را نشاید ای پسر
# 18 سوی لطف بی وفایان هین مرو %~% کان پل ویران بود نیکو شنو
# 19 گر قدم را جاهلی بر وی زند %~% بشکند پل و آن قدم را بشکند
# 20 هر کجا لشکر شکسته میشود %~% از دو سه سست مخنث می‌بود
# 21 در صف آید با سلاح او مردوار %~% دل برو بنهند کاینک یار غار
# 22 رو بگرداند چو بیند زخم را %~% رفتن او بشکند پشت ترا
# 23 این درازست و فراوان می‌شود %~% وآنچ مقصودست پنهان می‌شود
PageV02P077
# 1 بر رسول حق فسونها خواندند %~% رخش دستان و حیل می‌راندند
# 2 آن رسول مهربان رحم‌کیش %~% جز تبسم جز بلی ناورد پیش
# 3 شکرهای آن جماعت یاد کرد %~% در اجابت قاصدان را شاد کرد
# 4 می‌نمود آن مکر ایشان پیش او %~% یک به یک زان سان که اندر شیر مو
# 5 موی را نادیده می‌کرد آن لطیف %~% شیر را شاباش می‌گفت آن ظریف
# 6 صد هزاران موی مکر و دمدمه %~% چشم خوابانید آن دم زان همه
# 7 راست می‌فرمود آن بحر کرم %~% بر شما من از شما مشفق‌ترم
# 8 من نشسته بر کنار آتشی %~% با فروغ و شعله بس ناخوشی
# 9 همچو پروانه شما آن سو دوان %~% هر دو دست من شده پروانه‌ران
# 10 چون بر آن شد تا روان گردد رسول %~% غیرت حق بانگ زد مشنو ز غول
# 11 کین خبیثان مکر و حیلت کرده‌اند %~% جمله مقلوبست آنچ آورده‌اند
# 12 قصد ایشان جز سیه‌رویی نبود %~% خیر دین کی جست ترسا و جهود
# 13 مسجدی بر جسر دوزخ ساختند %~% با خدا نرد دغاها باختند
# 14 قصدشان تفریق اصحاب رسول %~% فضل حق را کی شناسد هر فضول
# 15 تا جهودی را ز شام اینجا کشند %~% که بوعظ او جهودان سرخوشند
# 16 گفت پیغامبر که آری لیک ما %~% بر سر راهیم و بر عزم غزا
# 17 زین سفر چون باز گردم آنگهان %~% سوی آن مسجد روان گردم روان
# 18 دفعشان گفت و به سوی غزو تاخت %~% با دغایان از دغا نردی بباخت
# 19 چون بیامد از غزا باز آمدند %~% چنگ اندر وعده ماضی زدند
# 20 گفت حقش ای پیمبر فاش گو %~% عذر را ور جنگ باشد باش گو
# 21 گفتشان بس بد درون و دشمنید %~% تا نگویم رازهاتان تن زنید
# 22 چون نشانی چند از اسرارشان %~% در بیان آورد بد شد کارشان
# 23 قاصدان زو باز گشتند آن زمان %~% حاش لله حاش لله دم‌زنان
# 24 هر منافق مصحفی زیر بغل %~% سوی پیغامبر بیاورد از دغل
# 25 بهر سوگندان که ایمان جنتیست %~% زانک سوگند آن کژان را سنتیست
# 26 چون ندارد مرد کژ در دین وفا %~% هر زمانی بشکند سوگند را
# 27 راستان را حاجت سوگند نیست %~% زانک ایشان را دو چشم روشنیست
# 28 نقض میثاق و عهود از احمقیست %~% حفظ ایمان و وفاکار تقیست
# 29 گفت پیغامبر که سوگند شما %~% راست گیرم یا که سوگند خدا
# 30 باز سوگندی دگر خوردند قوم %~% مصحف اندر دست و بر لب مهر صوم
# 31 که بحق این کلام پاک راست %~% کان بنای مسجد از بهر خداست
# 32 اندر آنجا هیچ حیله و مکر نیست %~% اندر آنجا ذکر و صدق و یاربیست
# 33 گفت پیغامبر که آواز خدا %~% می‌رسد در گوش من همچون صدا
# 34 مهر بر گوش شما بنهاد حق %~% تا به آواز خدا نارد سبق
# 35 نک صریح آواز حق می‌آیدم %~% همچو صاف از درد می‌پالایدم
# 36 همچنانک موسی از سوی درخت %~% بانگ حق بشنید کای مسعودبخت
# 37 از درخت انی انا الله می‌شنید %~% با کلام انوار می‌آمد پدید
# 38 چون ز نور وحی در می‌ماندند %~% باز نو سوگندها می‌خواندند
# 39 چون خدا سوگند را خواند سپر %~% کی نهد اسپر ز کف پیگارگر
# 40 باز پیغامبر به تکذیب صریح %~% قد کذبتم گفت با ایشان فصیح
PageV02P078
# 1 تا یکی یاری ز یاران رسول %~% در دلش انکار آمد زان نکول
# 2 که چنین پیران با شیب و وقار %~% می‌کندشان این پیمبر شرمسار
# 3 کو کرم کو سترپوشی کو حیا %~% صد هزاران عیب پوشند انبیا
# 4 باز در دل زود استغفار کرد %~% تا نگردد ز اعتراض او روی‌زرد
# 5 شومی یاری اصحاب نفاق %~% کرد مؤمن را چو ایشان زشت و عاق
# 6 باز می‌زارید کای علام سر %~% مر مرا مگذار بر کفران مصر
# 7 دل به دستم نیست همچون دید چشم %~% ورنه دل را سوزمی این دم ز خشم
# 8 اندرین اندیشه خوابش در ربود %~% مسجد ایشانش پر سرگین نمود
# 9 سنگهاش اندر حدث جای تباه %~% می‌دمید از سنگها دود سیاه
# 10 دود در حلقش شد و حلقش بخست %~% از نهیب دود تلخ از خواب جست
# 11 در زمان در رو فتاد و می‌گریست %~% کای خدا اینها نشان منکریست
# 12 خلم بهتر از چنین حلم ای خدا %~% که کند از نور ایمانم جدا
# 13 گر بکاوی کوشش اهل مجاز %~% تو بتو گنده بود همچون پیاز
# 14 هر یکی از یکدگر بی مغزتر %~% صادقان را یک ز دیگر نغزتر
# 15 صد کمر آن قوم بسته بر قبا %~% بهر هدم مسجد اهل قبا
# 16 همچو آن اصحاب فیل اندر حبش %~% کعبه‌ای کردند حق آتش زدش
# 17 قصد کعبه ساختند از انتقام %~% حالشان چون شد فرو خوان از کلام
# 18 مر سیه‌رویان دین را خود جهاز %~% نیست الا حیلت و مکر و ستیز
# 19 هر صحابی دید زان مسجد عیان %~% واقعه تا شد یقینشان سر آن
# 20 واقعات ار باز گویم یک بیک %~% پس یقین گردد صفا بر اهل شک
# 21 لیک می‌ترسم ز کشف رازشان %~% نازنینانند و زیبد نازشان
# 22 شرع بی تقلید می‌پذرفته‌اند %~% بی محک آن نقد را بگرفته‌اند
# 23 حکمت قرآن چو ضالهمؤمنست %~% هر کسی در ضاله خود موقنست
PageV02P079
# 1 اشتری گم کردی و جستیش چست %~% چون بیابی چون ندانی کان تست
# 2 ضاله چه بود ناقه گم کرده‌ای %~% از کفت بگریخته در پرده‌ای
# 3 آمده در بار کردن کاروان %~% اشتر تو زان میان گشته نهان
# 4 می‌دوی این سو و آن سو خشک‌لب %~% کاروان شد دور و نزدیکست شب
# 5 رخت مانده بر زمین در راه خوف %~% تو پی اشتر دوان گشته بطوف
# 6 کای مسلمانان که دیدست اشتری %~% جسته بیرون بامداد از آخری
# 7 هر که بر گوید نشان از اشترم %~% مژدگانی می‌دهم چندین درم
# 8 باز می‌جویی نشان از هر کسی %~% ریش خندت می‌کند زین هر خسی
# 9 که اشتری دیدیم می‌رفت این طرف %~% اشتری سرخی به سوی آن علف
# 10 آن یکی گوید بریده گوش بود %~% وآن دگر گوید جلش منقوش بود
# 11 آن یکی گوید شتر یک چشم بود %~% وآن دگر گوید ز گر بی پشم بود
# 12 از برای مژدگانی صد نشان %~% از گزافه هر خسی کرده بیان
PageV02P080
# 1 همچنانک هر کسی در معرفت %~% می‌کند موصوف غیبی را صفت
# 2 فلسفی از نوع دیگر کرده شرح %~% باحثی مر گفت او را کرده جرح
# 3 وآن دگر در هر دو طعنه می‌زند %~% وآن دگر از زرق جانی می‌کند
# 4 هر یک از ره این نشانها زان دهند %~% تا گمان آید که ایشان زان ده‌اند
# 5 این حقیقت دان نه حق‌اند این همه %~% نه به کلی گمرهانند این رمه
# 6 زانک بی حق باطلی ناید پدید %~% قلب را ابله به بوی زر خرید
# 7 گر نبودی در جهان نقدی روان %~% قلبها را خرج کردن کی توان
# 8 تا نباشد راست کی باشد دروغ %~% آن دروغ از راست می‌گیرد فروغ
# 9 بر امید راست کژ را می‌خرند %~% زهر در قندی رود آنگه خورند
# 10 گر نباشد گندم محبوب‌نوش %~% چه برد گندم‌نمای جو فروش
# 11 پس مگو کین جمله دمها باطل‌اند %~% باطلان بر بوی حق دام دل‌اند
# 12 پس مگو جمله خیالست و ضلال %~% بی‌حقیقت نیست در عالم خیال
# 13 حق شب قدرست در شبها نهان %~% تا کند جان هر شبی را امتحان
# 14 نه همه شبها بود قدر ای جوان %~% نه همه شبها بود خالی از آن
# 15 در میان دلق‌پوشان یک فقیر %~% امتحان کن وانک حقست آن بگیر
# 16 مؤمن کیس ممیز کو که تا %~% باز داند حیزکان را از فتی
# 17 گرنه معیوبات باشد در جهان %~% تاجران باشند جمله ابلهان
# 18 پس بود کالاشناسی سخت سهل %~% چونک عیبی نیست چه نااهل و اهل
# 19 ور همه عیبست دانش سود نیست %~% چون همه چوبست اینجا عود نیست
# 20 آنک گوید جمله حق‌اند احمقیست %~% وانک گوید جمله باطل او شقیست
# 21 تاجران انبیا کردند سود %~% تاجران رنگ و بو کور و کبود
# 22 می‌نماید مار اندر چشم مال %~% هر دو چشم خویش را نیکو بمال
# 23 منگر اندر غبطه این بیع و سود %~% بنگر اندر خسر فرعون و ثمود
# 24 اندرین گردون مکرر کن نظر %~% زانک حق فرمود ثم ارجع بصر
PageV02P081
# 1 یک نظر قانع مشو زین سقف نور %~% بارها بنگر ببین هل من فطور
# 2 چونک گفتت کاندرین سقف نکو %~% بارها بنگر چو مرد عیب‌جو
# 3 پس زمین تیره را دانی که چند %~% دیدن و تمییز باید در پسند
# 4 تا بپالاییم صافان را ز درد %~% چند باید عقل ما را رنج برد
# 5 امتحانهای زمستان و خزان %~% تاب تابستان بهار همچو جان
# 6 بادها و ابرها و برقها %~% تا پدید آرد عوارض فرقها
# 7 تا برون آرد زمین خاک‌رنگ %~% هرچه اندر جیب دارد لعل و سنگ
# 8 هرچه دزدیدست این خاک دژم %~% از خزانه حق و دریای کرم
# 9 شحنه تقدیر گوید راست گو %~% آنچ بردی شرح وا ده مو بمو
# 10 دزد یعنی خاک گوید هیچ هیچ %~% شحنه او را در کشد در پیچ پیچ
# 11 شحنه گاهش لطف گوید چون شکر %~% گه بر آویزد کند هر چه بتر
# 12 تا میان قهر و لطف آن خفیه‌ها %~% ظاهر آید ز آتش خوف و رجا
# 13 آن بهاران لطف شحنه کبریاست %~% و آن خزان تهدید و تخویف خداست
# 14 و آن زمستان چارمیخ معنوی %~% تا تو ای دزد خفی ظاهر شوی
# 15 پس مجاهد را زمانی بسط دل %~% یک زمانی قبض و درد و غش و غل
# 16 زانک این آب و گلی کابدان ماست %~% منکر و دزد ضیای جانهاست
# 17 حق تعالی گرم و سرد و رنج و درد %~% بر تن ما می‌نهد ای شیرمرد
# 18 خوف و جوع و نقص اموال و بدن %~% جمله بهر نقد جان ظاهر شدن
# 19 این وعید و وعده‌ها انگیختست %~% بهر این نیک و بدی کآمیختست
# 20 چونک حق و باطلی آمیختند %~% نقد و قلب اندر حرمدان ریختند
# 21 پس محک می‌بایدش بگزیده‌ای %~% در حقایق امتحانها دیده‌ای
# 22 تا شود فاروق این تزویرها %~% تا بود دستور این تدبیرها
# 23 شیر ده ای مادر موسی ورا %~% واندر آب افکن میندیش از بلا
# 24 هر که در روز الست آن شیر خورد %~% همچو موسی شیر را تمییز کرد
# 25 گر تو بر تمییز طفلت مولعی %~% این زمان یا ام موسی ارضعی
# 26 تا ببیند طعم شیر مادرش %~% تا فرو ناید بدایه بد سرش
PageV02P082
# 1 اشتری گم کرده‌ای ای معتمد %~% هر کسی ز اشتر نشانت می‌دهد
# 2 تو نمی‌دانی که آن اشتر کجاست %~% لیک دانی کین نشانیها خطاست
# 3 وانک اشتر گم نکرد او از مری %~% همچو آن گم کرده جوید اشتری
# 4 که بلی من هم شتر گم کرده‌ام %~% هر که یابد اجرتش آورده‌ام
# 5 تا در اشتر با تو انبازی کند %~% بهر طمع اشتر این بازی کند
# 6 او نشان کژ بشناسد ز راست %~% لیک گفتت آن مقلد را عصاست
# 7 هرچه را گویی خطا بود آن نشان %~% او به تقلید تو می‌گوید همان
# 8 چون نشان راست گویند و شبیه %~% پس یقین گردد ترا لا ریب فیه
# 9 آن شفای جان رنجورت شود %~% رنگ روی و صحت و زورت شود
# 10 چشم تو روشن شود پایت دوان %~% جسم تو جان گردد و جانت روان
# 11 پس بگویی راست گفتی ای امین %~% این نشانیها بلاغ آمد مبین
# 12 فیه آیات ثقات بینات %~% این براتی باشد و قدر نجات
# 13 این نشان چون داد گویی پیش رو %~% وقت آهنگست پیش‌آهنگ شو
# 14 پی روی تو کنم ای راست‌گو %~% بوی بردی ز اشترم بنما که کو
# 15 پیش آنکس که نه صاحب اشتریست %~% کو درین جست شتر بهر مریست
# 16 زین نشان راست نفزودش یقین %~% جز ز عکس ناقه‌جوی راستین
# 17 بوی برد از جد و گرمیهای او %~% که گزافه نیست این هیهای او
# 18 اندرین اشتر نبودش حق ولی %~% اشتری گم کرده است او هم بلی
# 19 طمع ناقه غیر روپوشش شده %~% آنچ ازو گم شد فراموشش شده
# 20 هر کجا او می‌دود این می‌دود %~% از طمع هم‌درد صاحب می‌شود
# 21 کاذبی با صادقی چون شد روان %~% آن دروغش راستی شد ناگهان
# 22 اندر آن صحرا که آن اشتر شتافت %~% اشتر خود نیز آن دیگر بیافت
# 23 چون بدیدش یاد آورد آن خویش %~% بی طمع شد ز اشتر آن یار و خویش
# 24 آن مقلد شد محقق چون بدید %~% اشتر خود را که آنجا می‌چرید
# 25 او طلب‌کار شتر آن لحظه گشت %~% می‌نجستش تا ندید او را بدشت
# 26 بعد از آن تنهاروی آغاز کرد %~% چشم سوی ناقه خود باز کرد
# 27 گفت آن صادق مرا بگذاشتی %~% تا باکنون پاس من می‌داشتی
# 28 گفت تا اکنون فسوسی بوده‌ام %~% وز طمع در چاپلوسی بوده‌ام
# 29 این زمان هم درد تو گشتم که من %~% در طلب از تو جدا گشتم بتن
# 30 از تو می‌دزدیدمی وصف شتر %~% جان من دید آن خود شد چشم‌پر
# 31 تا نیابیدم نبودم طالبش %~% مس کنون مغلوب شد زر غالبش
# 32 سیتم شد همه طاعات شکر %~% هزل شد فانی و جد اثبات شکر
# 33 سیتم چون وسیلت شد بحق %~% پس مزن بر سیتم هیچ دق
# 34 مر ترا صدق تو طالب کرده بود %~% مر مرا جد و طلب صدقی گشود
# 35 صدق تو آورد در جستن ترا %~% جستنم آورد در صدقی مرا
# 36 تخم دولت در زمین می‌کاشتم %~% سخره و بیگار می‌پنداشتم
# 37 آن نبد بیگار کسبی بود چست %~% هر یکی دانه که کشتم صد برست
# 38 دزد سوی خانه‌ای شد زیر دست %~% چون در آمد دید کان خانه خودست
# 39 گرم باش ای سرد تا گرمی رسد %~% با درشتی ساز تا نرمی رسد
# 40 آن دو اشتر نیست آن یک اشترست %~% تنگ آمد لفظ معنی بس پرست
# 41 لفظ در معنی همیشه نارسان %~% زان پیمبر گفت قد کل لسان
# 42 نطق اصطرلاب باشد در حساب %~% چه قدر داند ز چرخ و آفتاب
# 43 خاصه چرخی کین فلک زو پره‌ایست %~% آفتاب از آفتابش ذره‌ایست
PageV02P083
# 1 چون پدید آمد که آن مسجد نبود %~% خانه حیلت بد و دام جهود
# 2 پس نبی فرمود کان را بر کنند %~% مطرحه خاشاک و خاکستر کنند
# 3 صاحب مسجد چو مسجد قلب بود %~% دانه‌ها بر دام ریزی نیست جود
# 4 گوشت اندر شست تو ماهی‌رباست %~% آنچنان لقمه نی بخشش نه سخاست
# 5 مسجد اهل قبا کان بد جماد %~% آنچ کفو او نبد راهش نداد
# 6 در جمادات این چنین حیفی نرفت %~% زد در آن ناکفو امیر داد نفت
# 7 پس حقایق را که اصل اصلهاست %~% دان که آنجا فرقها و فصلهاست
# 8 نه حیاتش چون حیات او بود %~% نه مماتش چون ممات او بود
# 9 گور او هرگز چو گور او مدان %~% خود چه گویم حال فرق آن جهان
# 10 بر محک زن کار خود ای مرد کار %~% تا نسازی مسجد اهل ضرار
# 11 بس در آن مسجدکنان تسخر زدی %~% چون نظر کردی تو خود زیشان بدی
PageV02P084
# 1 چار هندو در یکی مسجد شدند %~% بهر طاعت راکع و ساجد شدند
# 2 هر یکی بر نیتی تکبیر کرد %~% در نماز آمد بمسکینی و درد
# 3 مؤذن آمد از یکی لفظی بجست %~% کای مؤذن بانگ کردی وقت هست
# 4 گفت آن هندوی دیگر از نیاز %~% هی سخن گفتی و باطل شد نماز
# 5 آن سیم گفت آن دوم را ای عمو %~% چه زنی طعنه برو خود را بگو
# 6 آن چهارم گفت حمد الله که من %~% در نیفتادم بچه چون آن سه تن
# 7 پس نماز هر چهاران شد تباه %~% عیب‌گویان بیشتر گم کرده راه
# 8 ای خنک جانی که عیب خویش دید %~% هر که عیبی گفت آن بر خود خرید
# 9 زانک نیم او ز عیبستان بدست %~% وآن دگر نیمش ز غیبستان بدست
# 10 چونک بر سر مرا ترا ده ریش هست %~% مرهمت بر خویش باید کار بست
# 11 عیب کردن خویش را داروی اوست %~% چون شکسته گشت جای ارحمواست
# 12 گر همان عیبت نبود ایمن مباش %~% بوک آن عیب از تو گردد نیز فاش
# 13 لا تخافوا از خدا نشنیده‌ای %~% پس چه خود را ایمن و خوش دیده‌ای
# 14 سالها ابلیس نیکونام زیست %~% گشت رسوا بین که او را نام چیست
# 15 در جهان معروف بد علیای او %~% گشت معروفی بعکس ای وای او
# 16 تا نه‌ای ایمن تو معروفی مجو %~% رو بشوی از خوف پس بنمای رو
# 17 تا نروید ریش تو ای خوب من %~% بر دگر ساده‌زنخ طعنه مزن
# 18 این نگر که مبتلا شد جان او %~% در چهی افتاد تا شد پند تو
# 19 تو نیفتادی که باشی پند او %~% زهر او نوشید تو خور قند او
PageV02P085
# 1 آن غزان ترک خون‌ریز آمدند %~% بهر یغما بر دهی ناگه زدند
# 2 دو کس از اعیان آن ده یافتند %~% در هلاک آن یکی بشتافتند
# 3 دست بستندش که قربانش کنند %~% گفت ای شاهان و ارکان بلند
# 4 در چه مرگم چرا می‌افکنید %~% از چه آخر تشنه خون منید
# 5 چیست حکمت چه غرض در کشتنم %~% چون چنین درویشم و عریان‌تنم
# 6 گفت تا هیبت برین یارت زند %~% تا بترسد او و زر پیدا کند
# 7 گفت آخر او ز من مسکین‌ترست %~% گفت قاصد کرده است او را زرست
# 8 گفت چون وهمست ما هر دو یکیم %~% در مقام احتمال و در شکیم
# 9 خود ورا بکشید اول ای شهان %~% تا بترسم من دهم زر را نشان
# 10 پس کرمهای الهی بین که ما %~% آمدیم آخر زمان در انتها
# 11 آخرین قرنها پیش از قرون %~% در حدیثست آخرون السابقون
# 12 تا هلاک قوم نوح و قوم هود %~% عارض رحمت بجان ما نمود
# 13 کشت ایشان را که ما ترسیم ازو %~% ور خود این بر عکس کردی وای تو
PageV02P086
# 1 هر که زیشان گفت از عیب و گناه %~% وز دل چون سنگ وز جان سیاه
# 2 وز سبک‌داری فرمانهای او %~% وز فراغت از غم فردای او
# 3 وز هوس وز عشق این دنیای دون %~% چون زنان مر نفس را بودن زبون
# 4 وان فرار از نکته‌های ناصحان %~% وان رمیدن از لقای صالحان
# 5 با دل و با اهل دل بیگانگی %~% با شهان تزویر و روبه‌شانگی
# 6 سیر چشمان را گدا پنداشتن %~% از حسدشان خفیه دشمن داشتن
# 7 گر پذیرد چیز تو گویی گداست %~% ورنه گویی زرق و مکرست و دغاست
# 8 گر در آمیزد تو گویی طامعست %~% ورنی گویی در تکبر مولعست
# 9 یا منافق‌وار عذر آری که من %~% مانده‌ام در نفقه فرزند و زن
# 10 نه مرا پروای سر خاریدنست %~% نه مرا پروای دین ورزیدنست
# 11 ای فلان ما را بهمت یاد دار %~% تا شویم از اولیا پایان کار
# 12 این سخن نی هم ز درد و سوز گفت %~% خوابناکی هرزه گفت و باز خفت
# 13 هیچ چاره نیست از قوت عیال %~% از بن دندان کنم کسپ حلال
# 14 چه حلال ای گشته از اهل ضلال %~% غیر خون تو نمی‌بینم حلال
# 15 از خدا چاره‌ستش و از قوت نی %~% چاره‌ش است از دین و از طاغوت نی
# 16 ای که صبرت نیست از دنیای دون %~% صبر چون داری ز نعم الماهدون
# 17 ای که صبرت نیست از ناز و نعیم %~% صبر چون داری از الله کریم
# 18 ای که صبرت نیست از پاک و پلید %~% صبر چون داری از آن کین آفرید
# 19 کو خلیلی کو برون آمد ز غار %~% گفت هذا رب هان کو کردگار
# 20 من نخواهم در دو عالم بنگریست %~% تا نبینم این دو مجلس آن کیست
# 21 بی تماشای صفتهای خدا %~% گر خورم نان در گلو ماند مرا
# 22 چون گوارد لقمه بی دیدار او %~% بی تماشای گل و گلزار او
# 23 جز بر اومید خدا زین آب و خور %~% کی خورد یک لحظه غیر گاو و خر
# 24 آنک کالانعام بد بل هم اضل %~% گرچه پر مکرست آن گنده‌بغل
# 25 مکر او سرزیر و او سرزیر شد %~% روزگارک برد و روزش دیر شد
# 26 فکرگاهش کند شد عقلش خرف %~% عمر شد چیزی ندارد چون الف
# 27 آنچ می‌گوید درین اندیشه‌ام %~% آن هم از دستان آن نفسست هم
# 28 وآنچ می‌گوید غفورست و رحیم %~% نیست آن جز حیله نفس لیم
# 29 ای ز غم مرده که دست از نان تهیست %~% چون غفورست و رحیم این ترس چیست
PageV02P087
# 1 گفت پیری مر طبیبی را که من %~% در زحیرم از دماغ خویشتن
# 2 گفت از پیریست آن ضعف دماغ %~% گفت بر چشمم ز ظلمت هست داغ
# 3 گفت از پیریست ای شیخ قدیم %~% گفت پشتم درد می‌آید عظیم
# 4 گفت از پیریست ای شیخ نزار %~% گفت هر چه می‌خورم نبود گوار
# 5 گفت ضعف معده هم از پیریست %~% گفت وقت دم مرا دمگیریست
# 6 گفت آری انقطاع دم بود %~% چون رسد پیری دو صد علت شود
# 7 گفت ای احمق برین بر دوختی %~% از طبیبی تو همین آموختی
# 8 ای مدمغ عقلت این دانش نداد %~% که خدا هر رنج را درمان نهاد
# 9 تو خر احمق ز اندک‌مایگی %~% بر زمین ماندی ز کوته‌پایگی
# 10 پس طبیبش گفت ای عمر تو شصت %~% این غضب وین خشم هم از پیریست
# 11 چون همه اوصاف و اجزا شد نحیف %~% خویشتن‌داری و صبرت شد ضعیف
# 12 بر نتابد دو سخن زو هی کند %~% تاب یک جرعه ندارد قی کند
# 13 جز مگر پیری که از حقست مست %~% در درون او حیات طیبه‌ست
# 14 از برون پیرست و در باطن صبی %~% خود چه چیزست آن ولی و آن نبی
# 15 گر نه پیدااند پیش نیک و بد %~% چیست با ایشان خان را این حسد
# 16 ور نمی‌دانندشان علم الیقین %~% چیست این بغض و حیل‌سازی و کین
# 17 ور بدانندی جزای رستخیز %~% چون زنندی خویش بر شمشیر تیز
# 18 بر تو می‌خندد مبین او را چنان %~% صد قیامت در درونستش نهان
# 19 دوزخ و جنت همه اجزای اوست %~% هرچه اندیشی تو او بالای اوست
# 20 هرچه اندیشی پذیرای فناست %~% آنک در اندیشه ناید آن خداست
# 21 بر در این خانه گستاخی ز چیست %~% گر همی‌دانند کاندر خانه کیست
# 22 ابلهان تعظیم مسجد می‌کنند %~% در جفای اهل دل جد می‌کنند
# 23 آن مجازست این حقیقت ای خران %~% نیست مسجد جز درون سروران
# 24 مسجدی کان اندرون اولیاست %~% سجده‌گاه جمله است آنجا خداست
# 25 تا دل اهل دلی نامد به درد %~% هیچ قرنی را خدا رسوا نکرد
# 26 قصد جنگ انبیا می‌داشتند %~% جسم دیدند آدمی پنداشتند
# 27 در تو هست اخلاق آن پیشینیان %~% چون نمی‌ترسی که تو باشی همان
# 28 آن نشانیها همه چون در تو هست %~% چون تو زیشانی کجا خواهی برست
PageV02P088
# 1 کودکی در پیش تابوت پدر %~% زار می‌نالید و بر می‌کوفت سر
# 2 کای پدر آخر کجاات می‌برند %~% تا ترا در زیر خاکی آورند
# 3 می‌برندت خانه‌ای تنگ و زحیر %~% نی درو قالی و نه در وی حصیر
# 4 نی چراغی در شب و نه روز نان %~% نه درو بوی طعام و نه نشان
# 5 نی درش معمور نی بر بام راه %~% نی یکی همسایه کو باشد پناه
# 6 چشم تو که بوسه‌گاه خلق بود %~% چون شود در خانه کور و کبود
# 7 خانه بی‌زینهار و جای تنگ %~% که درو نه روی می‌ماند نه رنگ
# 8 زین نسق اوصاف خانه می‌شمرد %~% وز دو دیده اشک خونین می‌فشرد
# 9 گفت جوحی با پدر ای ارجمند %~% والله این را خانه ما می‌برند
# 10 گفت جوحی را پدر ابله مشو %~% گفت ای بابا نشانیها شنو
# 11 این نشانیها که گفت او یک بیک %~% خانه ما راست بی تردید و شک
# 12 نه حصیر و نه چراغ و نه طعام %~% نه درش معمور و نه صحن و نه بام
# 13 زین نمط دارند بر خود صد نشان %~% لیک کی بینند آن را طاغیان
# 14 خانه آن دل که ماند بی ضیا %~% از شعاع آفتاب کبریا
# 15 تنگ و تاریکست چون جان جهود %~% بی نوا از ذوق سلطان ودود
# 16 نه در آن دل تافت نور آفتاب %~% نه گشاد عرصه و نه فتح باب
# 17 گور خوشتر از چنین دل مر ترا %~% آخر از گور دل خود برتر آ
# 18 زنده‌ای و زنده‌زاد ای شوخ و شنگ %~% دم نمی‌گیرد ترا زین گور تنگ
# 19 یوسف وقتی و خورشید سما %~% زین چه و زندان بر آ و رو نما
# 20 یونست در بطن ماهی پخته شد %~% مخلصش را نیست از تسبیح بد
# 21 گر نبودی او مسبح بطن نون %~% حبس و زندانش بدی تا یبعثون
# 22 او بتسبیح از تن ماهی بجست %~% چیست تسبیح آیت روز الست
# 23 گر فراموشت شد آن تسبیح جان %~% بشنو این تسبیحهای ماهیان
# 24 هر که دید الله را اللهیست %~% هر که دید آن بحر را آن ماهیست
# 25 این جهان دریاست و تن ماهی و روح %~% یونس محجوب از نور صبوح
# 26 گر مسبح باشد از ماهی رهید %~% ورنه در وی هضم گشت و ناپدید
# 27 ماهیان جان درین دریا پرند %~% تو نمی‌بینی که کوری ای نژند
# 28 بر تو خود را می‌زنند آن ماهیان %~% چشم بگشا تا ببینیشان عیان
# 29 ماهیان را گر نمی‌بینی پدید %~% گوش تو تسبیحشان آخر شنید
# 30 صبر کردن جان تسبیحات تست %~% صبر کن کانست تسبیح درست
# 31 هیچ تسبیحی ندارد آن درج %~% صبر کن الصبر مفتاح الفرج
# 32 صبر چون پول صراط آن سو بهشت %~% هست با هر خوب یک لالای زشت
# 33 تا ز لالا می‌گریزی وصل نیست %~% زانک لالا را ز شاهد فصل نیست
# 34 تو چه دانی ذوق صبر ای شیشه‌دل %~% خاصه صبر از بهر آن نقش چگل
# 35 مرد را ذوق از غزا و کر و فر %~% مر مخنث را بود ذوق از ذکر
# 36 جز ذکر نه دین او و ذکر او %~% سوی اسفل برد او را فکر او
# 37 گر برآید تا فلک از وی مترس %~% کو به عشق سفل آموزید درس
# 38 او به سوی سفل می‌راند فرس %~% گرچه سوی علو جنباند جرس
# 39 از علمهای گدایان ترس چیست %~% کان علمها لقمه نان را رهیست
PageV02P089
# 1 کنک زفتی کودکی را یافت فرد %~% زرد شد کودک ز بیم قصد مرد
# 2 گفت ایمن باش ای زیبای من %~% که تو خواهی بود بر بالای من
# 3 من اگر هولم مخنث دان مرا %~% همچو اشتر بر نشین می‌ران مرا
# 4 صورت مردان و معنی این چنین %~% از برون آدم درون دیو لعین
# 5 آن دهل را مانی ای زفت چو عاد %~% که برو آن شاخ را می‌کوفت باد
# 6 روبهی اشکار خود را باد داد %~% بهر طبلی همچو خیک پر ز باد
# 7 چون ندید اندر دهل او فربهی %~% گفت خوکی به ازین خیک تهی
# 8 روبهان ترسند ز آواز دهل %~% عاقلش چندان زند که لا تقل
PageV02P090
# 1 یک سواری با سلاح و بس مهیب %~% می‌شد اندر بیشه بر اسپی نجیب
# 2 تیراندازی بحکم او را بدید %~% پس ز خوف او کمان را در کشید
# 3 تا زند تیری سوارش بانگ زد %~% من ضعیفم گرچه زفتستم جسد
# 4 هان و هان منگر تو در زفتی من %~% که کمم در وقت جنگ از پیرزن
# 5 گفت رو که نیک گفتی ورنه نیش %~% بر تو می‌انداختم از ترس خویش
# 6 بس کسان را کلت پیگار کشت %~% بی رجولیت چنان تیغی به مشت
# 7 گر بپوشی تو سلاح رستمان %~% رفت جانت چون نباشی مرد آن
# 8 جان سپر کن تیغ بگذار ای پسر %~% هر که بی سر بود ازین شه برد سر
# 9 آن سلاحت حیله و مکر توست %~% هم ز تو زایید و هم جان تو خست
# 10 چون نکردی هیچ سودی زین حیل %~% ترک حیلت کن که پیش آید دول
# 11 چون یکی لحظه نخوردی بر ز فن %~% ترک فن گو می‌طلب رب المنن
# 12 چون مبارک نیست بر تو این علوم %~% خویشتن گولی کن و بگذر ز شوم
# 13 چون ملایک گو که لا علم لنا %~% یا الهی غیر ما علمتنا
PageV02P091
# 1 یک عرابی بار کرده اشتری %~% دو جوال زفت از دانه پری
# 2 او نشسته بر سر هر دو جوال %~% یک حدیث‌انداز کرد او را سال
# 3 از وطن پرسید و آوردش بگفت %~% واندر آن پرسش بسی درها بسفت
# 4 بعد از آن گفتش که این هر دو جوال %~% چیست آکنده بگو مصدوق حال
# 5 گفت اندر یک جوالم گندمست %~% در دگر ریگی نه قوت مردمست
# 6 گفت تو چون بار کردی این رمال %~% گفت تا تنها نماند آن جوال
# 7 گفت نیم گندم آن تنگ را %~% در دگر ریز از پی فرهنگ را
# 8 تا سبک گردد جوال و هم شتر %~% گفت شاباش ای حکیم اهل و حر
# 9 این چنین فکر دقیق و رای خوب %~% تو چنین عریان پیاده در لغوب
# 10 رحمش آمد بر حکیم و عزم کرد %~% کش بر اشتر بر نشاند نیک‌مرد
# 11 باز گفتش ای حکیم خوش‌سخن %~% شمه‌ای از حال خود هم شرح کن
# 12 این چنین عقل و کفایت که تراست %~% تو وزیری یا شهی بر گوی راست
# 13 گفت این هر دو نیم از عامه‌ام %~% بنگر اندر حال و اندر جامه‌ام
# 14 گفت اشتر چند داری چند گاو %~% گفت نه این و نه آن ما را مکاو
# 15 گفت رختت چیست باری در دکان %~% گفت ما را کودکان و کو مکان
# 16 گفت پس از نقد پرسم نقد چند %~% که توی تنهارو و محبوب‌پند
# 17 کیمیای مس عالم با توست %~% عقل و دانش را گوهر تو بر توست
# 18 گفت والله نیست یا وجه العرب %~% در همه ملکم وجوه قوت شب
# 19 پا برهنه تن برهنه می‌دوم %~% هر که نانی می‌دهد آنجا روم
# 20 مر مرا زین حکمت و فضل و هنر %~% نیست حاصل جز خیال و درد سر
# 21 پس عرب گفتش که رو دور از برم %~% تا نبارد شومی تو بر سرم
# 22 دور بر آن حکمت شومت ز من %~% نطق تو شومست بر اهل زمن
# 23 یا تو آن سو رو من این سو می‌دوم %~% ور ترا ره پیش من وا پس روم
# 24 یک جوالم گندم و دیگر ز ریگ %~% به بود زین حیله‌های مردریگ
# 25 احمقی‌ام پس مبارک احمقیست %~% که دلم با برگ و جانم متقیست
# 26 گر تو خواهی کت شقاوت کم شود %~% جهد کن تا از تو حکمت کم شود
# 27 حکمتی کز طبع زاید وز خیال %~% حکمتی نی فیض نور ذوالجلال
# 28 حکمت دنیا فزاید ظن و شک %~% حکمت دینی برد فوق فلک
# 29 زوبعان زیرک آخر زمان %~% بر فزوده خویش بر پیشینیان
# 30 حیله‌آموزان جگرها سوخته %~% فعلها و مکرها آموخته
# 31 صبر و ایثار و سخای نفس و جود %~% باد داده کان بود اکسیر سود
# 32 فکر آن باشد که بگشاید رهی %~% راه آن باشد که پیش آید شهی
# 33 شاه آن باشد که پیش شه رود %~% نه بمخزنها و لشکر شه شود
# 34 تا بماند شاهی او سرمدی %~% همچو عز ملک دین احمدی
PageV02P092
# 1 هم ز ابراهیم ادهم آمدست %~% کو ز راهی بر لب دریا نشست
# 2 دلق خود می‌دوخت آن سلطان جان %~% یک امیری آمد آنجا ناگهان
# 3 آن امیر از بندگان شیخ بود %~% شیخ را بشناخت سجده کرد زود
# 4 خیره شد در شیخ و اندر دلق او %~% شکل دیگر گشته خلق و خلق او
# 5 کو رها کرد آنچنان ملکی شگرف %~% بر گزید آن فقر بس باریک‌حرف
# 6 ترک کرد او ملک هفت اقلیم را %~% می‌زند بر دلق سوزن چون گدا
# 7 شیخ واقف گشت از اندیشه‌اش %~% شیخ چون شیرست و دلها بیشه‌اش
# 8 چون رجا و خوف در دلها روان %~% نیست مخفی بر وی اسرار جهان
# 9 دل نگه دارید ای بی حاصلان %~% در حضور حضرت صاحب‌دلان
# 10 پیش اهل تن ادب بر ظاهرست %~% که خدا زیشان نهان را ساترست
# 11 پیش اهل دل ادب بر باطنست %~% زانک دلشان بر سرایر فاطنست
# 12 تو بعکسی پیش کوران بهر جاه %~% با حضور آیی نشینی پایگاه
# 13 پیش بینایان کنی ترک ادب %~% نار شهوت از آن گشتی حطب
# 14 چون نداری فطنت و نور هدی %~% بهر کوران روی را می‌زن جلا
# 15 پیش بینایان حدث در روی مال %~% ناز می‌کن با چنین گندیده حال
# 16 شیخ سوزن زود در دریا فکند %~% خواست سوزن را به آواز بلند
# 17 صد هزاران ماهی اللهیی %~% سوزن زر در لب هر ماهیی
# 18 سر بر آوردند از دریای حق %~% که بگیر ای شیخ سوزنهای حق
# 19 رو بدو کرد و بگفتش ای امیر %~% ملک دل به یا چنان ملک حقیر
# 20 این نشان ظاهرست این هیچ نیست %~% تا بباطن در روی بینی تو بیست
# 21 سوی شهر از باغ شاخی آورند %~% باغ و بستان را کجا آنجا برند
# 22 خاصه باغی کین فلک یک برگ اوست %~% بلک آن مغزست و این عالم چو پوست
# 23 بر نمی‌داری سوی آن باغ گام %~% بوی افزون جوی و کن دفع زکام
# 24 تا که آن بو جاذب جانت شود %~% تا که آن بو نور چشمانت شود
# 25 گفت یوسف ابن یعقوب نبی %~% بهر بو القوا علی وجه ابی
# 26 بهر این بو گفت احمد در عظات %~% دائما قرة عینی فی الصلوة
# 27 پنج حس با همدگر پیوسته‌اند %~% رسته این هر پنج از اصلی بلند
# 28 قوت یک قوت باقی شود %~% ما بقی را هر یکی ساقی شود
# 29 دیدن دیده فزاید عشق را %~% عشق در دیده فزاید صدق را
# 30 صدق بیداری هر حس می‌شود %~% حسها را ذوق مونس می‌شود
PageV02P093
# 1 چون یکی حس در روش بگشاد بند %~% ما بقی حسها همه مبدل شوند
# 2 چون یکی حس غیر محسوسات دید %~% گشت غیبی بر همه حسها پدید
# 3 چون ز جو جست از گله یک گوسفند %~% پس پیاپی جمله زان سو برجهند
# 4 گوسفندان حواست را بران %~% در چرا از اخرج المرعی چران
# 5 تا در آنجا سنبل و ریحان چرند %~% تا به گلزار حقایق ره برند
# 6 هر حست پیغامبر حسها شود %~% تا یکایک سوی آن جنت رود
# 7 حسها با حس تو گویند راز %~% بی حقیقت بی زبان و بی مجاز
# 8 کین حقیقت قابل تاویلهاست %~% وین توهم مایه تخییلهاست
# 9 آن حقیقت را که باشد از عیان %~% هیچ تاویلی نگنجد در میان
# 10 چونک هر حس بنده حس تو شد %~% مر فلکها را نباشد از تو بد
# 11 چونک دعویی رود در ملک پوست %~% مغز آن کی بود قشر آن اوست
# 12 چون تنازع در فتد در تنگ کاه %~% دانه آن کیست آن را کن نگاه
# 13 پس فلک قشرست و نور روح مغز %~% این پدیدست آن خفی زین رو ملغز
# 14 جسم ظاهر روح مخفی آمدست %~% جسم همچون آستین جان همچو دست
# 15 باز عقل از روح مخفی‌تر پرد %~% حس سوی روح زوتر ره برد
# 16 جنبشی بینی بدانی زنده است %~% این ندانی که ز عقل آکنده است
# 17 تا که جنبشهای موزون سر کند %~% جنبش مس را به دانش زر کند
# 18 زان مناسب آمدن افعال دست %~% فهم آید مر ترا که عقل هست
# 19 روح وحی از عقل پنهان‌تر بود %~% زانک او غیبیست او زان سر بود
# 20 عقل احمد از کسی پنهان نشد %~% روح وحیش مدرک هر جان نشد
# 21 روح وحیی را مناسبهاست نیز %~% در نیابد عقل کان آمد عزیز
# 22 گه جنون بیند گهی حیران شود %~% زانک موقوفست تا او آن شود
# 23 چون مناسبهای افعال خضر %~% عقل موسی بود در دیدش کدر
# 24 نامناسب می‌نمود افعال او %~% پیش موسی چون نبودش حال او
# 25 عقل موسی چون شود در غیب بند %~% عقل موشی خود کیست ای ارجمند
# 26 علم تقلیدی بود بهر فروخت %~% چون بیابد مشتری خوش بر فروخت
# 27 مشتری علم تحقیقی حقست %~% دایما بازار او با رونقست
# 28 لب ببسته مست در بیع و شری %~% مشتری بی حد که الله اشتری
# 29 درس آدم را فرشته مشتری %~% محرم درسش نه دیوست و پری
# 30 آدم انبئهم باسما درس گو %~% شرح کن اسرار حق را مو بمو
# 31 آنچنان کس را که کوته‌بین بود %~% در تلون غرق و بی تمکین بود
# 32 موش گفتم زانک در خاکست جاش %~% خاک باشد موش را جای معاش
# 33 راهها داند ولی در زیر خاک %~% هر طرف او خاک را کردست چاک
# 34 نفس موشی نیست الا لقمه‌رند %~% قدر حاجت موش را عقلی دهند
# 35 زانک بی حاجت خداوند عزیز %~% می‌نبخشد هیچ کس را هیچ چیز
# 36 گر نبودی حاجت عالم زمین %~% نافریدی هیچ رب العالمین
# 37 وین زمین مضطرب محتاج کوه %~% گر نبودی نافریدی پر شکوه
# 38 ور نبودی حاجت افلاک هم %~% هفت گردون ناوریدی از عدم
# 39 آفتاب و ماه و این استارگان %~% جز بحاجت کی پدید آمد عیان
# 40 پس کمند هستها حاجت بود %~% قدر حاجت مرد را آلت دهد
# 41 پس بیفزا حاجت ای محتاج زود %~% تا بجوشد در کرم دریای جود
# 42 این گدایان بر ره و هر مبتلا %~% حاجت خود می‌نماید خلق را
# 43 کوری و شلی و بیماری و درد %~% تا ازین حاجت بجنبد رحم مرد
# 44 هیچ گوید نان دهید ای مردمان %~% که مرا مالست و انبارست و خوان
# 45 چشم ننهادست حق در کورموش %~% زانک حاجت نیست چشمش بهر نوش
# 46 می‌تواند زیست بی چشم و بصر %~% فارغست از چشم او در خاک تر
# 47 جز بدزدی او برون ناید ز خاک %~% تا کند خالق از آن دزدیش پاک
# 48 بعد از آن پر یابد و مرغی شود %~% چون ملایک جانب گردون رود
# 49 هر زمان در گلشن شکر خدا %~% او بر آرد همچو بلبل صد نوا
# 50 کای رهاننده مرا از وصف زشت %~% ای کننده دوزخی را تو بهشت
# 51 در یکی پیهی نهی تو روشنی %~% استخوانی را دهی سمع ای غنی
# 52 چه تعلق آن معانی را به جسم %~% چه تعلق فهم اشیا را به اسم
# 53 لفظ چون وکرست و معنی طایرست %~% جسم جوی و روح آب سایرست
# 54 او روانست و تو گویی واقفست %~% او دوانست و تو گویی عاکفست
# 55 گر نبینی سیر آب از چاکها %~% چیست بر وی نو بنو خاشاکها
# 56 هست خاشاک تو صورتهای فکر %~% نو بنو در می‌رسد اشکال بکر
# 57 روی آب و جوی فکر اندر روش %~% نیست بی خاشاک محبوب و وحش
# 58 قشرها بر روی این آب روان %~% از ثمار باغ غیبی شد دوان
# 59 قشرها را مغز اندر باغ جو %~% زانک آب از باغ می‌آید به جو
# 60 گر نبینی رفتن آب حیات %~% بنگر اندر جوی و این سیر نبات
# 61 آب چون انبه‌تر آید در گذر %~% زو کند قشر صور زوتر گذر
# 62 چون بغایت تیز شد این جو روان %~% غم نپاید در ضمیر عارفان
# 63 چون بغایت ممتلی بود و شتاب %~% پس نگنجید اندرو الا که آب
PageV02P094
# 1 آن یکی یک شیخ را تهمت نهاد %~% کو بدست و نیست بر راه رشاد
# 2 شارب خمرست و سالوس و خبیث %~% مر مریدان را کجا باشد مغیث
# 3 آن یکی گفتش ادب را هوش دار %~% خرد نبود این چنین ظن بر کبار
# 4 دور ازو و دور از آن اوصاف او %~% که ز سیلی تیره گردد صاف او
# 5 این چنین بهتان منه بر اهل حق %~% کین خیال تست برگردان ورق
# 6 این نباشد ور بود ای مرغ خاک %~% بحر قلزم را ز مرداری چه باک
# 7 نیست دون القلتین و حوض خرد %~% که تواند قطره‌ایش از کار برد
# 8 آتش ابراهیم را نبود زیان %~% هر که نمرودیست گو می‌ترس از آن
# 9 نفس نمرودست و عقل و جان خلیل %~% روح در عینست و نفس اندر دلیل
# 10 این دلیل راه ره‌رو را بود %~% کو بهر دم در بیابان گم شود
# 11 واصلان را نیست جز چشم و چراغ %~% از دلیل و راهشان باشد فراغ
# 12 گر دلیلی گفت آن مرد وصال %~% گفت بهر فهم اصحاب جدال
# 13 بهر طفل نو پدر تی‌تی کند %~% گرچه عقلش هندسه گیتی کند
# 14 کم نگردد فضل استاد از علو %~% گر الف چیزی ندارد گوید او
# 15 از پی تعلیم آن بسته‌دهن %~% از زبان خود برون باید شدن
# 16 در زبان او بباید آمدن %~% تا بیاموزد ز تو او علم و فن
# 17 پس همه خلقان چو طفلان ویند %~% لازمست این پیر را در وقت پند
# 18 آن مرید شیخ بد گوینده را %~% آن به کفر و گمرهی آکنده را
# 19 گفت خود را تو مزن بر تیغ تیز %~% هین مکن با شاه و با سلطان ستیز
# 20 حوض با دریا اگر پهلو زند %~% خویش را از بیخ هستی بر کند
# 21 نیست بحری کو کران دارد که تا %~% تیره گردد او ز مردار شما
# 22 کفر را حدست و اندازه بدان %~% شیخ و نور شیخ را نبود کران
# 23 پیش بی حد هرچه محدودست لاست %~% کل شی غیر وجه الله فناست
# 24 کفر و ایمان نیست آنجایی که اوست %~% زانک او مغزست و این دو رنگ و پوست
# 25 این فناها پرده آن وجه گشت %~% چون چراغ خفیه اندر زیر طشت
# 26 پس سر این تن حجاب آن سرست %~% پیش آن سر این سر تن کافرست
# 27 کیست کافر غافل از ایمان شیخ %~% کیست مرده بی خبر از جان شیخ
# 28 جان نباشد جز خبر در آزمون %~% هر که را افزون خبر جانش فزون
# 29 جان ما از جان حیوان بیشتر %~% از چه زان رو که فزون دارد خبر
# 30 پس فزون از جان ما جان ملک %~% کو منزه شد ز حس مشترک
# 31 وز ملک جان خداوندان دل %~% باشد افزون تو تحیر را بهل
# 32 زان سبب آدم بود مسجودشان %~% جان او افزونترست از بودشان
# 33 ورنه بهتر را سجود دون‌تری %~% امر کردن هیچ نبود در خوری
# 34 کی پسندد عدل و لطف کردگار %~% که گلی سجده کند در پیش خار
# 35 جان چو افزون شد گذشت از انتها %~% شد مطیعش جان جمله چیزها
# 36 مرغ و ماهی و پری و آدمی %~% زانک او بیشست و ایشان در کمی
# 37 ماهیان سوزن‌گر دلقش شوند %~% سوزنان را رشته‌ها تابع بوند
PageV02P095
# 1 چون نفاذ امر شیخ آن میر دید %~% ز آمد ماهی شدش وجدی پدید
# 2 گفت اه ماهی ز پیران آگهست %~% شه تنی را کو لعین درگهست
# 3 ماهیان از پیر آگه ما بعید %~% ما شقی زین دولت و ایشان سعید
# 4 سجده کرد و رفت گریان و خراب %~% گشت دیوانه ز عشق فتح باب
# 5 پس تو ای ناشسته‌رو در چیستی %~% در نزاع و در حسد با کیستی
# 6 با دم شیری تو بازی می‌کنی %~% بر ملایک ترک‌تازی می‌کنی
# 7 بد چه می‌گویی تو خیر محض را %~% هین ترفع کم شمر آن خفض را
# 8 بد چه باشد مس محتاج مهان %~% شیخ کی بود کیمیای بی‌کران
# 9 مس اگر از کیمیا قابل نبد %~% کیمیا از مس هرگز مس نشد
# 10 بد چه باشد سرکشی آتش‌عمل %~% شیخ کی بود عین دریای ازل
# 11 دایم آتش را بترسانند از آب %~% آب کی ترسید هرگز ز التهاب
# 12 در رخ مه عیب‌بینی می‌کنی %~% در بهشتی خارچینی می‌کنی
# 13 گر بهشت اندر روی تو خارجو %~% هیچ خار آنجا نیابی غیر تو
# 14 می‌بپوشی آفتابی در گلی %~% رخنه می‌جویی ز بدر کاملی
# 15 آفتابی که بتابد در جهان %~% بهر خفاشی کجا گردد نهان
# 16 عیبها از رد پیران عیب شد %~% غیبها از رشک ایشان غیب شد
# 17 باری ار دوری ز خدمت یار باش %~% در ندامت چابک و بر کار باش
# 18 تا از آن راهت نسیمی می‌رسد %~% آب رحمت را چه بندی از حسد
# 19 گرچه دوری دور می‌جنبان تو دم %~% حیث ما کنتم فولوا وجهکم
# 20 چون خری در گل فتد از گام تیز %~% دم بدم جنبد برای عزم خیز
# 21 جای را هموار نکند بهر باش %~% داند او که نیست آن جای معاش
# 22 حس تو از حس خر کمتر بدست %~% که دل تو زین وحلها بر نجست
# 23 در وحل تاویل و رخصت می‌کنی %~% چون نمی‌خواهی کز آن دل بر کنی
# 24 کین روا باشد مرا من مضطرم %~% حق نگیرد عاجزی را از کرم
# 25 خود گرفتستت تو چون کفتار کور %~% این گرفتن را نبینی از غرور
# 26 می‌گوند اینجایگه کفتار نیست %~% از برون جویید کاندر غار نیست
# 27 این همی‌گویند و بندش می‌نهند %~% او همی‌گوید ز من بی آگهند
# 28 گر ز من آگاه بودی این عدو %~% کی ندا کردی که آن کفتار کو
PageV02P096
# 1 آن یکی می‌گفت در عهد شعیب %~% که خدا از من بسی دیدست عیب
# 2 چند دید از من گناه و جرمها %~% وز کرم یزدان نمی‌گیرد مرا
# 3 حق تعالی گفت در گوش شعیب %~% در جواب او فصیح از راه غیب
# 4 که بگفتی چند کردم من گناه %~% وز کرم نگرفت در جرمم اله
# 5 عکس می‌گویی و مقلوب ای سفیه %~% ای رها کرده ره و بگرفته تیه
# 6 چند چندت گیرم و تو بی‌خبر %~% در سلاسل مانده‌ای پا تا بسر
# 7 زنگ تو بر توت ای دیگ سیاه %~% کرد سیمای درونت را تباه
# 8 بر دلت زنگار بر زنگارها %~% جمع شد تا کور شد ز اسرارها
# 9 گر زند آن دود بر دیگ نوی %~% آن اثر بنماید ار باشد جوی
# 10 زانک هر چیزی بضد پیدا شود %~% بر سپیدی آن سیه رسوا شود
# 11 چون سیه شد دیگ پس تاثیر دود %~% بعد ازین بر وی که بیند زود زود
# 12 مرد آهنگر که او زنگی بود %~% دود را با روش هم‌رنگی بود
# 13 مرد رومی کو کند آهنگری %~% رویش ابلق گردد از دودآوری
# 14 پس بداند زود تاثیر گناه %~% تا بنالد زود گوید ای اله
# 15 چون کند اصرار و بد پیشه کند %~% خاک اندر چشم اندیشه کند
# 16 توبه نندیشد دگر شیرین شود %~% بر دلش آن جرم تا بی‌دین شود
# 17 آن پشیمانی و یا رب رفت ازو %~% شست بر آیینه زنگ پنج تو
# 18 آهنش را زنگها خوردن گرفت %~% گوهرش را زنگ کم کردن گرفت
# 19 چون نویسی کاغد اسپید بر %~% آن نبشته خوانده آید در نظر
# 20 چون نویسی بر سر بنوشته خط %~% فهم ناید خواندنش گردد غلط
# 21 کان سیاهی بر سیاهی اوفتاد %~% هر دو خط شد کور و معنیی نداد
# 22 ور سیم باره نویسی بر سرش %~% پس سیه کردی چو جان پر شرش
# 23 پس چه چاره جز پناه چاره‌گر %~% ناامیدی مس و اکسیرش نظر
# 24 ناامیدیها بپیش او نهید %~% تا ز درد بی‌دوا بیرون جهید
# 25 چون شعیب این نکته‌ها با وی بگفت %~% زان دم جان در دل او گل شکفت
# 26 جان او بشنید وحی آسمان %~% گفت اگر بگرفت ما را کو نشان
# 27 گفت یا رب دفع من می‌گوید او %~% آن گرفتن را نشان می‌جوید او
# 28 گفت ستارم نگویم رازهاش %~% جز یکی رمز از برای ابتلاش
# 29 یک نشان آنک می‌گیرم ورا %~% آنک طاعت دارد و صوم و دعا
# 30 وز نماز و از زکات و غیر آن %~% لیک یک ذره ندارد ذوق جان
# 31 می‌کند طاعات و افعال سنی %~% لیک یک ذره ندارد چاشنی
# 32 طاعتش نغزست و معنی نغز نی %~% جوزها بسیار و در وی مغز نی
# 33 ذوق باید تا دهد طاعات بر %~% مغز باید تا دهد دانه شجر
# 34 دانه بی‌مغز کی گردد نهال %~% صورت بی‌جان نباشد جز خیال
PageV02P097
# 1 آن خبیث از شیخ می‌لایید ژاژ %~% کژنگر باشد همیشه عقل کاژ
# 2 که منش دیدم میان مجلسی %~% او ز تقوی عاریست و مفلسی
# 3 ورکه باور نیستت خیز امشبان %~% تا ببینی فسق شیخت را عیان
# 4 شب ببردش بر سر یک روزنی %~% گفت بنگر فسق و عشرت کردنی
# 5 بنگر آن سالوس روز و فسق شب %~% روز همچون مصطفی شب بولهب
# 6 روز عبدالله او را گشته نام %~% شب نعوذ بالله و در دست جام
# 7 دید شیشه در کف آن پیر پر %~% گفت شیخا مر ترا هم هست غر
# 8 تو نمی‌گفتی که در جام شراب %~% دیو می‌میزد شتابان نا شتاب
# 9 گفت جامم را چنان پر کرده‌اند %~% کاندرو اندر نگنجد یک سپند
# 10 بنگر اینجا هیچ گنجد ذره‌ای %~% این سخن را کژ شنیده غره‌ای
# 11 جام ظاهر خمر ظاهر نیست این %~% دور دار این را ز شیخ غیب‌بین
# 12 جام می هستی شیخست ای فلیو %~% کاندرو اندر نگنجد بول دیو
# 13 پر و مالامال از نور حقست %~% جام تن بشکست نور مطلقست
# 14 نور خورشید ار بیفتد بر حدث %~% او همان نورست نپذیرد خبث
# 15 شیخ گفت این خود نه جامست و نه می %~% هین بزیر آ منکرا بنگر بوی
# 16 آمد و دید انگبین خاص بود %~% کور شد آن دشمن کور و کبود
# 17 گفت پیر آن دم مرید خویش را %~% رو برای من بجو می ای کیا
# 18 که مرا رنجیست مضطر گشته‌ام %~% من ز رنج از مخمصه بگذشته‌ام
# 19 در ضرورت هست هر مردار پاک %~% بر سر منکر ز لعنت باد خاک
# 20 گرد خمخانه بر آمد آن مرید %~% بهر شیخ از هر خمی او می‌چشید
# 21 در همه خمخانه‌ها او می ندید %~% گشته بد پر از عسل خم نبید
# 22 گفت ای رندان چه حالست این چه کار %~% هیچ خمی در نمی‌بینم عقار
# 23 جمله رندان نزد آن شیخ آمدند %~% چشم گریان دست بر سر می‌زدند
# 24 در خرابات آمدی شیخ اجل %~% جمله میها از قدومت شد عسل
# 25 کرده‌ای مبدل تو می را از حدث %~% جان ما را هم بدل کن از خبث
# 26 گر شود عالم پر از خون مال‌مال %~% کی خورد بنده خدا الا حلال
PageV02P098
# 1 عایشه روزی به پیغامبر بگفت %~% یا رسول الله تو پیدا و نهفت
# 2 هر کجا یابی نمازی می‌کنی %~% می‌دود در خانه ناپاک و دنی
# 3 گرچه می‌دانی که هر طفل پلید %~% کرد مستعمل بهر جا که رسید
# 4 گفت پیغامبر که از بهر مهان %~% حق نجس را پاک گرداند بدان
# 5 سجده‌گاهم را از آن رو لطف حق %~% پاک گردانید تا هفتم طبق
# 6 هان و هان ترک حسد کن با شهان %~% ور نه ابلیسی شوی اندر جهان
# 7 کو اگر زهری خورد شهدی شود %~% تو اگر شهدی خوری زهری بود
# 8 کو بدل گشت و بدل شد کار او %~% لطف گشت و نور شد هر نار او
# 9 قوت حق بود مر بابیل را %~% ور نه مرغی چون کشد مر پیل را
# 10 لشکری را مرغکی چندی شکست %~% تا بدانی کان صلابت از حقست
# 11 گر ترا وسواس آید زین قبیل %~% رو بخوان تو سوره اصحاب فیل
# 12 ور کنی با او مری و همسری %~% کافرم دان گر تو زیشان سر بری
PageV02P099
# 1 موشکی در کف مهار اشتری %~% در ربود و شد روان او از مری
# 2 اشتر از چستی که با او شد روان %~% موش غره شد که هستم پهلوان
# 3 بر شتر زد پرتو اندیشه‌اش %~% گفت بنمایم ترا تو باش خوش
# 4 تا بیامد بر لب جوی بزرگ %~% کاندرو گشتی زبون پیل سترگ
# 5 موش آنجا ایستاد و خشک گشت %~% گفت اشتر ای رفیق کوه و دشت
# 6 این توقف چیست حیرانی چرا %~% پا بنه مردانه اندر جو در آ
# 7 تو قلاوزی و پیش‌آهنگ من %~% درمیان ره مباش و تن مزن
# 8 گفت این آب شگرفست و عمیق %~% من همی‌ترسم ز غرقاب ای رفیق
# 9 گفت اشتر تا ببینم حد آب %~% پا درو بنهاد آن اشتر شتاب
# 10 گفت تا زانوست آب ای کور موش %~% از چه حیران گشتی و رفتی ز هوش
# 11 گفت مور تست و ما را اژدهاست %~% که ز زانو تا به زانو فرقهاست
# 12 گر ترا تا زانو است ای پر هنر %~% مر مرا صد گز گذشت از فرق سر
# 13 گفت گستاخی مکن بار دگر %~% تا نسوزد جسم و جانت زین شرر
# 14 تو مری با مثل خود موشان بکن %~% با شتر مر موش را نبود سخن
# 15 گفت توبه کردم از بهر خدا %~% بگذران زین آب مهلک مر مرا
# 16 رحم آمد مر شتر را گفت هین %~% برجه و بر کودبان من نشین
# 17 این گذشتن شد مسلم مر مرا %~% بگذرانم صد هزاران چون ترا
# 18 چون پیمبر نیستی پس رو به راه %~% تا رسی از چاه روزی سوی جاه
# 19 تو رعیت باش چون سلطان نه‌ای %~% خود مران چون مرد کشتیبان نه‌ای
# 20 چون نه‌ای کامل دکان تنها مگیر %~% دست‌خوش می‌باش تا گردی خمیر
# 21 انصتوا را گوش کن خاموش باش %~% چون زبان حق نگشتی گوش باش
# 22 ور بگویی شکل استفسار گو %~% با شهنشاهان تو مسکین‌وار گو
# 23 ابتدای کبر و کین از شهوتست %~% راسخی شهوتت از عادتست
# 24 چون ز عادت گشت محکم خوی بد %~% خشم آید بر کسی کت واکشد
# 25 چونک تو گل‌خوار گشتی هر ک او %~% واکشد از گل ترا باشد عدو
# 26 بت‌پرستان چونک گرد بت تنند %~% مانعان راه خود را دشمن‌اند
# 27 چونک کرد ابلیس خو با سروری %~% دید آدم را حقیر او از خری
# 28 که به از من سروری دیگر بود %~% تا که او مسجود چون من کس شود
# 29 سروری زهرست جز آن روح را %~% کو بود تریاق‌لانی ز ابتدا
# 30 کوه اگر پر مار شد باکی مدار %~% کو بود اندر درون تریاق‌زار
# 31 سروری چون شد دماغت را ندیم %~% هر که بشکستت شود خصم قدیم
# 32 چون خلاف خوی تو گوید کسی %~% کینه‌ها خیزد ترا با او بسی
# 33 که مرا از خوی من بر می‌کند %~% خویش را بر من چو سرور می‌کند
# 34 چون نباشد خوی بد سرکش درو %~% کی فروزد از خلاف آتش درو
# 35 با مخالف او مدارایی کند %~% در دل او خویش را جایی کند
# 36 زانک خوی بد نگشتست استوار %~% مور شهوت شد ز عادت همچو مار
# 37 مار شهوت را بکش در ابتلا %~% ورنه اینک گشت مارت اژدها
# 38 لیک هر کس مور بیند مار خویش %~% تو ز صاحب‌دل کن استفسار خویش
# 39 تا نشد زر مس نداند من مسم %~% تا نشد شه دل نداند مفلسم
# 40 خدمت اکسیر کن مس‌وار تو %~% جور می‌کش ای دل از دلدار تو
# 41 کیست دلدار اهل دل نیکو بدان %~% که چو روز و شب جهانند از جهان
# 42 عیب کم گو بنده الله را %~% متهم کم کن به دزدی شاه را
PageV02P100
# 1 بود درویشی درون کشتیی %~% ساخته از رخت مردی پشتیی
# 2 یاوه شد همیان زر او خفته بود %~% جمله را جستند و او را هم نمود
# 3 کین فقیر خفته را جوییم هم %~% کرد بیدارش ز غم صاحب‌درم
# 4 که درین کشتی حرمدان گم شدست %~% جمله را جستیم نتوانی تو رست
# 5 دلق بیرون کن برهنه شو ز دلق %~% تا ز تو فارغ شود اوهام خلق
# 6 گفت یا رب مر غلامت را خسان %~% متهم کردند فرمان در رسان
# 7 چون بدرد آمد دل درویش از آن %~% سر برون کردند هر سو در زمان
# 8 صد هزاران ماهی از دریای ژرف %~% در دهان هر یکی دری شگرف
# 9 صد هزاران ماهی از دریای پر %~% در دهان هر یکی در و چه در
# 10 هر یکی دری خراج ملکتی %~% کز الهست این ندارد شرکتی
# 11 در چند انداخت در کشتی و جست %~% مر هوا را ساخت کرسی و نشست
# 12 خوش مربع چون شهان بر تخت خویش %~% او فراز اوج و کشتی‌اش بپیش
# 13 گفت رو کشتی شما را حق مرا %~% تا نباشد با شما دزد گدا
# 14 تا که را باشد خسارت زین فراق %~% من خوشم جفت حق و با خلق طاق
# 15 نه مرا او تهمت دزدی نهد %~% نه مهارم را به غمازی دهد
# 16 بانگ کردند اهل کشتی کای همام %~% از چه دادندت چنین عالی مقام
# 17 گفت از تهمت نهادن بر فقیر %~% وز حق‌آزاری پی چیزی حقیر
# 18 حاش لله بل ز تعظیم شهان %~% که نبودم در فقیران بدگمان
# 19 آن فقیران لطیف خوش‌نفس %~% کز پی تعظیمشان آمد عبس
# 20 آن فقیری بهر پیچاپیچ نیست %~% بل پی آن که بجز حق هیچ نیست
# 21 متهم چون دارم آنها را که حق %~% کرد امین مخزن هفتم طبق
# 22 متهم نفس است نی عقل شریف %~% متهم حس است نه نور لطیف
# 23 نفس سوفسطایی آمد می‌زنش %~% کش زدن سازد نه حجت گفتنش
# 24 معجزه بیند فروزد آن زمان %~% بعد از آن گوید خیالی بود آن
# 25 ور حقیقت بود آن دید عجب %~% چون مقیم چشم نامد روز و شب
# 26 آن مقیم چشم پاکان می‌بود %~% نی قرین چشم حیوان می‌شود
# 27 کان عجب زین حس دارد عار و ننگ %~% کی بود طاووس اندر چاه تنگ
# 28 تا نگویی مر مرا بسیارگو %~% من ز صد یک گویم و آن همچو مو
PageV02P101
# 1 صوفیان بر صوفیی شنعه زدند %~% پیش شیخ خانقاهی آمدند
# 2 شیخ را گفتند داد جان ما %~% تو ازین صوفی بجو ای پیشوا
# 3 گفت آخر چه گله‌ست ای صوفیان %~% گفت این صوفی سه خو دارد گران
# 4 در سخن بسیارگو همچون جرس %~% در خورش افزون خورد از بیست کس
# 5 ور بخسپد هست چون اصحاب کهف %~% صوفیان کردند پیش شیخ زحف
# 6 شیخ رو آورد سوی آن فقیر %~% که ز هر حالی که هست اوساط گیر
# 7 در خبر خیر الامور اوساطها %~% نافع آمد ز اعتدال اخلاطها
# 8 گر یکی خلطی فزون شد از عرض %~% در تن مردم پدید آید مرض
# 9 بر قرین خویش مفزا در صفت %~% کان فراق آرد یقین در عاقبت
# 10 نطق موسی بد بر اندازه ولیک %~% هم فزون آمد ز گفت یار نیک
# 11 آن فزونی با خضر آمد شقاق %~% گفت رو تو مکثری هذا فراق
# 12 موسیا بسیارگویی دور شو %~% ور نه با من گنگ باش و کور شو
# 13 ور نرفتی وز ستیزه شسته‌ای %~% تو بمعنی رفته‌ای بگسسته‌ای
# 14 چون حدث کردی تو ناگه در نماز %~% گویدت سوی طهارت رو بتاز
# 15 ور نرفتی خشک خنبان می‌شوی %~% خود نمازت رفت پیشین ای غوی
# 16 رو بر آنها که هم‌جفت توند %~% عاشقان و تشنه گفت توند
# 17 پاسبان بر خوابناکان بر فزود %~% ماهیان را پاسبان حاجت نبود
# 18 جامه‌پوشان را نظر بر گازرست %~% جان عریان را تجلی زیورست
# 19 یا ز عریانان به یکسو باز رو %~% یا چو ایشان فارغ از تنجامه شو
# 20 ور نمی‌توانی که کل عریان شوی %~% جامه کم کن تا ره اوسط روی
PageV02P102
# 1 پس فقیر آن شیخ را احوال گفت %~% عذر را با آن غرامت کرد جفت
# 2 مر سؤال شیخ را داد او جواب %~% چون جوابات خضر خوب و صواب
# 3 آن جوابات سؤالات کلیم %~% کش خضر بنمود از رب علیم
# 4 گشت مشکلهاش حل وافزون ز یاد %~% از پی هر مشکلش مفتاح داد
# 5 از خضر درویش هم میراث داشت %~% در جواب شیخ همت بر گماشت
# 6 گفت راه اوسط ارچه حکمتست %~% لیک اوسط نیز هم با نسبتست
# 7 آب جو نسبت باشتر هست کم %~% لیک باشد موش را آن همچو یم
# 8 هر که را باشد وظیفه چار نان %~% دو خورد یا سه خورد هست اوسط آن
# 9 ور خورد هر چار دور از اوسط است %~% او اسیر حرص مانند بط است
# 10 هر که او را اشتها ده نان بود %~% شش خورد می‌دان که اوسط آن بود
# 11 چون مرا پنجاه نان هست اشتها %~% مر ترا شش گرده هم‌دستیم نی
# 12 تو بده رکعت نماز آیی ملول %~% من به پانصد در نیایم در نحول
# 13 آن یکی تا کعبه حافی می‌رود %~% وین یکی تا مسجد از خود می‌شود
# 14 آن یکی در پاک‌بازی جان بداد %~% وین یکی جان کند تا یک نان بداد
# 15 این وسط در با نهایت می‌رود %~% که مر آن را اول و آخر بود
# 16 اول و آخر بباید تا در آن %~% در تصور گنجد اوسط یا میان
# 17 بی‌نهایت چون ندارد دو طرف %~% کی بود او را میانه منصرف
# 18 اول و آخر نشانش کس نداد %~% گفت لو کان له البحر مداد
# 19 هفت دریا گر شود کلی مداد %~% نیست مر پایان شدن را هیچ امید
# 20 باغ و بیشه گر بود یکسر قلم %~% زین سخن هرگز نگردد هیچ کم
# 21 آن همه حبر و قلم فانی شود %~% وین حدیث بی‌عدد باقی بود
# 22 حالت من خواب را ماند گهی %~% خواب پندارد مر آن را گم‌رهی
# 23 چشم من خفته دلم بیدار دان %~% شکل بی‌کار مرا بر کار دان
# 24 گفت پیغامبر که عینای تنام %~% لا ینام قلبی عن رب الانام
# 25 چشم تو بیدار و دل خفته بخواب %~% چشم من خفته دلم در فتح باب
# 26 مر دلم را پنج حس دیگرست %~% حس دل را هر دو عالم منظرست
# 27 تو ز ضعف خود مکن در من نگاه %~% بر تو شب بر من همان شب چاشتگاه
# 28 بر تو زندان بر من آن زندان چو باغ %~% عین مشغولی مرا گشته فراغ
# 29 پای تو در گل مرا گل گشته گل %~% مر ترا ماتم مرا سور و دهل
# 30 در زمینم با تو ساکن در محل %~% می‌دوم بر چرخ هفتم چون زحل
# 31 همنشینت من نیم سایه منست %~% برتر از اندیشه‌ها پایه منست
# 32 زانک من ز اندیشه‌ها بگذشته‌ام %~% خارج اندیشه پویان گشته‌ام
# 33 حاکم اندیشه‌ام محکوم نی %~% زانک بنا حاکم آمد بر بنا
# 34 جمله خلقان سخره اندیشه‌اند %~% زان سبب خسته دل و غم‌پیشه‌اند
# 35 قاصدا خود را باندیشه دهم %~% چون بخواهم از میانشان بر جهم
# 36 من چو مرغ اوجم اندیشه مگس %~% کی بود بر من مگس را دست‌رس
# 37 قاصدا زیر آیم از اوج بلند %~% تا شکسته‌پایگان بر من تنند
# 38 چون ملالم گیرد از سفلی صفات %~% بر پرم همچون طیور الصافات
# 39 پر من رستست هم از ذات خویش %~% بر نچفسانم دو پر من با سریش
# 40 جعفر طیار را پر جاریه‌ست %~% جعفر طرار را پر عاریه‌ست
# 41 نزد آنک لم یذق دعویست این %~% نزد سکان افق معنیست این
# 42 لاف و دعوی باشد این پیش غراب %~% دیگ تی و پر یکی پیش ذباب
# 43 چونک در تو می‌شود لقمه گهر %~% تن مزن چندانک بتوانی بخور
# 44 شیخ روزی بهر دفع سؤ ظن %~% در لگن قی کرد پر در شد لگن
# 45 گوهر معقول را محسوس کرد %~% پیر بینا بهر کم‌عقلی مرد
# 46 چونک در معده شود پاکت پلید %~% قفل نه بر خلق و پنهان کن کلید
# 47 هر که در وی لقمه شد نور جلال %~% هر چه خواهد تا خورد او را حلال
PageV02P103
# 1 گر تو هستی آشنای جان من %~% نیست دعوی گفت معنی‌لان من
# 2 گر بگویم نیم‌شب پیش توم %~% هین مترس از شب که من خویش توم
# 3 این دو دعوی پیش تو معنی بود %~% چون شناسی بانگ خویشاوند خود
# 4 پیشی و خویشی دو دعوی بود لیک %~% هر دو معنی بود پیش فهم نیک
# 5 قرب آوازش گواهی می‌دهد %~% کین دم از نزدیک یاری می‌جهد
# 6 لذت آواز خویشاوند نیز %~% شد گوا بر صدق آن خویش عزیز
# 7 باز بی الهام احمق کو ز جهل %~% می‌نداند بانگ بیگانه ز اهل
# 8 پیش او دعوی بود گفتار او %~% جهل او شد مایه انکار او
# 9 پیش زیرک کاندرونش نورهاست %~% عین این آواز معنی بود راست
# 10 یا به تازی گفت یک تازی‌زبان %~% که همی‌دانم زبان تازیان
# 11 عین تازی گفتنش معنی بود %~% گرچه تازی گفتنش دعوی بود
# 12 یا نویسد کاتبی بر کاغدی %~% کاتب و خط‌خوانم و من امجدی
# 13 این نوشته گرچه خود دعوی بود %~% هم نوشته شاهد معنی بود
# 14 یا بگوید صوفیی دیدی تو دوش %~% در میان خواب سجاده‌بدوش
# 15 من بدم آن وآنچ گفتم خواب در %~% با تو اندر خواب در شرح نظر
# 16 گوش کن چون حلقه اندر گوش کن %~% آن سخن را پیشوای هوش کن
# 17 چون ترا یاد آید آن خواب این سخن %~% معجز نو باشد و زر کهن
# 18 گرچه دعوی می‌نماید این ولی %~% جان صاحب‌واقعه گوید بلی
# 19 پس چو حکمت ضالهمؤمنبود %~% آن ز هر که بشنود موقن بود
# 20 چونک خود را پیش او یابد فقط %~% چون بود شک چون کند او را غلط
# 21 تشنه‌ای را چون بگویی تو شتاب %~% در قدح آبست بستان زود آب
# 22 هیچ گوید تشنه کین دعویست رو %~% از برم ای مدعی مهجور شو
# 23 یا گواه و حجتی بنما که این %~% جنس آبست و از آن ما معین
# 24 یا به طفل شیر مادر بانگ زد %~% که بیا من مادرم هان ای ولد
# 25 طفل گوید مادرا حجت بیار %~% تا که با شیرت بگیرم من قرار
# 26 در دل هر امتی کز حق مزه‌ست %~% روی و آواز پیمبر معجزه‌ست
# 27 چون پیمبر از برون بانگی زند %~% جان امت در درون سجده کند
# 28 زانک جنس بانگ او اندر جهان %~% از کسی نشنیده باشد گوش جان
# 29 آن غریب از ذوق آواز غریب %~% از زبان حق شنود انی قریب
PageV02P104
# 1 مادر یحیی به مریم در نهفت %~% پیشتر از وضع حمل خویش گفت
# 2 که یقین دیدم درون تو شهیست %~% کو اولوا العزم و رسول آگهیست
# 3 چون برابر اوفتادم با تو من %~% کرد سجده حمل من ای ذوالفطن
# 4 این جنین مر آن جنین را سجده کرد %~% کز سجودش در تنم افتاد درد
# 5 گفت مریم من درون خویش هم %~% سجده‌ای دیدم ازین طفل شکم
PageV02P105
# 1 ابلهان گویند کین افسانه را %~% خط بکش زیرا دروغست و خطا
# 2 زانک مریم وقت وضع حمل خویش %~% بود از بیگانه دور و هم ز خویش
# 3 از برون شهر آن شیرین فسون %~% تا نشد فارغ نیامد خود درون
# 4 چون بزادش آنگهانش بر کنار %~% بر گرفت و برد تا پیش تبار
# 5 مادر یحیی کجا دیدش که تا %~% گوید او را این سخن در ماجرا
PageV02P106
# 1 این بداند کانک اهل خاطرست %~% غایب آفاق او را حاضرست
# 2 پیش مریم حاضر آید در نظر %~% مادر یحیی که دورست از بصر
# 3 دیده‌ها بسته ببیند دوست را %~% چون مشبک کرده باشد پوست را
# 4 ور ندیدش نه از برون نه از اندرون %~% از حکایت گیر معنی ای زبون
# 5 نی چنان کافسانه‌ها بشنیده بود %~% همچو شین بر نقش آن چفسیده بود
# 6 تا همی‌گفت آن کلیله بی‌زبان %~% چون سخن نوشد ز دمنه بی بیان
# 7 ور بدانستند لحن همدگر %~% فهم آن چون مرد بی نطقی بشر
# 8 در میان شیر و گاو آن دمنه چون %~% شد رسول و خواند بر هر دو فسون
# 9 چون وزیر شیر شد گاو نبیل %~% چون ز عکس ماه ترسان گشت پیل
# 10 این کلیله و دمنه جمله افتراست %~% ورنه کی با زاغ لک‌لک را مریست
# 11 ای برادر قصه چون پیمانه‌ایست %~% معنی اندر وی مثال دانه‌ایست
# 12 دانه معنی بگیرد مرد عقل %~% ننگرد پیمانه را گر گشت نقل
# 13 ماجرای بلبل و گل گوش دار %~% گر چه گفتی نیست آنجا آشکار
PageV02P107
# 1 ماجرای شمع با پروانه تو %~% بشنو و معنی گزین ز افسانه تو
# 2 گر چه گفتی نیست سر گفت هست %~% هین به بالا پر مپر چون جغد پست
# 3 گفت در شطرنج کین خانه رخست %~% گفت خانه از کجاش آمد بدست
# 4 خانه را بخرید یا میراث یافت %~% فرخ آنکس کو سوی معنی شتافت
# 5 گفت نحوی زید عمروا قد ضرب %~% گفت چونش کرد بی جرمی ادب
# 6 عمرو را جرمش چه بد کان زید خام %~% بی گنه او را بزد همچون غلام
# 7 گفت این پیمانه معنی بود %~% گندمی بستان که پیمانه‌ست رد
# 8 زید و عمرو از بهر اعرابست و ساز %~% گر دروغست آن تو با اعراب ساز
# 9 گفت نی من آن ندانم عمرو را %~% زید چون زد بی‌گناه و بی‌خطا
# 10 گفت از ناچار و لاغی بر گشود %~% عمرو یک واو فزون دزدیده بود
# 11 زید واقف گشت دزدش را بزد %~% چونک از حد برد او را حد سزد
PageV02P108
# 1 گفت اینک راست پذرفتم بجان %~% کژ نماید راست در پیش کژان
# 2 گر بگویی احولی را مه یکیست %~% گویدت این دوست و در وحدت شکیست
# 3 ور برو خندد کسی گوید دو است %~% راست دارد این سزای بد خو است
# 4 بر دروغان جمع می‌آید دروغ %~% للخبیثات الخبیثین زد فروغ
# 5 دل فراخان را بود دست فراخ %~% چشم کوران را عثار سنگ‌لاخ
PageV02P109
# 1 گفت دانایی برای داستان %~% که درختی هست در هندوستان
# 2 هر کسی کز میوه او خورد و برد %~% نی شود او پیر نی هرگز بمرد
# 3 پادشاهی این شنید از صادقی %~% بر درخت و میوه‌اش شد عاشقی
# 4 قاصدی دانا ز دیوان ادب %~% سوی هندوستان روان کرد از طلب
# 5 سالها می‌گشت آن قاصد ازو %~% گرد هندوستان برای جست و جو
# 6 شهر شهر از بهر این مطلوب گشت %~% نی جزیره ماند و نی کوه و نی دشت
# 7 هر که را پرسید کردش ریش‌خند %~% کین کی جوید جز مگر مجنون بند
# 8 بس کسان صفعش زدند اندر مزاح %~% بس کسان گفتند ای صاحب‌فلاح
# 9 جست و جوی چون تو زیرک سینه‌صاف %~% کی تهی باشد کجا باشد گزاف
# 10 وین مراعاتش یکی صفع دگر %~% وین ز صفع آشکارا سخت‌تر
# 11 می‌ستودندش بتسخر کای بزرگ %~% در فلان اقلیم بس هول و سترگ
# 12 در فلان بیشه درختی هست سبز %~% بس بلند و پهن و هر شاخیش گبز
# 13 قاصد شه بسته در جستن کمر %~% می‌شنید از هر کسی نوعی خبر
# 14 بس سیاحت کرد آنجا سالها %~% می‌فرستادش شهنشه مالها
# 15 چون بسی دید اندر آن غربت تعب %~% عاجز آمد آخر الامر از طلب
# 16 هیچ از مقصود اثر پیدا نشد %~% زان غرض غیر خبر پیدا نشد
# 17 رشته اومید او بگسسته شد %~% جسته او عاقبت ناجسته شد
# 18 کرد عزم بازگشتن سوی شاه %~% اشک می‌بارید و می‌برید راه
PageV02P110
# 1 بود شیخی عالمی قطبی کریم %~% اندر آن منزل که آیس شد ندیم
# 2 گفت من نومید پیش او روم %~% ز آستان او براه اندر شوم
# 3 تا دعای او بود همراه من %~% چونک نومیدم من از دلخواه من
# 4 رفت پیش شیخ با چشم پر آب %~% اشک می‌بارید مانند سحاب
# 5 گفت شیخا وقت رحم و رقتست %~% ناامیدم وقت لطف این ساعتست
# 6 گفت واگو کز چه نومیدیستت %~% چیست مطلوب تو رو با چیستت
# 7 گفت شاهنشاه کردم اختیار %~% از برای جستن یک شاخسار
# 8 که درختی هست نادر در جهات %~% میوه او مایه آب حیات
# 9 سالها جستم ندیدم یک نشان %~% جز که طنز و تسخر این سرخوشان
# 10 شیخ خندید و بگفتش ای سلیم %~% این درخت علم باشد در علیم
# 11 بس بلند و بس شگرف و بس بسیط %~% آب حیوانی ز دریای محیط
# 12 تو بصورت رفته‌ای ای بی‌خبر %~% زان ز شاخ معنیی بی بار و بر
# 13 گه درختش نام شد گه آفتاب %~% گاه بحرش نام گشت و گه سحاب
# 14 آن یکی کش صد هزار آثار خاست %~% کمترین آثار او عمر بقاست
# 15 گرچه فردست او اثر دارد هزار %~% آن یکی را نام شاید بی‌شمار
# 16 آن یکی شخصی ترا باشد پدر %~% در حق شخصی دگر باشد پسر
# 17 در حق دیگر بود قهر و عدو %~% در حق دیگر بود لطف و نکو
# 18 صد هزاران نام و او یک آدمی %~% صاحب هر وصفش از وصفی عمی
# 19 هر که جوید نام گر صاحب ثقه‌ست %~% همچو تو نومید و اندر تفرقه‌ست
# 20 تو چه بر چفسی برین نام درخت %~% تا بمانی تلخ‌کام و شوربخت
# 21 در گذر از نام و بنگر در صفات %~% تا صفاتت ره نماید سوی ذات
# 22 اختلاف خلق از نام اوفتاد %~% چون بمعنی رفت آرام اوفتاد
PageV02P111
# 1 چار کس را داد مردی یک درم %~% آن یکی گفت این بانگوری دهم
# 2 آن یکی دیگر عرب بد گفت لا %~% من عنب خواهم نه انگور ای دغا
# 3 آن یکی ترکی بد و گفت این بنم %~% من نمی‌خواهم عنب خواهم ازم
# 4 آن یکی رومی بگفت این قیل را %~% ترک کن خواهیم استافیل را
# 5 در تنازع آن نفر جنگی شدند %~% که ز سر نامها غافل بدند
# 6 مشت بر هم می‌زدند از ابلهی %~% پر بدند از جهل و از دانش تهی
# 7 صاحب سری عزیزی صد زبان %~% گر بدی آنجا بدادی صلحشان
# 8 پس بگفتی او که من زین یک درم %~% آرزوی جمله‌تان را می‌دهم
# 9 چونک بسپارید دل را بی دغل %~% این درمتان می‌کند چندین عمل
# 10 یک درمتان می‌شود چار المراد %~% چار دشمن می‌شود یک ز اتحاد
# 11 گفت هر یکتان دهد جنگ و فراق %~% گفت من آرد شما را اتفاق
# 12 پس شما خاموش باشید انصتوا %~% تا زبانتان من شوم در گفت و گو
# 13 گر سخنتان می‌نماید یک نمط %~% در اثر مایه نزاعست و سخط
# 14 گرمی عاریتی ندهد اثر %~% گرمی خاصیتی دارد هنر
# 15 سرکه را گر گرم کردی ز آتش آن %~% چون خوری سردی فزاید بی گمان
# 16 زانک آن گرمی او دهلیزیست %~% طبع اصلش سردیست و تیزیست
# 17 ور بود یخ‌بسته دوشاب ای پسر %~% چون خوری گرمی فزاید در جگر
# 18 پس ریای شیخ به ز اخلاص ماست %~% کز بصیرت باشد آن وین از عماست
# 19 از حدیث شیخ جمعیت رسد %~% تفرقه آرد دم اهل جسد
# 20 چون سلیمان کز سوی حضرت بتاخت %~% کو زبان جمله مرغان را شناخت
# 21 در زمان عدلش آهو با پلنگ %~% انس بگرفت و برون آمد ز جنگ
# 22 شد کبوتر آمن از چنگال باز %~% گوسفند از گرگ ناورد احتراز
# 23 او میانجی شد میان دشمنان %~% اتحادی شد میان پرزنان
# 24 تو چو موری بهر دانه می‌دوی %~% هین سلیمان جو چه می‌باشی غوی
# 25 دانه‌جو را دانه‌اش دامی شود %~% و آن سلیمان‌جوی را هر دو بود
# 26 مرغ جانها را درین آخر زمان %~% نیستشان از همدگر یک دم امان
# 27 هم سلیمان هست اندر دور ما %~% کو دهد صلح و نماند جور ما
# 28 قول ان من امة را یاد گیر %~% تا به الا و خلا فیها نذیر
# 29 گفت خود خالی نبودست امتی %~% از خلیفه حق و صاحب‌همتی
# 30 مرغ جانها را چنان یکدل کند %~% کز صفاشان بی غش و بی غل کند
# 31 مشفقان گردند همچون والده %~% مسلمون را گفت نفس واحده
# 32 نفس واحد از رسول حق شدند %~% ور نه هر یک دشمن مطلق بدند
PageV02P112
# 1 دو قبیله کاوس و خزرج نام داشت %~% یک ز دیگر جان خون‌آشام داشت
# 2 کینه‌های کهنه‌شان از مصطفی %~% محو شد در نور اسلام و صفا
# 3 اولا اخوان شدند آن دشمنان %~% همچو اعداد عنب در بوستان
# 4 وز دم المؤمنون اخوه بپند %~% در شکستند و تن واحد شدند
# 5 صورت انگورها اخوان بود %~% چون فشردی شیره واحد شود
# 6 غوره و انگور ضدانند لیک %~% چونک غوره پخته شد شد یار نیک
# 7 غوره‌ای کو سنگ‌بست و خام ماند %~% در ازل حق کافر اصلیش خواند
# 8 نه اخی نه نفس واحد باشد او %~% در شقاوت نحس ملحد باشد او
# 9 گر بگویم آنچ او دارد نهان %~% فتنه افهام خیزد در جهان
# 10 سر گبر کور نامذکور به %~% دود دوزخ از ارم مهجور به
# 11 غوره‌های نیک کایشان قابلند %~% از دم اهل دل آخر یک دلند
# 12 سوی انگوری همی‌رانند تیز %~% تا دوی بر خیزد و کین و ستیز
# 13 پس در انگوری همی‌درند پوست %~% تا یکی گردند و وحدت وصف اوست
# 14 دوست دشمن گردد ایرا هم دواست %~% هیچ یک با خویش جنگی در نبست
# 15 آفرین بر عشق کل اوستاد %~% صد هزاران ذره را داد اتحاد
# 16 همچو خاک مفترق در ره‌گذر %~% یک سبوشان کرد دست کوزه‌گر
# 17 که اتحاد جسمهای آب و طین %~% هست ناقص جان نمی‌ماند بدین
# 18 گر نظایر گویم اینجا در مثال %~% فهم را ترسم که آرد اختلال
# 19 هم سلیمان هست اکنون لیک ما %~% از نشاط دوربینی در عمی
# 20 دوربینی کور دارد مرد را %~% همچو خفته در سرا کور از سرا
# 21 مولعیم اندر سخنهای دقیق %~% در گره ها باز کردن ما عشیق
# 22 تا گره بندیم و بگشاییم ما %~% در شکال و در جواب آیین‌فزا
# 23 همچو مرغی کو گشاید بند دام %~% گاه بندد تا شود در فن تمام
# 24 او بود محروم از صحرا و مرج %~% عمر او اندر گره کاریست خرج
# 25 خود زبون او نگردد هیچ دام %~% لیک پرش در شکست افتد مدام
# 26 با گره کم کوش تا بال و پرت %~% نسکلد یک یک ازین کر و فرت
# 27 صد هزاران مرغ پرهاشان شکست %~% و آن کمین‌گاه عمارض را نبست
# 28 حال ایشان از نبی خوان ای حریص %~% نقبوا فیها ببین هل من محیص
# 29 از نزاع ترک و رومی و عرب %~% حل نشد اشکال انگور و عنب
# 30 تا سلیمان لسین معنوی %~% در نیاید بر نخیزد این دوی
# 31 جمله مرغان منازع بازوار %~% بشنوید این طبل باز شهریار
# 32 ز اختلاف خویش سوی اتحاد %~% هین ز هر جانب روان گردید شاد
# 33 حیث ما کنتم فولوا وجهکم %~% نحوه هذا الذی لم ینهکم
# 34 کور مرغانیم و بس ناساختیم %~% کان سلیمان را دمی نشناختیم
# 35 همچو جغدان دشمن بازان شدیم %~% لاجرم وا مانده ویران شدیم
# 36 می‌کنیم از غایت جهل و عما %~% قصد آزار عزیزان خدا
# 37 جمع مرغان کز سلیمان روشنند %~% پر و بال بی گنه کی برکنند
# 38 بلک سوی عاجزان چینه کشند %~% بی خلاف و کینه آن مرغان خوشند
# 39 هدهد ایشان پی تقدیس را %~% می‌گشاید راه صد بلقیس را
# 40 زاغ ایشان گر بصورت زاغ بود %~% باز همت آمد و مازاغ بود
# 41 لکلک ایشان که لک‌لک می‌زند %~% آتش توحید در شک می‌زند
# 42 و آن کبوترشان ز بازان نشکهد %~% باز سر پیش کبوترشان نهد
# 43 بلبل ایشان که حالت آرد او %~% در درون خویش گلشن دارد او
# 44 طوطی ایشان ز قند آزاد بود %~% کز درون قند ابد رویش نمود
# 45 پای طاووسان ایشان در نظر %~% بهتر از طاووس‌پران دگر
# 46 منطق الطیر آن خاقانی صداست %~% منطق الطیر سلیمانی کجاست
# 47 تو چه دانی بانگ مرغان را همی %~% چون ندیدستی سلیمان را دمی
# 48 پر آن مرغی که بانگش مطربست %~% از برون مشرقست و مغربست
# 49 هر یک آهنگش ز کرسی تا ثریست %~% وز ثری تا عرش در کر و فریست
# 50 مرغ کو بی این سلیمان می‌رود %~% عاشق ظلمت چو خفاشی بود
# 51 با سلیمان خو کن ای خفاش رد %~% تا که در ظلمت نمانی تا ابد
# 52 یک گزی ره که بدان سو می‌روی %~% همچو گز قطب مساحت می‌شوی
# 53 وانک لنگ و لوک آن سو می‌جهی %~% از همه لنگی و لوکی می‌رهی
PageV02P113
# 1 تخم بطی گر چه مرغ خانه‌ات %~% کرد زیر پر چو دایه تربیت
# 2 مادر تو بط آن دریا بدست %~% دایه‌ات خاکی بد و خشکی‌پرست
# 3 میل دریا که دل تو اندرست %~% آن طبیعت جانت را از مادرست
# 4 میل خشکی مر ترا زین دایه است %~% دایه را بگذار کو بدرایه است
# 5 دایه را بگذار در خشک و بران %~% اندر آ در بحر معنی چون بطان
# 6 گر ترا مادر بترساند ز آب %~% تو مترس و سوی دریا ران شتاب
# 7 تو بطی بر خشک و بر تر زنده‌ای %~% نی چو مرغ خانه خانه‌گنده‌ای
# 8 تو ز کرمنا بنی آدم شهی %~% هم به خشکی هم به دریا پا نهی
# 9 که حملناهم علی البحر بجان %~% از حملناهم علی البر پیش ران
# 10 مر ملایک را سوی بر راه نیست %~% جنس حیوان هم ز بحر آگاه نیست
# 11 تو بتن حیوان بجانی از ملک %~% تا روی هم بر زمین هم بر فلک
# 12 تا بظاهر مثلکم باشد بشر %~% با دل یوحی الیه دیده‌ور
# 13 قالب خاکی فتاده بر زمین %~% روح او گردان برین چرخ برین
# 14 ما همه مرغابیانیم ای غلام %~% بحر می‌داند زبان ما تمام
# 15 پس سلیمان بحر آمد ما چو طیر %~% در سلیمان تا ابد داریم سیر
# 16 با سلیمان پای در دریا بنه %~% تا چو داود آب سازد صد زره
# 17 آن سلیمان پیش جمله حاضرست %~% لیک غیرت چشم‌بند و ساحرست
# 18 تا ز جهل و خوابناکی و فضول %~% او بپیش ما و ما از وی ملول
# 19 تشنه را درد سر آرد بانگ رعد %~% چون نداند کو کشاند ابر سعد
# 20 چشم او ماندست در جوی روان %~% بی‌خبر از ذوق آب آسمان
# 21 مرکب همت سوی اسباب راند %~% از مسبب لاجرم محجوب ماند
# 22 آنک بیند او مسبب را عیان %~% کی نهد دل بر سببهای جهان
PageV02P114
# 1 زاهدی بد در میان بادیه %~% در عبادت غرق چون عبادیه
# 2 حاجیان آنجا رسیدند از بلاد %~% دیده‌شان بر زاهد خشک اوفتاد
# 3 جای زاهد خشک بود او ترمزاج %~% از سموم بادیه بودش علاج
# 4 حاجیان حیران شدند از وحدتش %~% و آن سلامت در میان آفتش
# 5 در نماز استاده بد بر روی ریگ %~% ریگ کز تفش بجوشد آب دیگ
# 6 گفتیی سرمست در سبزه و گلست %~% یا سواره بر براق و دلدلست
# 7 یا که پایش بر حریر و حله‌هاست %~% یا سموم او را به از باد صباست
# 8 پس بماندند آن جماعت با نیاز %~% تا شود درویش فارغ از نماز
# 9 چون ز استغراق باز آمد فقیر %~% زان جماعت زنده روشن‌ضمیر
# 10 دید کآبش می‌چکید از دست و رو %~% جامه‌اش تر بود از آثار وضو
# 11 پس بپرسیدش که آبت از کجاست %~% دست را بر داشت کز سوی سماست
# 12 گفت هر گاهی که خواهی می‌رسد %~% بی ز چاه و بی ز حبل من مسد
# 13 مشکل ما حل کن ای سلطان دین %~% تا ببخشد حال تو ما را یقین
# 14 وا نما سری ز اسرارت بما %~% تا ببریم از میان زنارها
# 15 چشم را بگشود سوی آسمان %~% که اجابت کن دعای حاجیان
# 16 رزق‌جویی را ز بالا خوگرم %~% تو ز بالا بر گشودستی درم
# 17 ای نموده تو مکان از لامکان %~% فی السما رزقکم کرده عیان
# 18 در میان این مناجات ابر خوش %~% زود پیدا شد چو پیل آب‌کش
# 19 همچو آب از مشک باریدن گرفت %~% در گو و در غارها مسکن گرفت
# 20 ابر می‌بارید چون مشک اشکها %~% حاجیان جمله گشاده مشکها
# 21 یک جماعت زان عجایب کارها %~% می‌بریدند از میان زنارها
# 22 قوم دیگر را یقین در ازدیاد %~% زین عجب والله اعلم بالرشاد
# 23 قوم دیگر ناپذیرا ترش و خام %~% ناقصان سرمدی تم الکلام
PageV02P115
### | [ daftar 3 ]
# 1 ای ضیا الحق حسام الدین بیار %~% این سوم دفتر که سنت شد سه بار
# 2 بر گشا گنجینه اسرار را %~% در سوم دفتر بهل اعذار را
# 3 قوتت از قوت حق می‌زهد %~% نه از عروقی کز حرارت می‌جهد
# 4 این چراغ شمس کو روشن بود %~% نه از فتیل و پنبه و روغن بود
# 5 سقف گردون کو چنین دایم بود %~% نه از طناب و استنی قایم بود
# 6 قوت جبریل از مطبخ نبود %~% بود از دیدار خلاق وجود
# 7 همچنان این قوت ابدال حق %~% هم ز حق دان نه از طعام و از طبق
# 8 جسمشان را هم ز نور اسرشته‌اند %~% تا ز روح و از ملک بگذشته‌اند
# 9 چونک موصوفی باوصاف جلیل %~% ز آتش امراض بگذر چون خلیل
# 10 گردد آتش بر تو هم برد و سلام %~% ای عناصر مر مزاجت را غلام
# 11 هر مزاجی را عناصر مایه‌است %~% وین مزاجت برتر از هر پایه است
# 12 این مزاجت از جهان منبسط %~% وصف وحدت را کنون شد ملتقط
# 13 ای دریغا عرصه افهام خلق %~% سخت تنگ آمد ندارد خلق حلق
# 14 ای ضیا الحق بحذق رای تو %~% حلق بخشد سنگ را حلوای تو
# 15 کوه طور اندر تجلی حلق یافت %~% تا که می نوشید و می را بر نتافت
# 16 صار دکا منه وانشق الجبل %~% هل رایتم من جبل رقص الجمل
# 17 لقمه‌بخشی آید از هر کس به کس %~% حلق‌بخشی کار یزدانست و بس
# 18 حلق بخشد جسم را و روح را %~% حلق بخشد بهر هر عضوت جدا
# 19 این گهی بخشد که اجلالی شوی %~% وز دغا و از دغل خالی شوی
# 20 تا نگویی سر سلطان را به کس %~% تا نریزی قند را پیش مگس
# 21 گوش آنکس نوشد اسرار جلال %~% کو چو سوسن صدزبان افتاد و لال
# 22 حلق بخشد خاک را لطف خدا %~% تا خورد آب و بروید صد گیا
# 23 باز خاکی را ببخشد حلق و لب %~% تا گیاهش را خورد اندر طلب
# 24 چون گیاهش خورد حیوان گشت زفت %~% گشت حیوان لقمه انسان و رفت
# 25 باز خاک آمد شد اکال بشر %~% چون جدا شد از بشر روح و بصر
# 26 ذره‌ها دیدم دهانشان جمله باز %~% گر بگویم خوردشان گردد دراز
# 27 برگها را برگ از انعام او %~% دایگان را دایه لطف عام او
# 28 رزقها را رزقها او می‌دهد %~% زانک گندم بی غذایی چون زهد
# 29 نیست شرح این سخن را منتهی %~% پاره‌ای گفتم بدانی پاره‌ها
# 30 جمله عالم آکل و ماکول دان %~% باقیان را مقبل و مقبول دان
# 31 این جهان و ساکنانش منتشر %~% وان جهان و سالکانش مستمر
# 32 این جهان و عاشقانش منقطع %~% اهل آن عالم مخلد مجتمع
# 33 پس کریم آنست کو خود را دهد %~% آب حیوانی که ماند تا ابد
# 34 باقیات الصالحات آمد کریم %~% رسته از صد آفت و اخطار و بیم
# 35 گر هزارانند یک کس بیش نیست %~% چون خیالاتی عدد اندیش نیست
# 36 آکل و ماکول را حلقست و نای %~% غالب و مغلوب را عقلست و رای
# 37 حلق بخشید او عصای عدل را %~% خورد آن چندان عصا و حبل را
# 38 واندرو افزون نشد زان جمله اکل %~% زانک حیوانی نبودش اکل و شکل
# 39 مر یقین را چون عصا هم حلق داد %~% تا بخورد او هر خیالی را که زاد
# 40 پس معانی را چو اعیان حلقهاست %~% رازق حلق معانی هم خداست
# 41 پس ز مه تا ماهی هیچ از خلق نیست %~% که بجذب مایه او را حلق نیست
# 42 حلق جان از فکر تن خالی شود %~% آنگهان روزیش اجلالی شود
# 43 شرط تبدیل مزاج آمد بدان %~% کز مزاج بد بود مرگ بدان
# 44 چون مزاج آدمی گل‌خوار شد %~% زرد و بدرنگ و سقیم و خوار شد
# 45 چون مزاج زشت او تبدیل یافت %~% رفت زشتی از رخش چون شمع تافت
# 46 دایه‌ای کو طفل شیرآموز را %~% تا بنعمت خوش کند پدفوز را
# 47 گر ببندد راه آن پستان برو %~% برگشاید راه صد بستان برو
# 48 زانک پستان شد حجاب آن ضعیف %~% از هزاران نعمت و خوان و رغیف
# 49 پس حیات ماست موقوف فطام %~% اندک اندک جهد کن تم الکلام
# 50 چون جنین بد آدمی بد خون غذا %~% از نجس پاکی برد مؤمن کذا
# 51 از فطام خون غذااش شیر شد %~% وز فطام شیر لقمه‌گیر شد
# 52 وز فطام لقمه لقمانی شود %~% طالب اشکار پنهانی شود
# 53 گر جنین را کس بگفتی در رحم %~% هست بیرون عالمی بس منتظم
# 54 یک زمینی خرمی با عرض و طول %~% اندرو صد نعمت و چندین اکول
# 55 کوهها و بحرها و دشتها %~% بوستانها باغها و کشتها
# 56 آسمانی بس بلند و پر ضیا %~% آفتاب و ماهتاب و صد سها
# 57 از جنوب و از شمال و از دبور %~% باغها دارد عروسیها و سور
# 58 در صفت ناید عجایبهای آن %~% تو درین ظلمت چه‌ای در امتحان
# 59 خون خوری در چارمیخ تنگنا %~% در میان حبس و انجاس و عنا
# 60 او بحکم حال خود منکر بدی %~% زین رسالت معرض و کافر شدی
# 61 کین محالست و فریبست و غرور %~% زانک تصویری ندارد وهم کور
# 62 جنس چیزی چون ندید ادراک او %~% نشنود ادراک منکرناک او
# 63 همچنانک خلق عام اندر جهان %~% زان جهان ابدال می‌گویندشان
# 64 کین جهان چاهیست بس تاریک و تنگ %~% هست بیرون عالمی بی بو و رنگ
# 65 هیچ در گوش کسی زیشان نرفت %~% کین طمع آمد حجاب ژرف و زفت
# 66 گوش را بندد طمع از استماع %~% چشم را بندد غرض از اطلاع
# 67 همچنانک آن جنین را طمع خون %~% کان غذای اوست در اوطان دون
# 68 از حدیث این جهان محجوب کرد %~% غیر خون او می‌نداند چاشت خورد
PageV03P001
# 1 آن شنیدی تو که در هندوستان %~% دید دانایی گروهی دوستان
# 2 گرسنه مانده شده بی‌برگ و عور %~% می‌رسیدند از سفر از راه دور
# 3 مهر داناییش جوشید و بگفت %~% خوش سلامیشان و چون گلبن شکفت
# 4 گفت دانم کز تجوع وز خلا %~% جمع آمد رنجتان زین کربلا
# 5 لیک الله الله ای قوم جلیل %~% تا نباشد خوردتان فرزند پیل
# 6 پیل هست این سو که اکنون می‌روید %~% پیل‌زاده مشکرید و بشنوید
# 7 پیل‌بچگانند اندر راهتان %~% صید ایشان هست بس دلخواهتان
# 8 بس ضعیف‌اند و لطیف و بس سمین %~% لیک مادر هست طالب در کمین
# 9 از پی فرزند صد فرسنگ راه %~% او بگردد در حنین و آه آه
# 10 آتش و دود آید از خرطوم او %~% الحذر زان کودک مرحوم او
# 11 اولیا اطفال حق‌اند ای پسر %~% غایبی و حاضری بس با خبر
# 12 غایبی مندیش از نقصانشان %~% کو کشد کین از برای جانشان
# 13 گفت اطفال من‌اند این اولیا %~% در غریبی فرد از کار و کیا
# 14 از برای امتحان خوار و یتیم %~% لیک اندر سر منم یار و ندیم
# 15 پشت‌دار جمله عصمتهای من %~% گوییا هستند خود اجزای من
# 16 هان و هان این دلق‌پوشان من‌اند %~% صد هزار اندر هزار و یک تن‌اند
# 17 ورنه کی کردی به یک چوبی هنر %~% موسیی فرعون را زیر و زبر
# 18 ورنه کی کردی به یک نفرین بد %~% نوح شرق و غرب را غرقاب خود
# 19 بر نکندی یک دعای لوط راد %~% جمله شهرستانشان را بی مراد
# 20 گشت شهرستان چون فردوسشان %~% دجله آب سیه رو بین نشان
# 21 سوی شامست این نشان و این خبر %~% در ره قدسش ببینی در گذر
# 22 صد هزاران ز انبیای حق‌پرست %~% خود بهر قرنی سیاستها بدست
# 23 گر بگویم وین بیان افزون شود %~% خود جگر چه بود که کهها خون شود
# 24 خون شود کهها و باز آن بفسرد %~% تو نبینی خون شدن کوری و رد
# 25 طرفه کوری دوربین تیزچشم %~% لیک از اشتر نبیند غیر پشم
# 26 مو بمو بیند ز صرفه حرص انس %~% رقص بی مقصود دارد همچو خرس
# 27 رقص آنجا کن که خود را بشکنی %~% پنبه را از ریش شهوت بر کنی
# 28 رقص و جولان بر سر میدان کنند %~% رقص اندر خون خود مردان کنند
# 29 چون رهند از دست خود دستی زنند %~% چون جهند از نقص خود رقصی کنند
# 30 مطربانشان از درون دف می‌زنند %~% بحرها در شورشان کف می‌زنند
# 31 تو نبینی لیک بهر گوششان %~% برگها بر شاخها هم کف‌زنان
# 32 تو نبینی برگها را کف زدن %~% گوش دل باید نه این گوش بدن
# 33 گوش سر بر بند از هزل و دروغ %~% تا ببینی شهر جان با فروغ
# 34 سر کشد گوش محمد در سخن %~% کش بگوید در نبی حق هو اذن
# 35 سر به سر گوشست و چشم است این نبی %~% تازه زو ما مرضعست او ما صبی
# 36 این سخن پایان ندارد باز ران %~% سوی اهل پیل و بر آغاز ران
PageV03P002
# 1 هر دهان را پیل بویی می‌کند %~% گرد معده هر بشر بر می‌تند
# 2 تا کجا یابد کباب پور خویش %~% تا نماید انتقام و زور خویش
# 3 گوشتهای بندگان حق خوری %~% غیبت ایشان کنی کیفر بری
# 4 هان که بویای دهانتان خالقست %~% کی برد جان غیر آن کو صادقست
# 5 وای آن افسوسیی کش بوی‌گیر %~% باشد اندر گور منکر یا نکیر
# 6 نه دهان دزدیدن امکان زان مهان %~% نه دهان خوش کردن از دارودهان
# 7 آب و روغن نیست مر روپوش را %~% راه حیلت نیست عقل و هوش را
# 8 چند کوبد زخمهای گرزشان %~% بر سر هر ژاژخا و مرزشان
# 9 گرز عزرائیل را بنگر اثر %~% گر نبینی چوب و آهن در صور
# 10 هم بصورت می‌نماید گه گهی %~% زان همان رنجور باشد آگهی
# 11 گوید آن رنجور ای یاران من %~% چیست این شمشیر بر ساران من
# 12 ما نمی‌بینیم باشد این خیال %~% چه خیالست این که این هست ارتحال
# 13 چه خیالست این که این چرخ نگون %~% از نهیب این خیالی شد کنون
# 14 گرزها و تیغها محسوس شد %~% پیش بیمار و سرش منکوس شد
# 15 او همی‌بیند که آن از بهر اوست %~% چشم دشمن بسته زان و چشم دوست
# 16 حرص دنیا رفت و چشمش تیز شد %~% چشم او روشن گه خون‌ریز شد
# 17 مرغ بی‌هنگام شد آن چشم او %~% از نتیجه کبر او و خشم او
# 18 سر بریدن واجب آید مرغ را %~% کو بغیر وقت جنباند درا
# 19 هر زمان نزعیست جزو جانت را %~% بنگر اندر نزع جان ایمانت را
# 20 عمر تو مانند همیان زرست %~% روز و شب مانند دینار اشمرست
# 21 می‌شمارد می‌دهد زر بی وقوف %~% تا که خالی گردد و آید خسوف
# 22 گر ز که بستانی و ننهی بجای %~% اندر آید کوه زان دادن ز پای
# 23 پس بنه بر جای هر دم را عوض %~% تا ز واسجد واقترب یابی غرض
# 24 در تمامی کارها چندین مکوش %~% جز به کاری که بود در دین مکوش
# 25 عاقبت تو رفت خواهی ناتمام %~% کارهاات ابتر و نان تو خام
# 26 وان عمارت کردن گور و لحد %~% نه به سنگست و به چوب و نه لبد
# 27 بلک خود را در صفا گوری کنی %~% در منی او کنی دفن منی
# 28 خاک او گردی و مدفون غمش %~% تا دمت یابد مددها از دمش
# 29 گورخانه و قبه‌ها و کنگره %~% نبود از اصحاب معنی آن سره
# 30 بنگر اکنون زنده اطلس‌پوش را %~% هیچ اطلس دست گیرد هوش را
# 31 در عذاب منکرست آن جان او %~% گزدم غم دل دل غمدان او
# 32 از برون بر ظاهرش نقش و نگار %~% وز درون ز اندیشه‌ها او زار زار
# 33 و آن یکی بینی در آن دلق کهن %~% چون نبات اندیشه و شکر سخن
PageV03P003
# 1 گفت ناصح بشنوید این پند من %~% تا دل و جانتان نگردد ممتحن
# 2 با گیاه و برگها قانع شوید %~% در شکار پیل‌بچگان کم روید
# 3 من برون کردم ز گردن وام نصح %~% جز سعادت کی بود انجام نصح
# 4 من به تبلیغ رسالت آمدم %~% تا رهانم مر شما را از ندم
# 5 هین مبادا که طمع رهتان زند %~% طمع برگ از بیخهاتان بر کند
# 6 این بگفت و خیربادی کرد و رفت %~% گشت قحط و جوعشان در راه زفت
# 7 ناگهان دیدند سوی جاده‌ای %~% پور پیلی فربهی نو زاده‌ای
# 8 اندر افتادند چون گرگان مست %~% پاک خوردندش فرو شستند دست
# 9 آن یکی همره نخورد و پند داد %~% که حدیث آن فقیرش بود یاد
# 10 از کبابش مانع آمد آن سخن %~% بخت نو بخشد ترا عقل کهن
# 11 پس بیفتادند و خفتند آن همه %~% وان گرسنه چون شبان اندر رمه
# 12 دید پیلی سهمناکی می‌رسید %~% اولا آمد سوی حارس دوید
# 13 بوی می‌کرد آن دهانش را سه بار %~% هیچ بویی زو نیامد ناگوار
# 14 چند باری گرد او گشت و برفت %~% مر ورا نازرد آن شه‌پیل زفت
# 15 مر لب هر خفته‌ای را بوی کرد %~% بوی می‌آمد ورا زان خفته مرد
# 16 از کباب پیل‌زاده خورده بود %~% بر درانید و بکشتش پیل زود
# 17 در زمان او یک بیک را زان گروه %~% می‌درانید و نبودش زان شکوه
# 18 بر هوا انداخت هر یک را گزاف %~% تا همی‌زد بر زمین می‌شد شکاف
# 19 ای خورنده خون خلق از راه برد %~% تا نه آرد خون ایشانت نبرد
# 20 مال ایشان خون ایشان دان یقین %~% زانک مال از زور آید در یمین
# 21 مادر آن پیل‌بچگان کین کشد %~% پیل بچه‌خواره را کیفر کشد
# 22 پیل‌بچه می‌خوری ای پاره‌خوار %~% هم بر آرد خصم پیل از تو دمار
# 23 بوی رسوا کرد مکر اندیش را %~% پیل داند بوی طفل خویش را
# 24 آنک یابد بوی حق را از یمن %~% چون نیابد بوی باطل را ز من
# 25 مصطفی چون برد بوی از راه دور %~% چون نیابد از دهان ما بخور
# 26 هم بیابد لیک پوشاند ز ما %~% بوی نیک و بد بر آید بر سما
# 27 تو همی‌خسپی و بوی آن حرام %~% می‌زند بر آسمان سبزفام
# 28 همره انفاس زشتت می‌شود %~% تا به بوگیران گردون می‌رود
# 29 بوی کبر و بوی حرص و بوی آز %~% در سخن گفتن بیاید چون پیاز
# 30 گر خوری سوگند من کی خورده‌ام %~% از پیاز و سیر تقوی کرده‌ام
# 31 آن دم سوگند غمازی کند %~% بر دماغ همنشینان بر زند
# 32 پس دعاها رد شود از بوی آن %~% آن دل کژ می‌نماید در زبان
# 33 اخسؤا آید جواب آن دعا %~% چوب رد باشد جزای هر دغا
# 34 گر حدیثت کژ بود معنیت راست %~% آن کژی لفظ مقبول خداست
PageV03P004
# 1 آن بلال صدق در بانگ نماز %~% حی را هی همی‌خواند از نیاز
# 2 تا بگفتند ای پیمبر نیست راست %~% این خطا اکنون که آغاز بناست
# 3 ای نبی و ای رسول کردگار %~% یک مؤذن کو بود افصح بیار
# 4 عیب باشد اول دین و صلاح %~% لحن خواندن لفظ حی عل فلاح
# 5 خشم پیغمبر بجوشید و بگفت %~% یک دو رمزی از عنایات نهفت
# 6 کای خسان نزد خدا هی بلال %~% بهتر از صد حی و خی و قیل و قال
# 7 وا مشورانید تا من رازتان %~% وا نگویم آخر و آغازتان
# 8 گر نداری تو دم خوش در دعا %~% رو دعا می‌خواه ز اخوان صفا
PageV03P005
# 1 گفت ای موسی ز من می‌جو پناه %~% با دهانی که نکردی تو گناه
# 2 گفت موسی من ندارم آن دهان %~% گفت ما را از دهان غیر خوان
# 3 از دهان غیر کی کردی گناه %~% از دهان غیر بر خوان کای اله
# 4 آنچنان کن که دهانها مر ترا %~% در شب و در روزها آرد دعا
# 5 از دهانی که نکردستی گناه %~% و آن دهان غیر باشد عذر خواه
# 6 یا دهان خویشتن را پاک کن %~% روح خود را چابک و چالاک کن
# 7 ذکر حق پاکست چون پاکی رسید %~% رخت بر بندد برون آید پلید
# 8 می‌گریزد ضدها از ضدها %~% شب گریزد چون بر افروزد ضیا
# 9 چون در آید نام پاک اندر دهان %~% نه پلیدی ماند و نه اندهان
PageV03P006
# 1 آن یکی الله می‌گفتی شبی %~% تا که شیرین می‌شد از ذکرش لبی
# 2 گفت شیطان آخر ای بسیارگو %~% این همه الله را لبیک کو
# 3 می‌نیاید یک جواب از پیش تخت %~% چند الله می‌زنی با روی سخت
# 4 او شکسته‌دل شد و بنهاد سر %~% دید در خواب او خضر را در خضر
# 5 گفت هین از ذکر چون وا مانده‌ای %~% چون پشیمانی از آن کش خوانده‌ای
# 6 گفت لبیکم نمی‌آید جواب %~% زان همی‌ترسم که باشم رد باب
# 7 گفت آن الله تو لبیک ماست %~% و آن نیاز و درد و سوزت پیک ماست
# 8 حیله‌ها و چاره‌جوییهای تو %~% جذب ما بود و گشاد این پای تو
# 9 ترس و عشق تو کمند لطف ماست %~% زیر هر یا رب تو لبیکهاست
# 10 جان جاهل زین دعا جز دور نیست %~% زانک یا رب گفتنش دستور نیست
# 11 بر دهان و بر دلش قفلست و بند %~% تا ننالد با خدا وقت گزند
# 12 داد مر فرعون را صد ملک و مال %~% تا بکرد او دعوی عز و جلال
# 13 در همه عمرش ندید او درد سر %~% تا ننالد سوی حق آن بدگهر
# 14 داد او را جمله ملک این جهان %~% حق ندادش درد و رنج و اندهان
# 15 درد آمد بهتر از ملک جهان %~% تا بخوانی مر خدا را در نهان
# 16 خواندن بی درد از افسردگیست %~% خواندن با درد از دل‌بردگیست
# 17 آن کشیدن زیر لب آواز را %~% یاد کردن مبدا و آغاز را
# 18 آن شده آواز صافی و حزین %~% ای خدا وی مستغاث و ای معین
# 19 ناله سگ در رهش بی جذبه نیست %~% زانک هر راغب اسیر ره‌زنیست
# 20 چون سگ کهفی که از مردار رست %~% بر سر خوان شهنشاهان نشست
# 21 تا قیامت می‌خورد او پیش غار %~% آب رحمت عارفانه بی تغار
# 22 ای بسا سگ‌پوست کو را نام نیست %~% لیک اندر پرده بی آن جام نیست
# 23 جان بده از بهر این جام ای پسر %~% بی جهاد و صبر کی باشد ظفر
# 24 صبر کردن بهر این نبود حرج %~% صبر کن کالصبر مفتاح الفرج
# 25 زین کمین بی صبر و حزمی کس نرست %~% حزم را خود صبر آمد پا و دست
# 26 حزم کن از خورد کین زهرین گیاست %~% حزم کردن زور و نور انبیاست
# 27 کاه باشد کو به هر بادی جهد %~% کوه کی مر باد را وزنی نهد
# 28 هر طرف غولی همی‌خواند ترا %~% کای برادر راه خواهی هین بیا
# 29 ره نمایم همرهت باشم رفیق %~% من قلاووزم درین راه دقیق
# 30 نه قلاوزست و نه ره داند او %~% یوسفا کم رو سوی آن گرگ‌خو
# 31 حزم این باشد که نفریبد ترا %~% چرب و نوش و دامهای این سرا
# 32 که نه چربش دارد و نه نوش او %~% سحر خواند می‌دمد در گوش او
# 33 که بیا مهمان ما ای روشنی %~% خانه آن تست و تو آن منی
# 34 حزم آن باشد که گویی تخمه‌ام %~% یا سقیمم خسته این دخمه‌ام
# 35 یا سرم دردست درد سر ببر %~% یا مرا خواندست آن خالو پسر
# 36 زانک یک نوشت دهد با نیشها %~% که بکارد در تو نوشش ریشها
# 37 زر اگر پنجاه اگر شصتت دهد %~% ماهیا او گوشت در شستت دهد
# 38 گر دهد خود کی دهد آن پر حیل %~% جوز پوسیدست گفتار دغل
# 39 ژغژغ آن عقل و مغزت را برد %~% صد هزاران عقل را یک نشمرد
# 40 یار تو خرجین تست و کیسه‌ات %~% گر تو رامینی مجو جز ویسه‌ات
# 41 ویسه و معشوق تو هم ذات تست %~% وین برونیها همه آفات تست
# 42 حزم آن باشد که چون دعوت کنند %~% تو نگویی مست و خواهان منند
# 43 دعوت ایشان صفیر مرغ دان %~% که کند صیاد در مکمن نهان
# 44 مرغ مرده پیش بنهاده که این %~% می‌کند این بانگ و آواز و حنین
# 45 مرغ پندارد که جنس اوست او %~% جمع آید بر دردشان پوست او
# 46 جز مگر مرغی که حزمش داد حق %~% تا نگردد گیج آن دانه و ملق
# 47 هست بی حزمی پشیمانی یقین %~% بشنو این افسانه را در شرح این
PageV03P007
# 1 ای برادر بود اندر ما مضی %~% شهریی با روستایی آشنا
# 2 روستایی چون سوی شهر آمدی %~% خرگه اندر کوی آن شهری زدی
# 3 دو مه و سه ماه مهمانش بدی %~% بر دکان او و بر خوانش بدی
# 4 هر حوایج را که بودش آن زمان %~% راست کردی مرد شهری رایگان
# 5 رو به شهری کرد و گفت ای خواجه تو %~% هیچ می‌نایی سوی ده فرجه‌جو
# 6 الله الله جمله فرزندان بیار %~% کین زمان گلشنست و نوبهار
# 7 یا بتابستان بیا وقت ثمر %~% تا ببندم خدمتت را من کمر
# 8 خیل و فرزندان و قومت را بیار %~% در ده ما باش سه ماه و چهار
# 9 که بهاران خطه ده خوش بود %~% کشت‌زار و لاله دلکش بود
# 10 وعده دادی شهری او را دفع حال %~% تا بر آمد بعد وعده هشت سال
# 11 او بهر سالی همی‌گفتی که کی %~% عزم خواهی کرد کامد ماه دی
# 12 او بهانه ساختی کامسال‌مان %~% از فلان خطه بیامد میهمان
# 13 سال دیگر گر توانم وا رهید %~% از مهمات آن طرف خواهم دوید
# 14 گفت هستند آن عیالم منتظر %~% بهر فرزندان تو ای اهل بر
# 15 باز هر سالی چو لکلک آمدی %~% تا مقیم قبه شهری شدی
# 16 خواجه هر سالی ز زر و مال خویش %~% خرج او کردی گشادی بال خویش
# 17 آخرین کرت سه ماه آن پهلوان %~% خوان نهادش بامدادان و شبان
# 18 از خجالت باز گفت او خواجه را %~% چند وعده چند بفریبی مرا
# 19 گفت خواجه جسم و جانم وصل‌جوست %~% لیک هر تحویل اندر حکم هوست
# 20 آدمی چون کشتی است و بادبان %~% تا کی آرد باد را آن بادران
# 21 باز سوگندان بدادش کای کریم %~% گیر فرزندان بیا بنگر نعیم
# 22 دست او بگرفت سه کرت بعهد %~% کالله الله زو بیا بنمای جهد
# 23 بعد ده سال و بهر سالی چنین %~% لابه‌ها و وعده‌های شکرین
# 24 کودکان خواجه گفتند ای پدر %~% ماه و ابر و سایه هم دارد سفر
# 25 حقها بر وی تو ثابت کرده‌ای %~% رنجها در کار او بس برده‌ای
# 26 او همی‌خواهد که بعضی حق آن %~% وا گزارد چون شوی تو میهمان
# 27 بس وصیت کرد ما را او نهان %~% که کشیدش سوی ده لابه‌کنان
# 28 گفت حقست این ولی ای سیبویه %~% اتق من شر من احسنت الیه
# 29 دوستی تخم دم آخر بود %~% ترسم از وحشت که آن فاسد شود
# 30 صحبتی باشد چو شمشیر قطوع %~% همچو دی در بوستان و در زروع
# 31 صحبتی باشد چو فصل نوبهار %~% زو عمارتها و دخل بی‌شمار
# 32 حزم آن باشد که ظن بد بری %~% تا گریزی و شوی از بد بری
# 33 حزم سؤ الظن گفتست آن رسول %~% هر قدم را دام می‌دان ای فضول
# 34 روی صحرا هست هموار و فراخ %~% هر قدم دامیست کم ران اوستاخ
# 35 آن بز کوهی دود که دام کو %~% چون بتازد دامش افتد در گلو
# 36 آنک می‌گفتی که کو اینک ببین %~% دشت می‌دیدی نمی‌دیدی کمین
# 37 بی کمین و دام و صیاد ای عیار %~% دنبه کی باشد میان کشت‌زار
# 38 آنک گستاخ آمدند اندر زمین %~% استخوان و کله‌هاشان را ببین
# 39 چون به گورستان روی ای مرتضا %~% استخوانشان را بپرس از ما مضی
# 40 تا بظاهر بینی آن مستان کور %~% چون فرو رفتند در چاه غرور
# 41 چشم اگر داری تو کورانه میا %~% ور نداری چشم دست آور عصا
# 42 آن عصای حزم و استدلال را %~% چون نداری دید می‌کن پیشوا
# 43 ور عصای حزم و استدلال نیست %~% بی عصاکش بر سر هر ره مه‌ایست
# 44 گام زان سان نه که نابینا نهد %~% تا که پا از چاه و از سگ وا رهد
# 45 لرز لرزان و بترس و احتیاط %~% می‌نهد پا تا نیفتد در خباط
# 46 ای ز دودی جسته در ناری شده %~% لقمه جسته لقمه ماری شده
PageV03P008
# 1 تو نخواندی قصه اهل سبا %~% یا بخواندی و ندیدی جز صدا
# 2 از صدا آن کوه خود آگاه نیست %~% سوی معنی هوش که را راه نیست
# 3 او همی بانگی کند بی گوش و هوش %~% چون خمش کردی تو او هم شد خموش
# 4 داد حق اهل سبا را بس فراغ %~% صد هزاران قصر و ایوانها و باغ
# 5 شکر آن نگزاردند آن بد رگان %~% در وفا بودند کمتر از سگان
# 6 مر سگی را لقمه نانی ز در %~% چون رسد بر در همی‌بندد کمر
# 7 پاسبان و حارس در می‌شود %~% گرچه بر وی جور و سختی می‌رود
# 8 هم بر آن در باشدش باش و قرار %~% کفر دارد کرد غیری اختیار
# 9 ور سگی آید غریبی روز و شب %~% آن سگانش می‌کنند آن دم ادب
# 10 که برو آنجا که اول منزلست %~% حق آن نعمت گروگان دلست
# 11 می‌گزندش که برو بر جای خویش %~% حق آن نعمت فرو مگذار بیش
# 12 از در دل و اهل دل آب حیات %~% چند نوشیدی و وا شد چشمهات
# 13 بس غذای سکر و وجد و بی‌خودی %~% از در اهل دلان بر جان زدی
# 14 باز این در را رها کردی ز حرص %~% گرد هر دکان همی‌گردی ز حرص
# 15 بر در آن منعمان چرب‌دیگ %~% می‌دوی بهر ثرید مردریگ
# 16 چربش اینجا دان که جان فربه شود %~% کار نااومید اینجا به شود
PageV03P009
# 1 صومعه عیسیست خوان اهل دل %~% هان و هان ای مبتلا این در مهل
# 2 جمع گشتندی ز هر اطراف خلق %~% از ضریر و لنگ و شل و اهل دلق
# 3 بر در آن صومعه عیسی صباح %~% تا بدم اوشان رهاند از جناح
# 4 او چو فارغ گشتی از اوراد خویش %~% چاشتگه بیرون شدی آن خوب‌کیش
# 5 جوق جوقی مبتلا دیدی نزار %~% شسته بر در در امید و انتظار
# 6 گفتی ای اصحاب آفت از خدا %~% حاجت این جملگانتان شد روا
# 7 هین روان گردید بی رنج و عنا %~% سوی غفاری و اکرام خدا
# 8 جملگان چون اشتران بسته‌پای %~% که گشایی زانوی ایشان برای
# 9 خوش دوان و شادمانه سوی خان %~% از دعای او شدندی پا دوان
# 10 آزمودی تو بسی آفات خویش %~% یافتی صحت ازین شاهان کیش
# 11 چند آن لنگی تو رهوار شد %~% چند جانت بی غم و آزار شد
# 12 ای مغفل رشته‌ای بر پای بند %~% تا ز خود هم گم نگردی ای لوند
# 13 ناسپاسی و فراموشی تو %~% یاد ناورد آن عسل‌نوشی تو
# 14 لاجرم آن راه بر تو بسته شد %~% چون دل اهل دل از تو خسته شد
# 15 زودشان در یاب و استغفار کن %~% همچو ابری گریه‌های زار کن
# 16 تا گلستانشان سوی تو بشکفد %~% میوه‌های پخته بر خود وا کفد
# 17 هم بر آن در گرد کم از سگ مباش %~% با سگ کهف ار شدستی خواجه‌تاش
# 18 چون سگان هم مر سگان را ناصح‌اند %~% که دل اندر خانه اول ببند
# 19 آن در اول که خوردی استخوان %~% سخت گیر و حق گزار آن را ممان
# 20 می‌گزندش تا ز ادب آنجا رود %~% وز مقام اولین مفلح شود
# 21 می‌گزندش کای سگ طاغی برو %~% با ولی نعمتت یاغی مشو
# 22 بر همان در همچو حلقه بسته باش %~% پاسبان و چابک و برجسته باش
# 23 صورت نقض وفای ما مباش %~% بی‌وفایی را مکن بیهوده فاش
# 24 مر سگان را چون وفا آمد شعار %~% رو سگان را ننگ و بدنامی میار
# 25 بی‌وفایی چون سگان را عار بود %~% بی‌وفایی چون روا داری نمود
# 26 حق تعالی فخر آورد از وفا %~% گفت من اوفی بعهد غیرنا
# 27 بی‌وفایی دان وفا با رد حق %~% بر حقوق حق ندارد کس سبق
# 28 حق مادر بعد از آن شد کان کریم %~% کرد او را از جنین تو غریم
# 29 صورتی کردت درون جسم او %~% داد در حملش ورا آرام و خو
# 30 همچو جزو متصل دید او ترا %~% متصل را کرد تدبیرش جدا
# 31 حق هزاران صنعت و فن ساختست %~% تا که مادر بر تو مهر انداختست
# 32 پس حق حق سابق از مادر بود %~% هر که آن حق را نداند خر بود
# 33 آنک مادر آفرید و ضرع و شیر %~% با پدر کردش قرین آن خود مگیر
# 34 ای خداوند ای قدیم احسان تو %~% آنک دانم وانک نه هم آن تو
# 35 تو بفرمودی که حق را یاد کن %~% زانک حق من نمی‌گردد کهن
# 36 یاد کن لطفی که کردم آن صبوح %~% با شما از حفظ در کشتی نوح
# 37 پیله بابایانتان را آن زمان %~% دادم از طوفان و از موجش امان
# 38 آب آتش خو زمین بگرفته بود %~% موج او مر اوج که را می‌ربود
# 39 حفظ کردم من نکردم ردتان %~% در وجود جد جد جدتان
# 40 چون شدی سر پشت پایت چون زنم %~% کارگاه خویش ضایع چون کنم
# 41 چون فدای بی‌وفایان می‌شوی %~% از گمان بد بدان سو می‌روی
# 42 من ز سهو و بی‌وفاییها بری %~% سوی من آیی گمان بد بری
# 43 این گمان بد بر آنجا بر که تو %~% می‌شوی در پیش همچون خود دوتو
# 44 بس گرفتی یار و همراهان زفت %~% گر ترا پرسم که کو گویی که زفت
# 45 یار نیکت رفت بر چرخ برین %~% یار فسقت رفت در قعر زمین
# 46 تو بماندی در میانه آنچنان %~% بی‌مدد چون آتشی از کاروان
# 47 دامن او گیر ای یار دلیر %~% کو منزه باشد از بالا و زیر
# 48 نه چو عیسی سوی گردون بر شود %~% نه چو قارون در زمین اندر رود
# 49 با تو باشد در مکان و بی‌مکان %~% چون بمانی از سرا و از دکان
# 50 او بر آرد از کدورتها صفا %~% مر جفاهای ترا گیرد وفا
# 51 چون جفا آری فرستد گوشمال %~% تا ز نقصان وا روی سوی کمال
# 52 چون تو وردی ترک کردی در روش %~% بر تو قبضی آید از رنج و تبش
# 53 آن ادب کردن بود یعنی مکن %~% هیچ تحویلی از آن عهد کهن
# 54 پیش از آن کین قبض زنجیری شود %~% این که دلگیریست پاگیری شود
# 55 رنج معقولت شود محسوس و فاش %~% تا نگیری این اشارت را بلاش
# 56 در معاصی قبضها دلگیر شد %~% قبضها بعد از اجل زنجیر شد
# 57 نعط من اعرض هنا عن ذکرنا %~% عیشة ضنک و نجزی بالعمی
# 58 دزد چون مال کسان را می‌برد %~% قبض و دلتنگی دلش را می‌خلد
# 59 او همی‌گوید عجب این قبض چیست %~% قبض آن مظلوم کز شرت گریست
# 60 چون بدین قبض التفاتی کم کند %~% باد اصرار آتشش را دم کند
# 61 قبض دل قبض عوان شد لاجرم %~% گشت محسوس آن معانی زد علم
# 62 غصه‌ها زندان شدست و چارمیخ %~% غصه بیخست و بروید شاخ بیخ
# 63 بیخ پنهان بود هم شد آشکار %~% قبض و بسط اندرون بیخی شمار
# 64 چونک بیخ بد بود زودش بزن %~% تا نروید زشت‌خاری در چمن
# 65 قبض دیدی چاره آن قبض کن %~% زانک سرها جمله می‌روید ز بن
# 66 بسط دیدی بسط خود را آب ده %~% چون بر آید میوه با اصحاب ده
PageV03P010
# 1 آن سبا ز اهل صبا بودند و خام %~% کارشان کفران نعمت با کرام
# 2 باشد آن کفران نعمت در مثال %~% که کنی با محسن خود تو جدال
# 3 که نمی‌باید مرا این نیکوی %~% من برنجم زین چه رنجم می‌شوی
# 4 لطف کن این نیکوی را دور کن %~% من نخواهم چشم زودم کور کن
# 5 پس سبا گفتند باعد بیننا %~% شیننا خیر لنا خذ زیننا
# 6 ما نمی‌خواهیم این ایوان و باغ %~% نه زنان خوب و نه امن و فراغ
# 7 شهرها نزدیک همدیگر بدست %~% آن بیابانست خوش کانجا ددست
# 8 یطلب الانسان فی الصیف الشتا %~% فاذا جا الشتا انکر ذا
# 9 فهو لا یرضی بحال ابدا %~% لا بضیق لا بعیش رغدا
# 10 قتل الانسان ما اکفره %~% کلما نال هدی انکره
# 11 نفس زین سانست زان شد کشتنی %~% اقتلوا انفسکم گفت آن سنی
# 12 خار سه سویست هر چون کش نهی %~% در خلد وز زخم او تو کی جهی
# 13 آتش ترک هوا در خار زن %~% دست اندر یار نیکوکار زن
# 14 چون ز حد بردند اصحاب سبا %~% که بپیش ما وبا به از صبا
# 15 ناصحانشان در نصیحت آمدند %~% از فسوق و کفر مانع می‌شدند
# 16 قصد خون ناصحان می‌داشتند %~% تخم فسق و کافری می‌کاشتند
# 17 چون قضا آید شود تنگ این جهان %~% از قضا حلوا شود رنج دهان
# 18 گفت اذا جا القضا ضاق الفضا %~% تحجب الابصار اذ جا القضا
# 19 چشم بسته می‌شود وقت قضا %~% تا نبیند چشم کحل چشم را
# 20 مکر آن فارس چو انگیزید گرد %~% آن غبارت ز استغاثت دور کرد
# 21 سوی فارس رو مرو سوی غبار %~% ورنه بر تو کوبد آن مکر سوار
# 22 گفت حق آن را که این گرگش بخورد %~% دید گرد گرگ چون زاری نکرد
# 23 او نمی‌دانست گرد گرگ را %~% با چنین دانش چرا کرد او چرا
# 24 گوسفندان بوی گرگ با گزند %~% می‌بدانند و بهر سو می‌خزند
# 25 مغز حیوانات بوی شیر را %~% می‌بداند ترک می‌گوید چرا
# 26 بوی شیر خشم دیدی باز گرد %~% با مناجات و حذر انباز گرد
# 27 وا نگشتند آن گروه از گرد گرگ %~% گرگ محنت بعد گرد آمد سترگ
# 28 بر درید آن گوسفندان را بخشم %~% که ز چوپان خرد بستند چشم
# 29 چند چوپانشان بخواند و نامدند %~% خاک غم در چشم چوپان می‌زدند
# 30 که برو ما از تو خود چوپان‌تریم %~% چون تبع گردیم هر یک سروریم
# 31 طعمه گرگیم و آن یار نه %~% هیزم ناریم و آن عار نه
# 32 حمیتی بد جاهلیت در دماغ %~% بانگ شومی بر دمنشان کرد زاغ
# 33 بهر مظلومان همی‌کندند چاه %~% در چه افتادند و می‌گفتند آه
# 34 پوستین یوسفان بکشافتند %~% آنچ می‌کردند یک یک یافتند
# 35 کیست آن یوسف دل حق‌جوی تو %~% چون اسیری بسته اندر کوی تو
# 36 جبرئیلی را بر استن بسته‌ای %~% پر و بالش را به صد جا خسته‌ای
# 37 پیش او گوساله بریان آوری %~% گه کشی او را به کهدان آوری
# 38 که بخور اینست ما را لوت و پوت %~% نیست او را جز لقا الله قوت
# 39 زین شکنجه و امتحان آن مبتلا %~% می‌کند از تو شکایت با خدا
# 40 کای خدا افغان ازین گرگ کهن %~% گویدش نک وقت آمد صبر کن
# 41 داد تو وا خواهم از هر بی‌خبر %~% داد کی دهد جز خدای دادگر
# 42 او همی‌گوید که صبرم شد فنا %~% در فراق روی تو یا ربنا
# 43 احمدم در مانده در دست یهود %~% صالحم افتاده در حبس ثمود
# 44 ای سعادت‌بخش جان انبیا %~% یا بکش یا باز خوانم یا بیا
# 45 با فراقت کافران را نیست تاب %~% می‌گود یا لیتنی کنت تراب
# 46 حال او اینست کو خود زان سوست %~% چون بود بی تو کسی کان توست
# 47 حق همی‌گوید که آری ای نزه %~% لیک بشنو صبر آر و صبر به
# 48 صبح نزدیکست خامش کم خروش %~% من همی‌کوشم پی تو تو مکوش
PageV03P011
# 1 شد ز حد هین باز گرد ای یار گرد %~% روستایی خواجه را بین خانه برد
# 2 قصه اهل سبا یک گوشه نه %~% آن بگو کان خواجه چون آمد به ده
# 3 روستایی در تملق شیوه کرد %~% تا که حزم خواجه را کالیوه کرد
# 4 از پیام اندر پیام او خیره شد %~% تا زلال حزم خواجه تیره شد
# 5 هم ازینجا کودکانش در پسند %~% نرتع و نلعب بشادی می‌زدند
# 6 همچو یوسف کش ز تقدیر عجب %~% نرتع و نلعب ببرد از ظل آب
# 7 آن نه بازی بلک جانبازیست آن %~% حیله و مکر و دغاسازیست آن
# 8 هرچه از یارت جدا اندازد آن %~% مشنو آن را کان زیان دارد زیان
# 9 گر بود آن سود صد در صد مگیر %~% بهر زر مگسل ز گنجور ای فقیر
# 10 این شنو که چند یزدان زجر کرد %~% گفت اصحاب نبی را گرم و سرد
# 11 زانک بر بانگ دهل در سال تنگ %~% جمعه را کردند باطل بی درنگ
# 12 تا نباید دیگران ارزان خرند %~% زان جلب صرفه ز ما ایشان برند
# 13 ماند پیغامبر بخلوت در نماز %~% با دو سه درویش ثابت پر نیاز
# 14 گفت طبل و لهو و بازرگانیی %~% چونتان ببرید از ربانیی
# 15 قد فضضتم نحو قمح هائما %~% ثم خلیتم نبیا قائما
# 16 بهر گندم تخم باطل کاشتید %~% و آن رسول حق را بگذاشتید
# 17 صحبت او خیر من لهوست و مال %~% بین کرا بگذاشتی چشمی بمال
# 18 خود نشد حرص شما را این یقین %~% که منم رزاق و خیر الرازقین
# 19 آنک گندم را ز خود روزی دهد %~% کی توکلهات را ضایع نهد
# 20 از پی گندم جدا گشتی از آن %~% که فرستادست گندم ز آسمان
PageV03P012
# 1 باز گوید بط را کز آب خیز %~% تا ببینی دشتها را قندریز
# 2 بط عاقل گویدش ای باز دور %~% آب ما را حصن و امنست و سرور
# 3 دیو چون باز آمد ای بطان شتاب %~% هین به بیرون کم روید از حصن آب
# 4 باز را گویند رو رو باز گرد %~% از سر ما دست دار ای پای‌مرد
# 5 ما بری از دعوتت دعوت ترا %~% ما ننوشیم این دم تو کافرا
# 6 حصن ما را قند و قندستان ترا %~% من نخواهم هدیه‌ات بستان ترا
# 7 چونک جان باشد نیاید لوت کم %~% چونک لشکر هست کم ناید علم
# 8 خواجه حازم بسی عذر آورید %~% بس بهانه کرد با دیو مرید
# 9 گفت این دم کارها دارم مهم %~% گر بیایم آن نگردد منتظم
# 10 شاه کار نازکم فرموده است %~% ز انتظارم شاه شب نغنوده است
# 11 من نیارم ترک امر شاه کرد %~% من نتانم شد بر شه روی‌زرد
# 12 هر صباح و هر مسا سرهنگ خاص %~% می‌رسد از من همی‌جوید مناص
# 13 تو روا داری که آیم سوی ده %~% تا در ابرو افکند سلطان گره
# 14 بعد از آن درمان خشمش چون کنم %~% زنده خود را زین مگر مدفون کنم
# 15 زین نمط او صد بهانه باز گفت %~% حیله‌ها با حکم حق نفتاد جفت
# 16 گر شود ذرات عالم حیله‌پیچ %~% با قضای آسمان هیچند هیچ
# 17 چون گریزد این زمین از آسمان %~% چون کند او خویش را از وی نهان
# 18 هرچه آید ز آسمان سوی زمین %~% نه مفر دارد نه چاره نه کمین
# 19 آتش ار خورشید می‌بارد برو %~% او بپیش آتشش بنهاده رو
# 20 ور همی طوفان کند باران برو %~% شهرها را می‌کند ویران برو
# 21 او شده تسلیم او ایوب‌وار %~% که اسیرم هرچه می‌خواهی ببار
# 22 ای که جزو این زمینی سر مکش %~% چونک بینی حکم یزدان در مکش
# 23 چون خلقناکم شنودی من تراب %~% خاک باشی جست از تو رو متاب
# 24 بین که اندر خاک تخمی کاشتم %~% کرد خاکی و منش افراشتم
# 25 حمله دیگر تو خاکی پیشه گیر %~% تا کنم بر جمله میرانت امیر
# 26 آب از بالا به پستی در رود %~% آنگه از پستی به بالا بر رود
# 27 گندم از بالا بزیر خاک شد %~% بعد از آن او خوشه و چالاک شد
# 28 دانه هر میوه آمد در زمین %~% بعد از آن سرها بر آورد از دفین
# 29 اصل نعمتها ز گردون تا بخاک %~% زیر آمد شد غذای جان پاک
# 30 از تواضع چون ز گردون شد بزیر %~% گشت جزو آدمی حی دلیر
# 31 پس صفات آدمی شد آن جماد %~% بر فراز عرش پران گشت شاد
# 32 کز جهان زنده ز اول آمدیم %~% باز از پستی سوی بالا شدیم
# 33 جمله اجزا در تحرک در سکون %~% ناطقان که انا الیه راجعون
# 34 ذکر و تسبیحات اجزای نهان %~% غلغلی افکند اندر آسمان
# 35 چون قضا آهنگ نارنجات کرد %~% روستایی شهریی را مات کرد
# 36 با هزاران حزم خواجه مات شد %~% زان سفر در معرض آفات شد
# 37 اعتمادش بر ثبات خویش بود %~% گرچه که بد نیم سیلش در ربود
# 38 چون قضا بیرون کند از چرخ سر %~% عاقلان گردند جمله کور و کر
# 39 ماهیان افتند از دریا برون %~% دام گیرد مرغ پران را زبون
# 40 تا پری و دیو در شیشه شود %~% بلک هاروتی به بابل در رود
# 41 جز کسی کاندر قضا اندر گریخت %~% خون او را هیچ تربیعی نریخت
# 42 غیر آن که در گریزی در قضا %~% هیچ حیله ندهدت از وی رها
PageV03P013
# 1 قصه اصحاب ضروان خوانده‌ای %~% پس چرا در حیله‌جویی مانده‌ای
# 2 حیله می‌کردند کزدم‌نیش چند %~% که برند از روزی درویش چند
# 3 شب همه شب می‌سگالیدند مکر %~% روی در رو کرده چندین عمرو و بکر
# 4 خفیه می‌گفتند سرها آن بدان %~% تا نباید که خدا در یابد آن
# 5 با گل انداینده اسگالید گل %~% دست کاری می‌کند پنهان ز دل
# 6 گفت الا یعلم هواک من خلق %~% ان فی نجواک صدقا ام ملق
# 7 گفت یغفل عن ظعین قد غدا %~% من یعاین این مثواه غدا
# 8 اینما قد هبطا او صعدا %~% قد تولاه و احصی عددا
# 9 گوش را اکنون ز غفلت پاک کن %~% استماع هجر آن غمناک کن
# 10 آن زکاتی دان که غمگین را دهی %~% گوش را چون پیش دستانش نهی
# 11 بشنوی غمهای رنجوران دل %~% فاقه جان شریف از آب و گل
# 12 خانه پر دود دارد پر فنی %~% مر ورا بگشا ز اصغا روزنی
# 13 گوش تو او را چو راه دم شود %~% دود تلخ از خانه او کم شود
# 14 غمگساری کن تو با ما ای روی %~% گر به سوی رب اعلی می‌روی
# 15 این تردد حبس و زندانی بود %~% که بنگذارد که جان سویی رود
# 16 این بدین سو آن بدان سو می‌کشد %~% هر یکی گویا منم راه رشد
# 17 این تردد عقبه راه حقست %~% ای خنک آن را که پایش مطلقست
# 18 بی‌تردد می‌رود در راه راست %~% ره نمی‌دانی بجو گامش کجاست
# 19 گام آهو را بگیر و رو معاف %~% تا رسی از گام آهو تا بناف
# 20 زین روش بر اوج انور می‌روی %~% ای برادر گر بر آذر می‌روی
# 21 نه ز دریا ترس نه از موج و کف %~% چون شنیدی تو خطاب لا تخف
# 22 لا تخف دان چونک خوفت داد حق %~% نان فرستد چون فرستادت طبق
# 23 خوف آن کس راست کو را خوف نیست %~% غصه آن کس را کش اینجا طوف نیست
PageV03P014
# 1 خواجه در کار آمد و تجهیز ساخت %~% مرغ عزمش سوی ده اشتاب تاخت
# 2 اهل و فرزندان سفر را ساختند %~% رخت را بر گاو عزم انداختند
# 3 شادمانان و شتابان سوی ده %~% که بری خوردیم از ده مژده ده
# 4 مقصد ما را چراگاه خوشست %~% یار ما آنجا کریم و دلکشست
# 5 با هزاران آرزومان خوانده است %~% بهر ما غرس کرم بنشانده است
# 6 ما ذخیره ده زمستان دراز %~% از بر او سوی شهر آریم باز
# 7 بلک باغ ایثار راه ما کند %~% در میان جان خودمان جا کند
# 8 عجلوا اصحابنا کی تربحوا %~% عقل می‌گفت از درون لا تفرحوا
# 9 من رباح الله کونوا رابحین %~% ان ربی لا یحب الفرحین
# 10 افرحوا هونا بما آتاکم %~% کل آت مشغل الهاکم
# 11 شاد از وی شو مشو از غیر وی %~% او بهارست و دگرها ماه دی
# 12 هر چه غیر اوست استدراج تست %~% گرچه تخت و ملکتست و تاج تست
# 13 شاد از غم شو که غم دام لقاست %~% اندرین ره سوی پستی ارتقاست
# 14 غم یکی گنجیست و رنج تو چو کان %~% لیک کی در گیرد این در کودکان
# 15 کودکان چون نام بازی بشنوند %~% جمله با خر گور هم تگ می‌دوند
# 16 ای خران کور این سو دامهاست %~% در کمین این سوی خون‌آشامهاست
# 17 تیرها پران کمان پنهان ز غیب %~% بر جوانی می‌رسد صد تیر شیب
# 18 گام در صحرای دل باید نهاد %~% زانک در صحرای گل نبود گشاد
# 19 ایمن آبادست دل ای دوستان %~% چشمه‌ها و گلستان در گلستان
# 20 عج الی القلب و سر یا ساریه %~% فیه اشجار و عین جاریه
# 21 ده مرو ده مرد را احمق کند %~% عقل را بی نور و بی رونق کند
# 22 قول پیغامبر شنو ای مجتبی %~% گور عقل آمد وطن در روستا
# 23 هر که را در رستا بود روزی و شام %~% تا بماهی عقل او نبود تمام
# 24 تا بماهی احمقی با او بود %~% از حشیش ده جز اینها چه درود
# 25 وانک ماهی باشد اندر روستا %~% روزگاری باشدش جهل و عمی
# 26 ده چه باشد شیخ واصل ناشده %~% دست در تقلید و حجت در زده
# 27 پیش شهر عقل کلی این حواس %~% چون خران چشم‌بسته در خراس
# 28 این رها کن صورت افسانه گیر %~% هل تو دردانه تو گندم‌دانه گیر
# 29 گر بدر ره نیست هین بر می‌ستان %~% گر بدان ره نیستت این سو بران
# 30 ظاهرش گیر ار چه ظاهر کژ پرد %~% عاقبت ظاهر سوی باطن برد
# 31 اول هر آدمی خود صورتست %~% بعد از آن جان کو جمال سیرتست
# 32 اول هر میوه جز صورت کیست %~% بعد از آن لذت که معنی ویست
# 33 اولا خرگاه سازند و خرند %~% ترک را زان پس به مهمان آورند
# 34 صورتت خرگاه دان معنیت ترک %~% معنیت ملاح دان صورت چو فلک
# 35 بهر حق این را رها کن یک نفس %~% تا خر خواجه بجنباند جرس
PageV03P015
# 1 خواجه و بچگان جهازی ساختند %~% بر ستوران جانب ده تاختند
# 2 شادمانه سوی صحرا راندند %~% سافروا کی تغنموا بر خواندند
# 3 کز سفرها ماه کیخسرو شود %~% بی سفرها ماه کی خسرو شود
# 4 از سفر بیدق شود فرزین راد %~% وز سفر یابید یوسف صد مراد
# 5 روز روی از آفتابی سوختند %~% شب ز اختر راه می‌آموختند
# 6 خوب گشته پیش ایشان راه زشت %~% از نشاط ده شده ره چون بهشت
# 7 تلخ از شیرین‌لبان خوش می‌شود %~% خار از گلزار دلکش می‌شود
# 8 حنظل از معشوق خرما می‌شود %~% خانه از همخانه صحرا می‌شود
# 9 ای بسا از نازنینان خارکش %~% بر امید گل‌عذار ماه‌وش
# 10 ای بسا حمال گشته پشت‌ریش %~% از برای دلبر مه‌روی خویش
# 11 کرده آهنگر جمال خود سیاه %~% تا که شب آید ببوسد روی ماه
# 12 خواجه تا شب بر دکانی چار میخ %~% زانک سروی در دلش کردست بیخ
# 13 تاجری دریا و خشکی می‌رود %~% آن بمهر خانه‌شینی می‌دود
# 14 هر که را با مرده سودایی بود %~% بر امید زنده‌سیمایی بود
# 15 آن دروگر روی آورده به چوب %~% بر امید خدمت مه‌روی خوب
# 16 بر امید زنده‌ای کن اجتهاد %~% کو نگردد بعد روزی دو جماد
# 17 مونسی مگزین خسی را از خسی %~% عاریت باشد درو آن مونسی
# 18 انس تو با مادر و بابا کجاست %~% گر بجز حق مونسانت را وفاست
# 19 انس تو با دایه و لالا چه شد %~% گر کسی شاید بغیر حق عضد
# 20 انس تو با شیر و با پستان نماند %~% نفرت تو از دبیرستان نماند
# 21 آن شعاعی بود بر دیوارشان %~% جانب خورشید وا رفت آن نشان
# 22 بر هر آن چیزی که افتد آن شعاع %~% تو بر آن هم عاشق آیی ای شجاع
# 23 عشق تو بر هر چه آن موجود بود %~% آن ز وصف حق زر اندود بود
# 24 چون زری با اصل رفت و مس بماند %~% طبع سیر آمد طلاق او براند
# 25 از زر اندود صفاتش پا بکش %~% از جهالت قلب را کم گوی خوش
# 26 کان خوشی در قلبها عاریتست %~% زیر زینت مایه بی زینتست
# 27 زر ز روی قلب در کان می‌رود %~% سوی آن کان رو تو هم کان می‌رود
# 28 نور از دیوار تا خور می‌رود %~% تو بدان خور رو که در خور می‌رود
# 29 زین سپس پستان تو آب از آسمان %~% چون ندیدی تو وفا در ناودان
# 30 معدن دنبه نباشد دام گرگ %~% کی شناسد معدن آن گرگ سترگ
# 31 زر گمان بردند بسته در گره %~% می‌شتابیدند مغروران به ده
# 32 همچنین خندان و رقصان می‌شدند %~% سوی آن دولاب چرخی می‌زدند
# 33 چون همی‌دیدند مرغی می‌پرید %~% جانب ده صبر جامه می‌درید
# 34 هر که می‌آمد ز ده از سوی او %~% بوسه می‌دادند خوش بر روی او
# 35 گر تو روی یار ما را دیده‌ای %~% پس تو جان را جان و ما را دیده‌ای
PageV03P016
# 1 همچو مجنون کو سگی را می‌نواخت %~% بوسه‌اش می‌داد و پیشش می‌گداخت
# 2 گرد او می‌گشت خاضع در طواف %~% هم جلاب شکرش می‌داد صاف
# 3 بوالفضولی گفت ای مجنون خام %~% این چه شیدست این که می‌آری مدام
# 4 پوز سگ دایم پلیدی می‌خورد %~% مقعد خود را بلب می‌استرد
# 5 عیبهای سگ بسی او بر شمرد %~% عیب‌دان از غیب‌دان بویی نبرد
# 6 گفت مجنون تو همه نقشی و تن %~% اندر آ و بنگرش از چشم من
# 7 کین طلسم بسته مولیست این %~% پاسبان کوچه لیلیست این
# 8 همنشین بین و دل و جان و شناخت %~% کو کجا بگزید و مسکن‌گاه ساخت
# 9 او سگ فرخ‌رخ کهف منست %~% بلک او هم‌درد و هم‌لهف منست
# 10 آن سگی که باشد اندر کوی او %~% من به شیران کی دهم یک موی او
# 11 ای که شیران مر سگانش را غلام %~% گفت امکان نیست خامش والسلام
# 12 گر ز صورت بگذرید ای دوستان %~% جنتست و گلستان در گلستان
# 13 صورت خود چون شکستی سوختی %~% صورت کل را شکست آموختی
# 14 بعد از آن هر صورتی را بشکنی %~% همچو حیدر باب خیبر بر کنی
# 15 سغبه صورت شد آن خواجه سلیم %~% که به ده می‌شد بگفتاری سقیم
# 16 سوی دام آن تملق شادمان %~% همچو مرغی سوی دانه امتحان
# 17 از کرم دانست مرغ آن دانه را %~% غایت حرص است نه جود آن عطا
# 18 مرغکان در طمع دانه شادمان %~% سوی آن تزویر پران و دوان
# 19 گر ز شادی خواجه آگاهت کنم %~% ترسم ای ره‌رو که بیگاهت کنم
# 20 مختصر کردم چو آمد ده پدید %~% خود نبود آن ده ره دیگر گزید
# 21 قرب ماهی ده بده می‌تاختند %~% زانک راه ده نکو نشناختند
# 22 هر که در ره بی قلاوزی رود %~% هر دو روزه راه صدساله شود
# 23 هر که تازد سوی کعبه بی دلیل %~% همچو این سرگشتگان گردد ذلیل
# 24 هر که گیرد پیشه‌ای بی‌اوستا %~% ریش‌خندی شد بشهر و روستا
# 25 جز که نادر باشد اندر خافقین %~% آدمی سر بر زند بی والدین
# 26 مال او یابد که کسبی می‌کند %~% نادری باشد که بر گنجی زند
# 27 مصطفایی کو که جسمش جان بود %~% تا که رحمن علم‌القرآن بود
# 28 اهل تن را جمله علم بالقلم %~% واسطه افراشت در بذل کرم
# 29 هر حریصی هست محروم ای پسر %~% چون حریصان تگ مرو آهسته‌تر
# 30 اندر آن ره رنجها دیدند و تاب %~% چون عذاب مرغ خاکی در عذاب
# 31 سیر گشته از ده و از روستا %~% وز شکرریز چنان نا اوستا
PageV03P017
# 1 بعد ماهی چون رسیدند آن طرف %~% بی‌نوا ایشان ستوران بی علف
# 2 روستایی بین که از بدنیتی %~% می‌کند بعد اللتیا والتی
# 3 روی پنهان می‌کند زیشان بروز %~% تا سوی باغش بنگشایند پوز
# 4 آنچنان رو که همه رزق و شرست %~% از مسلمانان نهان اولیترست
# 5 رویها باشد که دیوان چون مگس %~% بر سرش بنشسته باشند چون حرس
# 6 چون ببینی روی او در تو فتند %~% یا مبین آن رو چو دیدی خوش مخند
# 7 در چنان روی خبیث عاصیه %~% گفت یزدان نسفعن بالناصیه
# 8 چون بپرسیدند و خانه‌ش یافتند %~% همچو خویشان سوی در بشتافتند
# 9 در فرو بستند اهل خانه‌اش %~% خواجه شد زین کژروی دیوانه‌وش
# 10 لیک هنگام درشتی هم نبود %~% چون در افتادی بچه تیزی چه سود
# 11 بر درش ماندند ایشان پنج روز %~% شب بسرما روز خود خورشیدسوز
# 12 نه ز غفلت بود ماندن نه خری %~% بلک بود از اضطرار و بی‌خری
# 13 با لئیمان بسته نیکان ز اضطرار %~% شیر مرداری خورد از جوع زار
# 14 او همی‌دیدش همی‌کردش سلام %~% که فلانم من مرا اینست نام
# 15 گفت باشد من چه دانم تو کیی %~% یا پلیدی یا قرین پاکیی
# 16 گفت این دم با قیامت شد شبیه %~% تا برادر شد یفر من اخیه
# 17 شرح می‌کردش که من آنم که تو %~% لوتها خوردی ز خوان من دوتو
# 18 آن فلان روزت خریدم آن متاع %~% کل سر جاوز الاثنین شاع
# 19 سر مهر ما شنیدستند خلق %~% شرم دارد رو چو نعمت خورد حلق
# 20 او همی‌گفتش چه گویی ترهات %~% نه ترا دانم نه نام تو نه جات
# 21 پنجمین شب ابر و بارانی گرفت %~% کاسمان از بارشش دارد شگفت
# 22 چون رسید آن کارد اندر استخوان %~% حلقه زد خواجه که مهتر را بخوان
# 23 چون بصد الحاح آمد سوی در %~% گفت آخر چیست ای جان پدر
# 24 گفت من آن حقها بگذاشتم %~% ترک کردم آنچ می‌پنداشتم
# 25 پنج‌ساله رنج دیدم پنج روز %~% جان مسکینم درین گرما و سوز
# 26 یک جفا از خویش و از یار و تبار %~% در گرانی هست چون سیصد هزار
# 27 زانک دل ننهاد بر جور و جفاش %~% جانش خوگر بود با لطف و وفاش
# 28 هرچه بر مردم بلا و شدتست %~% این یقین دان کز خلاف عادتست
# 29 گفت ای خورشید مهرت در زوال %~% گر تو خونم ریختی کردم حلال
# 30 امشب باران به ما ده گوشه‌ای %~% تا بیابی در قیامت توشه‌ای
# 31 گفت یک گوشه‌ست آن باغبان %~% هست اینجا گرگ را او پاسبان
# 32 در کفش تیر و کمان از بهر گرگ %~% تا زند گر آید آن گرگ سترگ
# 33 گر تو آن خدمت کنی جا آن تست %~% ورنه جای دیگری فرمای جست
# 34 گفت صد خدمت کنم تو جای ده %~% آن کمان و تیر در کفم بنه
# 35 من نخسپم حارسی رز کنم %~% گر بر آرد گرگ سر تیرش زنم
# 36 بهر حق مگذارم امشب ای دودل %~% آب باران بر سر و در زیر گل
# 37 گوشه‌ای خالی شد و او با عیال %~% رفت آنجا جای تنگ و بی مجال
# 38 چون ملخ بر همدگر گشته سوار %~% از نهیب سیل اندر کنج غار
# 39 شب همه شب جمله گویان ای خدا %~% این سزای ما سزای ما سزا
# 40 این سزای آنک شد یار خسان %~% یا کسی کرداز برای ناکسان
# 41 این سزای آنک اندر طمع خام %~% ترک گوید خدمت خاک کرام
# 42 خاک پاکان لیسی و دیوارشان %~% بهتر از عام و رز و گلزارشان
# 43 بنده یک مرد روشن‌دل شوی %~% به که بر فرق سر شاهان روی
# 44 از ملوک خاک جز بانگ دهل %~% تو نخواهی یافت ای پیک سبل
# 45 شهریان خود ره‌زنان نسبت بروح %~% روستایی کیست گیج و بی فتوح
# 46 این سزای آنک بی تدبیر عقل %~% بانگ غولی آمدش بگزید نقل
# 47 چون پشیمانی ز دل شد تا شغاف %~% زان سپس سودی ندارد اعتراف
# 48 آن کمان و تیر اندر دست او %~% گرگ را جویان همه شب سو بسو
# 49 گرگ بر وی خود مسلط چون شرر %~% گرگ جویان و ز گرگ او بی‌خبر
# 50 هر پشه هر کیک چون گرگی شده %~% اندر آن ویرانه‌شان زخمی زده
# 51 فرصت آن پشه راندن هم نبود %~% از نهیب حمله گرگ عنود
# 52 تا نباید گرگ آسیبی زند %~% روستایی ریش خواجه بر کند
# 53 این چنین دندان‌کنان تا نیمشب %~% جانشان از ناف می‌آمد به لب
# 54 ناگهان تمثال گرگ هشته‌ای %~% سر بر آورد از فراز پشته‌ای
# 55 تیر را بگشاد آن خواجه ز شست %~% زد بر آن حیوان که تا افتاد پست
# 56 اندر افتادن ز حیوان باد جست %~% روستایی های کرد و کوفت دست
# 57 ناجوامردا که خرکره منست %~% گفت نه این گرگ چون آهرمنست
# 58 اندرو اشکال گرگی ظاهرست %~% شکل او از گرگی او مخبرست
# 59 گفت نه بادی که جست از فرج وی %~% می‌شناسم همچنانک آبی ز می
# 60 کشته‌ای خرکره‌ام را در ریاض %~% که مبادت بسط هرگز ز انقباض
# 61 گفت نیکوتر تفحص کن شبست %~% شخصها در شب ز ناظر محجبست
# 62 شب غلط بنماید و مبدل بسی %~% دید صایب شب ندارد هر کسی
# 63 هم شب و هم ابر و هم باران ژرف %~% این سه تاریکی غلط آرد شگرف
# 64 گفت آن بر من چو روز روشنست %~% می‌شناسم باد خرکره منست
# 65 در میان بیست باد آن باد را %~% می‌شناسم چون مسافر زاد را
# 66 خواجه بر جست و بیامد ناشکفت %~% روستایی را گریبانش گرفت
# 67 کابله طرار شید آورده‌ای %~% بنگ و افیون هر دو با هم خورده‌ای
# 68 در سه تاریکی شناسی باد خر %~% چون ندانی مر مرا ای خیره‌سر
# 69 آنک داند نیمشب گوساله را %~% چون نداند همره ده‌ساله را
# 70 خویشتن را عارف و واله کنی %~% خاک در چشم مروت می‌زنی
# 71 که مرا از خویش هم آگاه نیست %~% در دلم گنجای جز الله نیست
# 72 آنچ دی خوردم از آنم یاد نیست %~% این دل از غیر تحیر شاد نیست
# 73 عاقل و مجنون حقم یاد آر %~% در چنین بی‌خویشیم معذور دار
# 74 آنک مرداری خورد یعنی نبید %~% شرع او را سوی معذوران کشید
# 75 مست و بنگی را طلاق و بیع نیست %~% همچو طفلست او معاف و معتقیست
# 76 مستیی کید ز بوی شاه فرد %~% صد خم می در سر و مغز آن نکرد
# 77 پس برو تکلیف چون باشد روا %~% اسب ساقط گشت و شد بی دست و پا
# 78 بار کی نهد در جهان خرکره را %~% درس کی دهد پارسی بومره را
# 79 بار بر گیرند چون آمد عرج %~% گفت حق لیس علی الاعمی حرج
# 80 سوی خود اعمی شدم از حق بصیر %~% پس معافم از قلیل و از کثیر
# 81 لاف درویشی زنی و بی‌خودی %~% های هوی مستیان ایزدی
# 82 که زمین را من ندانم ز آسمان %~% امتحانت کرد غیرت امتحان
# 83 باد خرکره چنین رسوات کرد %~% هستی نفی ترا اثبات کرد
# 84 این چنین رسوا کند حق شید را %~% این چنین گیرد رمیده‌صید را
# 85 صد هزاران امتحانست ای پسر %~% هر که گوید من شدم سرهنگ در
# 86 گر نداند عامه او را ز امتحان %~% پختگان راه جویندش نشان
# 87 چون کند دعوی خیاطی خسی %~% افکند در پیش او شه اطلسی
# 88 که ببر این را بغلطاق فراخ %~% ز امتحان پیدا شود او را دو شاخ
# 89 گر نبودی امتحان هر بدی %~% هر مخنث در وغا رستم بدی
# 90 خود مخنث را زره پوشیده گیر %~% چون ببیند زخم گردد چون اسیر
# 91 مست حق هشیار چون شد از دبور %~% مست حق ناید به خود تا نفخ صور
# 92 باده حق راست باشد بی دروغ %~% دوغ خوردی دوغ خوردی دوغ دوغ
# 93 ساختی خود را جنید و بایزید %~% رو که نشناسم تبر را از کلید
# 94 بدرگی و منبلی و حرص و آز %~% چون کنی پنهان بشید ای مکرساز
# 95 خویش را منصور حلاجی کنی %~% آتشی در پنبه یاران زنی
# 96 که بنشناسم عمر از بولهب %~% باد کره خود شناسم نیمشب
# 97 ای خری کین از تو خر باور کند %~% خویش را بهر تو کور و کر کند
# 98 خویش را از ره‌روان کمتر شمر %~% تو حریف ره‌ریانی گه مخور
# 99 باز پر از شید سوی عقل تاز %~% کی پرد بر آسمان پر مجاز
# 100 خویشتن را عاشق حق ساختی %~% عشق با دیو سیاهی باختی
# 101 عاشق و معشوق را در رستخیز %~% دو بدو بندند و پیش آرند تیز
# 102 تو چه خود را گیج و بی‌خود کرده‌ای %~% خون رز کو خون ما را خورده‌ای
# 103 رو که نشناسم ترا از من بجه %~% عارف بی‌خویشم و بهلول ده
# 104 تو توهم می‌کنی از قرب حق %~% که طبق‌گر دور نبود از طبق
# 105 این نمی‌بینی که قرب اولیا %~% صد کرامت دارد و کار و کیا
# 106 آهن از داوود مومی می‌شود %~% موم در دستت چو آهن می‌بود
# 107 قرب خلق و رزق بر جمله‌ست عام %~% قرب وحی عشق دارند این کرام
# 108 قرب بر انواع باشد ای پدر %~% می‌زند خورشید بر کهسار و زر
# 109 لیک قربی هست با زر شید را %~% که از آن آگه نباشد بید را
# 110 شاخ خشک و تر قریب آفتاب %~% آفتاب از هر دو کی دارد حجاب
# 111 لیک کو آن قربت شاخ طری %~% که ثمار پخته از وی می‌خوری
# 112 شاخ خشک از قربت آن آفتاب %~% غیر زوتر خشک گشتن گو بیاب
# 113 آنچنان مستی مباش ای بی‌خرد %~% که به عقل آید پشیمانی خورد
# 114 بلک از آن مستان که چون می می‌خورند %~% عقلهای پخته حسرت می‌برند
# 115 ای گرفته همچو گربه موش پیر %~% گر از آن می شیرگیری شیر گیر
# 116 ای بخورده از خیالی جام هیچ %~% همچو مستان حقایق بر مپیچ
# 117 می‌فتی این سو و آن سو مست‌وار %~% ای تو این سو نیستت زان سو گذار
# 118 گر بدان سو راه یابی بعد از آن %~% گه بدین سو گه بدان سو سر فشان
# 119 جمله این سویی از آن سو کپ مزن %~% چون نداری مرگ هرزه جان مکن
# 120 آن خضرجان کز اجل نهراسد او %~% شاید ار مخلوق را نشناسد او
# 121 کام از ذوق توهم خوش کنی %~% در دمی در خیک خود پرش کنی
# 122 پس به یک سوزن تهی گردی ز باد %~% این چنین فربه تن عاقل مباد
# 123 کوزه‌ها سازی ز برف اندر شتا %~% کی کند چون آب بیند آن وفا
PageV03P018
# 1 آن شغالی رفت اندر خم رنگ %~% اندر آن خم کرد یک ساعت درنگ
# 2 پس بر آمد پوستش رنگین شده %~% که منم طاووس علیین شده
# 3 پشم رنگین رونق خوش یافته %~% آفتاب آن رنگها بر تافته
# 4 دید خود را سبز و سرخ و فور و زرد %~% خویشتن را بر شغالان عرضه کرد
# 5 جمله گفتند ای شغالک حال چیست %~% که ترا در سر نشاطی ملتویست
# 6 از نشاط از ما کرانه کرده‌ای %~% این تکبر از کجا آورده‌ای
# 7 یک شغالی پیش او شد کای فلان %~% شید کردی یا شدی از خوش‌دلان
# 8 شید کردی تا به منبر بر جهی %~% تا ز لاف این خلق را حسرت دهی
# 9 بس بکوشیدی ندیدی گرمیی %~% پس ز شید آورده‌ای بی‌شرمیی
# 10 گرمی آن اولیا و انبیاست %~% باز بی‌شرمی پناه هر دغاست
# 11 که التفات خلق سوی خود کشند %~% که خوشیم و از درون بس ناخوشند
PageV03P019
# 1 پوست دنبه یافت شخصی مستهان %~% هر صباحی چرب کردی سبلتان
# 2 در میان منعمان رفتی که من %~% لوت چربی خورده‌ام در انجمن
# 3 دست بر سبلت نهادی در نوید %~% رمز یعنی سوی سبلت بنگرید
# 4 کین گواه صدق گفتار منست %~% وین نشان چرب و شیرین خوردنست
# 5 اشکمش گفتی جواب بی‌طنین %~% که اباد الله کید الکاذبین
# 6 لاف تو ما را بر آتش بر نهاد %~% کان سبال چرب تو بر کنده باد
# 7 گر نبودی لاف زشتت ای گدا %~% یک کریمی رحم افکندی به ما
# 8 ور نمودی عیب و کژ کم باختی %~% یک طبیبی داروی او ساختی
# 9 گفت حق که کژ مجنبان گوش و دم %~% ینفعن الصادقین صدقهم
# 10 گفت اندر کژ مخسپ ای محتلم %~% آنچ داری وا نما و فاستقم
# 11 ور نگویی عیب خود باری خمش %~% از نمایش وز دغل خود را مکش
# 12 گر تو نقدی یافتی مگشا دهان %~% هست در ره سنگهای امتحان
# 13 سنگهای امتحان را نیز پیش %~% امتحانها هست در احوال خویش
# 14 گفت یزدان از ولادت تا بحین %~% یفتنون کل عام مرتین
# 15 امتحان در امتحانست ای پدر %~% هین به کمتر امتحان خود را مخر
PageV03P020
# 1 بلعم باعور و ابلیس لعین %~% ز امتحان آخرین گشته مهین
# 2 او بدعوی میل دولت می‌کند %~% معده‌اش نفرین سبلت می‌کند
# 3 کانچ پنهان می‌کند پیدایش کن %~% سوخت ما را ای خدا رسواش کن
# 4 جمله اجزای تنش خصم ویند %~% کز بهاری لافد ایشان در دیند
# 5 لاف وا داد کرمها می‌کند %~% شاخ رحمت را ز بن بر می‌کند
# 6 راستی پیش آر یا خاموش کن %~% وانگهان رحمت ببین و نوش کن
# 7 آن شکم خصم سبال او شده %~% دست پنهان در دعا اندر زده
# 8 کای خدا رسوا کن این لاف لئام %~% تا بجنبد سوی ما رحم کرام
# 9 مستجاب آمد دعای آن شکم %~% شورش حاجت بزد بیرون علم
# 10 گفت حق گر فاسقی و اهل صنم %~% چون مرا خوانی اجابتها کنم
# 11 تو دعا را سخت گیر و می‌شخول %~% عاقبت برهاندت از دست غول
# 12 چون شکم خود را به حضرت در سپرد %~% گربه آمد پوست آن دنبه ببرد
# 13 از پس گربه دویدند او گریخت %~% کودک از ترس عتابش رنگ ریخت
# 14 آمد اندر انجمن آن طفل خرد %~% آب روی مرد لافی را ببرد
# 15 گفت آن دنبه که هر صبحی بدان %~% چرب می‌کردی لبان و سبلتان
# 16 گربه آمد ناگهانش در ربود %~% بس دویدیم و نکرد آن جهد سود
# 17 خنده آمد حاضران را از شگفت %~% رحمهاشان باز جنبیدن گرفت
# 18 دعوتش کردند و سیرش داشتند %~% تخم رحمت در زمینش کاشتند
# 19 او چو ذوق راستی دید از کرام %~% بی تکبر راستی را شد غلام
PageV03P021
# 1 و آن شغال رنگ‌رنگ آمد نهفت %~% بر بناگوش ملامت‌گر بکفت
# 2 بنگر آخر در من و در رنگ من %~% یک صنم چون من ندارد خود شمن
# 3 چون گلستان گشته‌ام صد رنگ و خوش %~% مر مرا سجده کن از من سر مکش
# 4 کر و فر و آب و تاب و رنگ بین %~% فخر دنیا خوان مرا و رکن دین
# 5 مظهر لطف خدایی گشته‌ام %~% لوح شرح کبریایی گشته‌ام
# 6 ای شغالان هین مخوانیدم شغال %~% کی شغالی را بود چندین جمال
# 7 آن شغالان آمدند آنجا بجمع %~% همچو پروانه به گرداگرد شمع
# 8 پس چه خوانیمت بگو ای جوهری %~% گفت طاوس نر چون مشتری
# 9 پس بگفتندش که طاوسان جان %~% جلوه‌ها دارند اندر گلستان
# 10 تو چنان جلوه کنی گفتا که نی %~% بادیه نارفته چون کوبم منی
# 11 بانگ طاووسان کنی گفتا که لا %~% پس نه‌ای طاووس خواجه بوالعلا
# 12 خلعت طاووس آید ز آسمان %~% کی رسی از رنگ و دعویها بدان
PageV03P022
# 1 همچو فرعونی مرصع کرده ریش %~% برتر از عیسی پریده از خریش
# 2 او هم از نسل شغال ماده زاد %~% در خم مالی و جاهی در فتاد
# 3 هر که دید آن جاه و مالش سجده کرد %~% سجده افسوسیان را او بخورد
# 4 گشت مستک آن گدای ژنده‌دلق %~% از سجود و از تحیرهای خلق
# 5 مال مار آمد که در وی زهرهاست %~% و آن قبول و سجده خلق اژدهاست
# 6 های ای فرعون ناموسی مکن %~% تو شغالی هیچ طاووسی مکن
# 7 سوی طاووسان اگر پیدا شوی %~% عاجزی از جلوه و رسوا شوی
# 8 موسی و هارون چو طاووسان بدند %~% پر جلوه بر سر و رویت زدند
# 9 زشتیت پیدا شد و رسواییت %~% سرنگون افتادی از بالاییت
# 10 چون محک دیدی سیه گشتی چو قلب %~% نقش شیری رفت و پیدا گشت کلب
# 11 ای سگ‌گرگین زشت از حرص و جوش %~% پوستین شیر را بر خود مپوش
# 12 غره شیرت بخواهد امتحان %~% نقش شیر و آنگه اخلاق سگان
PageV03P023
# 1 گفت یزدان مر نبی را در مساق %~% یک نشانی سهل‌تر ز اهل نفاق
# 2 گر منافق زفت باشد نغز و هول %~% وا شناسی مر ورا در لحن و قول
# 3 چون سفالین کوزه‌ها را می‌خری %~% امتحانی می‌کنی ای مشتری
# 4 می‌زنی دستی بر آن کوزه چرا %~% تا شناسی از طنین اشکسته را
# 5 بانگ اشکسته دگرگون می‌بود %~% بانگ چاووشست پیشش می‌رود
# 6 بانگ می‌آید که تعریفش کند %~% همچو مصدر فعل تصریفش کند
# 7 چون حدیث امتحان رویی نمود %~% یادم آمد قصه هاروت زود
PageV03P024
# 1 پیش ازین زان گفته بودیم اندکی %~% خود چه گوییم از هزارانش یکی
# 2 خواستم گفتن در آن تحقیقها %~% تا کنون وا ماند از تعویقها
# 3 حمله دیگر ز بسیارش قلیل %~% گفته آید شرح یک عضوی ز پیل
# 4 گوش کن هاروت را ماروت را %~% ای غلام و چاکران ما روت را
# 5 مست بودند از تماشای اله %~% وز عجایبهای استدراج شاه
# 6 این چنین مستیست ز استدراج حق %~% تا چه مستیها کند معراج حق
# 7 دانه دامش چنین مستی نمود %~% خوان انعامش چه‌ها داند گشود
# 8 مست بودند و رهیده از کمند %~% های هوی عاشقانه می‌زدند
# 9 یک کمین و امتحان در راه بود %~% صرصرش چون کاه که را می‌ربود
# 10 امتحان می‌کردشان زیر و زبر %~% کی بود سرمست را زینها خبر
# 11 خندق و میدان بپیش او یکیست %~% چاه و خندق پیش او خوش مسلکیست
# 12 آن بز کوهی بر آن کوه بلند %~% بر دود از بهر خوردی بی‌گزند
# 13 تا علف چیند ببیند ناگهان %~% بازیی دیگر ز حکم آسمان
# 14 بر کهی دیگر بر اندازد نظر %~% ماده بز بیند بر آن کوه دگر
# 15 چشم او تاریک گردد در زمان %~% بر جهد سرمست زین که تا بدان
# 16 آنچنان نزدیک بنماید ورا %~% که دویدن گرد بالوعه سرا
# 17 آن هزاران گز دو گز بنمایدش %~% تا ز مستی میل جستن آیدش
# 18 چونک بجهد در فتد اندر میان %~% در میان هر دو کوه بی امان
# 19 او ز صیادان به که بگریخته %~% خود پناهش خون او را ریخته
# 20 شسته صیادان میان آن دو کوه %~% انتظار این قضای با شکوه
# 21 باشد اغلب صید این بز همچنین %~% ورنه چالاکست و چست و خصم‌بین
# 22 رستم ارچه با سر و سبلت بود %~% دام پاگیرش یقین شهوت بود
# 23 همچو من از مستی شهوت ببر %~% مستی شهوت ببین اندر شتر
# 24 باز این مستی شهوت در جهان %~% پیش مستی ملک دان مستهان
# 25 مستی آن مستی این بشکند %~% او به شهوت التفاتی کی کند
# 26 آب شیرین تا نخوردی آب شور %~% خوش بود خوش چون درون دیده نور
# 27 قطره‌ای از باده‌های آسمان %~% بر کند جان را ز می وز ساقیان
# 28 تا چه مستیها بود املاک را %~% وز جلالت روحهای پاک را
# 29 که به بوی دل در آن می بسته‌اند %~% خم باده این جهان بشکسته‌اند
# 30 جز مگر آنها که نومیدند و دور %~% همچو کفاری نهفته در قبور
# 31 ناامید از هر دو عالم گشته‌اند %~% خارهای بی‌نهایت کشته‌اند
# 32 پس ز مستیها بگفتند ای دریغ %~% بر زمین باران بدادیمی چو میغ
# 33 گستریدیمی درین بی‌داد جا %~% عدل و انصاف و عبادات و وفا
# 34 این بگفتند و قضا می‌گفت بیست %~% پیش پاتان دام ناپیدا بسیست
# 35 هین مدو گستاخ در دشت بلا %~% هین مران کورانه اندر کربلا
# 36 که ز موی و استخوان هالکان %~% می‌نیابد راه پای سالکان
# 37 جمله راه استخوان و موی و پی %~% بس که تیغ قهر لاشی کرد شی
# 38 گفت حق که بندگان جفت عون %~% بر زمین آهسته می‌رانند و هون
# 39 پا برهنه چون رود در خارزار %~% جز بوقفه و فکرت و پرهیزگار
# 40 این قضا می‌گفت لیکن گوششان %~% بسته بود اندر حجاب جوششان
# 41 چشمها و گوشها را بسته‌اند %~% جز مر آنها را که از خود رسته‌اند
# 42 جز عنایت که گشاید چشم را %~% جز محبت که نشاند خشم را
# 43 جهد بی توفیق خود کس را مباد %~% در جهان والله اعلم بالسداد
PageV03P025
# 1 جهد فرعونی چو بی توفیق بود %~% هرچه او می‌دوخت آن تفتیق بود
# 2 از منجم بود در حکمش هزار %~% وز معبر نیز و ساحر بی‌شمار
# 3 مقدم موسی نمودندش بخواب %~% که کند فرعون و ملکش را خراب
# 4 با معبر گفت و با اهل نجوم %~% چون بود دفع خیال و خواب شوم
# 5 جمله گفتندش که تدبیری کنیم %~% راه زادن را چو ره‌زن می‌زنیم
# 6 تا رسید آن شب که مولد بود آن %~% رای این دیدند آن فرعونیان
# 7 که برون آرند آن روز از پگاه %~% سوی میدان بزم و تخت پادشاه
# 8 الصلا ای جمله اسرائیلیان %~% شاه می‌خواند شما را زان مکان
# 9 تا شما را رو نماید بی نقاب %~% بر شما احسان کند بهر ثواب
# 10 کان اسیران را بجز دوری نبود %~% دیدن فرعون دستوری نبود
# 11 گر فتادندی به ره در پیش او %~% بهر آن یاسه بخفتندی برو
# 12 یاسه این بد که نبیند هیچ اسیر %~% در گه و بیگه لقای آن امیر
# 13 بانگ چاووشان چو در ره بشنود %~% تا ببیند رو به دیواری کند
# 14 ور ببیند روی او مجرم بود %~% آنچ بتر بر سر او آن رود
# 15 بودشان حرص لقای ممتنع %~% چون حریصست آدمی فیما منع
PageV03P026
# 1 ای اسیران سوی میدانگه روید %~% کز شهانشه دیدن و جودست امید
# 2 چون شنیدند مژده اسرائیلیان %~% تشنگان بودند و بس مشتاق آن
# 3 حیله را خوردند و آن سو تاختند %~% خویشتن را بهر جلوه ساختند
PageV03P027
# 1 همچنان کاینجا مغول حیله‌دان %~% گفت می‌جویم کسی از مصریان
# 2 مصریان را جمع آرید این طرف %~% تا در آید آنک می‌باید بکف
# 3 هر که می‌آمد بگفتا نیست این %~% هین در آ خواجه در آن گوشه نشین
# 4 تا بدین شیوه همه جمع آمدند %~% گردن ایشان بدین حیلت زدند
# 5 شومی آنک سوی بانگ نماز %~% داعی الله را نبردندی نیاز
# 6 دعوت مکارشان اندر کشید %~% الحذر از مکر شیطان ای رشید
# 7 بانگ درویشان و محتاجان بنوش %~% تا نگیرد بانگ محتالیت گوش
# 8 گر گدایان طامع‌اند و زشت‌خو %~% در شکم‌خواران تو صاحب‌دل بجو
# 9 در تگ دریا گهر با سنگهاست %~% فخرها اندر میان ننگهاست
# 10 پس بجوشیدند اسرائیلیان %~% از پگه تا جانب میدان دوان
# 11 چون بحیلتشان به میدان برد او %~% روی خود ننمودشان بس تازه‌رو
# 12 کرد دلداری و بخششها بداد %~% هم عطا هم وعده‌ها کرد آن قباد
# 13 بعد از آن گفت از برای جانتان %~% جمله در میدان بخسپید امشبان
# 14 پاسخش دادند که خدمت کنیم %~% گر تو خواهی یک مه اینجا ساکنیم
PageV03P028
# 1 شه شبانگه باز آمد شادمان %~% کامشبان حملست و دورند از زنان
# 2 خازنش عمران هم اندر خدمتش %~% هم به شهر آمد قرین صحبتش
# 3 گفت ای عمران برین در خسپ تو %~% هین مرو سوی زن و صحبت مجو
# 4 گفت خسپم هم برین درگاه تو %~% هیچ نندیشم بجز دلخواه تو
# 5 بود عمران هم ز اسرائیلیان %~% لیک مر فرعون را دل بود و جان
# 6 کی گمان بردی که او عصیان کند %~% آنک خوف جان فرعون آن کند
PageV03P029
# 1 شب برفت و او بر آن درگاه خفت %~% نیم‌شب آمد پی دیدنش جفت
# 2 زن برو افتاد و بوسید آن لبش %~% بر جهانیدش ز خواب اندر شبش
# 3 گشت بیدار او و زن را دید خوش %~% بوسه باران کرده از لب بر لبش
# 4 گفت عمران این زمان چون آمدی %~% گفت از شوق و قضای ایزدی
# 5 در کشیدش در کنار از مهر مرد %~% بر نیامد با خود آن دم در نبرد
# 6 جفت شد با او امانت را سپرد %~% پس بگفت ای زن نه این کاریست خرد
# 7 آهنی بر سنگ زد زاد آتشی %~% آتشی از شاه و ملکش کین‌کشی
# 8 من چو ابرم تو زمین موسی نبات %~% حق شه شطرنج و ما ماتیم مات
# 9 مات و برد از شاه می‌دان ای عروس %~% آن مدان از ما مکن بر ما فسوس
# 10 آنچ این فرعون می‌ترسد ازو %~% هست شد این دم که گشتم جفت تو
PageV03P030
# 1 وا مگردان هیچ ازینها دم مزن %~% تا نیاید بر من و تو صد حزن
# 2 عاقبت پیدا شود آثار این %~% چون علامتها رسید ای نازنین
# 3 در زمان از سوی میدان نعره‌ها %~% می‌رسید از خلق و پر می‌شد هوا
# 4 شاه از آن هیبت برون جست آن زمان %~% پابرهنه کین چه غلغلهاست هان
# 5 از سوی میدان چه بانگست و غریو %~% کز نهیبش می‌رمد جنی و دیو
# 6 گفت عمران شاه ما را عمر باد %~% قوم اسرائیلیانند از تو شاد
# 7 از عطای شاه شادی می‌کنند %~% رقص می‌آرند و کفها می‌زنند
# 8 گفت باشد کین بود اما ولیک %~% وهم و اندیشه مرا پر کرد نیک
PageV03P031
# 1 این صدا جان مرا تغییر کرد %~% از غم و اندوه تلخم پیر کرد
# 2 پیش می‌آمد سپس می‌رفت شه %~% جمله شب او همچو حامل وقت زه
# 3 هر زمان می‌گفت ای عمران مرا %~% سخت از جا برده است این نعره‌ها
# 4 زهره نه عمران مسکین را که تا %~% باز گوید اختلاط جفت را
# 5 که زن عمران به عمران در خزید %~% تا که شد استاره موسی پدید
# 6 هر پیمبر که در آید در رحم %~% نجم او بر چرخ گردد منتجم
PageV03P032
# 1 بر فلک پیدا شد آن استاره‌اش %~% کوری فرعون و مکر و چاره‌اش
# 2 روز شد گفتش که ای عمران برو %~% واقف آن غلغل و آن بانگ شو
# 3 راند عمران جانب میدان و گفت %~% این چه غلغل بود شاهنشه نخفت
# 4 هر منجم سر برهنه جامه‌پاک %~% همچو اصحاب عزا بوسیده خاک
# 5 همچو اصحاب عزا آوازشان %~% بد گرفته از فغان و سازشان
# 6 ریش و مو بر کنده رو بدریدگان %~% خاک بر سر کرده خون‌پر دیدگان
# 7 گفت خیرست این چه آشوبست و حال %~% بد نشانی می‌دهد منحوس سال
# 8 عذر آوردند و گفتند ای امیر %~% کرد ما را دست تقدیرش اسیر
# 9 این همه کردیم و دولت تیره شد %~% دشمن شه هست گشت و چیره شد
# 10 شب ستاره آن پسر آمد عیان %~% کوری ما بر جبین آسمان
# 11 زد ستاره آن پیمبر بر سما %~% ما ستاره‌بار گشتیم از بکا
# 12 با دل خوش شاد عمران وز نفاق %~% دست بر سر می‌بزد کاه الفراق
# 13 کرد عمران خویش پر خشم و ترش %~% رفت چون دیوانگان بی عقل و هش
# 14 خویشتن را اعجمی کرد و براند %~% گفته‌های بس خشن بر جمع خواند
# 15 خویشتن را ترش و غمگین ساخت او %~% نردهای بازگونه باخت او
# 16 گفتشان شاه مرا بفریفتید %~% از خیانت وز طمع نشکیفتید
# 17 سوی میدان شاه را انگیختید %~% آب روی شاه ما را ریختید
# 18 دست بر سینه زدیت اندر ضمان %~% شاه را ما فارغ آریم از غمان
# 19 شاه هم بشنید و گفت ای خاینان %~% من بر آویزم شما را بی امان
# 20 خویش را در مضحکه انداختم %~% مالها با دشمنان در باختم
# 21 تا که امشب جمله اسرائیلیان %~% دور ماندند از ملاقات زنان
# 22 مال رفت و آب رو و کار خام %~% این بود یاری و افعال کرام
# 23 سالها ادرار و خلعت می‌برید %~% مملکتها را مسلم می‌خورید
# 24 رایتان این بود و فرهنگ و نجوم %~% طبل‌خوارانید و مکارید و شوم
# 25 من شما را بر درم و آتش زنم %~% بینی و گوش و لبانتان بر کنم
# 26 من شما را هیزم آتش کنم %~% عیش رفته بر شما ناخوش کنم
# 27 سجده کردند و بگفتند ای خدیو %~% گر یکی کرت ز ما چربید دیو
# 28 سالها دفع بلاها کرده‌ایم %~% وهم حیران زانچ ماها کرده‌ایم
# 29 فوت شد از ما و حملش شد پدید %~% نطفه‌اش جست و رحم اندر خزید
# 30 لیک استغفار این روز ولاد %~% ما نگه داریم ای شاه و قباد
# 31 روز میلادش رصد بندیم ما %~% تا نگردد فوت و نجهد این قضا
# 32 گر نداریم این نگه ما را بکش %~% ای غلام رای تو افکار و هش
# 33 تا بنه مه می‌شمرد او روز روز %~% تا نپرد تیر حکم خصم‌دوز
# 34 بر قضا هر کو شبیخون آورد %~% سرنگون آید ز خون خود خورد
# 35 چون زمین با آسمان خصمی کند %~% شوره گردد سر ز مرگی بر زند
# 36 نقش با نقاش پنجه می‌زند %~% سبلتان و ریش خود بر می‌کند
PageV03P033
# 1 بعد نه مه شه برون آورد تخت %~% سوی میدان و منادی کرد سخت
# 2 کای زنان با طفلکان میدان روید %~% جمله اسرائیلیان بیرون شوید
# 3 آنچنانک پار مردان را رسید %~% خلعت و هر کس ازیشان زر کشید
# 4 هین زنان امسال اقبال شماست %~% تا بیابد هر یکی چیزی که خواست
# 5 مر زنان را خلعت و صلت دهد %~% کودکان را هم کلاه زر نهد
# 6 هر که او این ماه زاییدست هین %~% گنجها گیرید از شاه مکین
# 7 آن زنان با طفلکان بیرون شدند %~% شادمان تا خیمه شه آمدند
# 8 هر زن نوزاده بیرون شد ز شهر %~% سوی میدان غافل از دستان و قهر
# 9 چون زنان جمله بدو گرد آمدند %~% هرچه بود آن نر ز مادر بستدند
# 10 سر بریدندش که اینست احتیاط %~% تا نروید خصم و نفزاید خباط
PageV03P034
# 1 خود زن عمران که موسی برده بود %~% دامن اندر چید از آن آشوب و دود
# 2 آن زنان قابله در خانه‌ها %~% بهر جاسوسی فرستاد آن دغا
# 3 غمز کردندش که اینجا کودکیست %~% نامد او میدان که در وهم و شکیست
# 4 اندرین کوچه یکی زیبا زنیست %~% کودکی دارد ولیکن پرفنیست
# 5 پس عوانان آمدند او طفل را %~% در تنور انداخت از امر خدا
# 6 وحی آمد سوی زن زان با خبر %~% که ز اصل آن خلیلست این پسر
# 7 عصمت یا نار کونی باردا %~% لا تکون النار حرا شاردا
# 8 زن بوحی انداخت او را در شرر %~% بر تن موسی نکرد آتش اثر
# 9 پس عوانان بی مراد آن سو شدند %~% باز غمازان کز آن واقف بدند
# 10 با عوانان ماجرا بر داشتند %~% پیش فرعون از برای دانگ چند
# 11 کای عوانان باز گردید آن طرف %~% نیک نیکو بنگرید اندر غرف
PageV03P035
# 1 باز وحی آمد که در آبش فکن %~% روی در اومید دار و مو مکن
# 2 در فکن در نیلش و کن اعتماد %~% من ترا با وی رسانم رو سپید
# 3 این سخن پایان ندارد مکرهاش %~% جمله می‌پیچید هم در ساق و پاش
# 4 صد هزاران طفل می‌کشت او برون %~% موسی اندر صدر خانه در درون
# 5 از جنون می‌کشت هر جا بد جنین %~% از حیل آن کورچشم دوربین
# 6 اژدها بد مکر فرعون عنود %~% مکر شاهان جهان را خورده بود
# 7 لیک ازو فرعون‌تر آمد پدید %~% هم ورا هم مکر او را در کشید
# 8 اژدها بود و عصا شد اژدها %~% این بخورد آن را به توفیق خدا
# 9 دست شد بالای دست این تا کجا %~% تا بیزدان که الیه المنتهی
# 10 کان یکی دریاست بی غور و کران %~% جمله دریاها چو سیلی پیش آن
# 11 حیله‌ها و چاره‌ها گر اژدهاست %~% پیش الا الله آنها جمله لاست
# 12 چون رسید اینجا بیانم سر نهاد %~% محو شد والله اعلم بالرشاد
# 13 آنچ در فرعون بود اندر تو هست %~% لیک اژدرهات محبوس چهست
# 14 ای دریغ این جمله احوال توست %~% تو بر آن فرعون بر خواهیش بست
# 15 گر ز تو گویند وحشت زایدت %~% ور ز دیگر آفسان بنمایدت
# 16 چه خرابت می‌کند نفس لعین %~% دور می‌اندازدت سخت این قرین
# 17 آتشت را هیزم فرعون نیست %~% ورنه چون فرعون او شعله‌زنیست
PageV03P036
# 1 یک حکایت بشنو از تاریخ‌گوی %~% تا بری زین راز سرپوشیده بوی
# 2 مارگیری رفت سوی کوهسار %~% تا بگیرد او به افسونهاش مار
# 3 گر گران و گر شتابنده بود %~% آنک جویندست یابنده بود
# 4 در طلب زن دایما تو هر دو دست %~% که طلب در راه نیکو رهبرست
# 5 لنگ و لوک و خفته‌شکل و بی‌ادب %~% سوی او می‌غیژ و او را می‌طلب
# 6 گه بگفت و گه بخاموشی و گه %~% بوی کردن گیر هر سو بوی شه
# 7 گفت آن یعقوب با اولاد خویش %~% جستن یوسف کنید از حد بیش
# 8 هر حس خود را درین جستن بجد %~% هر طرف رانید شکل مستعد
# 9 گفت از روح خدا لا تیاسوا %~% همچو گم کرده پسر رو سو بسو
# 10 از ره حس دهان پرسان شوید %~% گوش را بر چار راه آن نهید
# 11 هر کجا بوی خوش آید بو برید %~% سوی آن سر کاشنای آن سرید
# 12 هر کجا لطفی ببینی از کسی %~% سوی اصل لطف ره یابی عسی
# 13 این همه خوشها ز دریاییست ژرف %~% جزو را بگذار و بر کل دار طرف
# 14 جنگهای خلق بهر خوبیست %~% برگ بی برگی نشان طوبیست
# 15 خشمهای خلق بهر آشتیست %~% دام راحت دایما بی‌راحتیست
# 16 هر زدن بهر نوازش را بود %~% هر گله از شکر آگه می‌کند
# 17 بوی بر از جزو تا کل ای کریم %~% بوی بر از ضد تا ضد ای حکیم
# 18 جنگها می آشتی آرد درست %~% مارگیر از بهر یاری مار جست
# 19 بهر یاری مار جوید آدمی %~% غم خورد بهر حریف بی‌غمی
# 20 او همی‌جستی یکی ماری شگرف %~% گرد کوهستان و در ایام برف
# 21 اژدهایی مرده دید آنجا عظیم %~% که دلش از شکل او شد پر ز بیم
# 22 مارگیر اندر زمستان شدید %~% مار می‌جست اژدهایی مرده دید
# 23 مارگیر از بهر حیرانی خلق %~% مار گیرد اینت نادانی خلق
# 24 آدمی کوهیست چون مفتون شود %~% کوه اندر مار حیران چون شود
# 25 خویشتن نشناخت مسکین آدمی %~% از فزونی آمد و شد در کمی
# 26 خویشتن را آدمی ارزان فروخت %~% بود اطلس خویش بر دلقی بدوخت
# 27 صد هزاران مار و که حیران اوست %~% او چرا حیران شدست و ماردوست
# 28 مارگیر آن اژدها را بر گرفت %~% سوی بغداد آمد از بهر شگفت
# 29 اژدهایی چون ستون خانه‌ای %~% می‌کشیدش از پی دانگانه‌ای
# 30 کاژدهای مرده‌ای آورده‌ام %~% در شکارش من جگرها خورده‌ام
# 31 او همی مرده گمان بردش ولیک %~% زنده بود و او ندیدش نیک نیک
# 32 او ز سرماها و برف افسرده بود %~% زنده بود و شکل مرده می‌نمود
# 33 عالم افسردست و نام او جماد %~% جامد افسرده بود ای اوستاد
# 34 باش تا خورشید حشر آید عیان %~% تا ببینی جنبش جسم جهان
# 35 چون عصای موسی اینجا مار شد %~% عقل را از ساکنان اخبار شد
# 36 پاره خاک ترا چون مرد ساخت %~% خاکها را جملگی شاید شناخت
# 37 مرده زین سو اند و زان سو زنده‌اند %~% خامش اینجا و آن طرف گوینده‌اند
# 38 چون از آن سوشان فرستد سوی ما %~% آن عصا گردد سوی ما اژدها
# 39 کوهها هم لحن داودی کند %~% جوهر آهن بکف مومی بود
# 40 باد حمال سلیمانی شود %~% بحر با موسی سخن‌دانی شود
# 41 ماه با احمد اشارت‌بین شود %~% نار ابراهیم را نسرین شود
# 42 خاک قارون را چو ماری در کشد %~% استن حنانه آید در رشد
# 43 سنگ بر احمد سلامی می‌کند %~% کوه یحیی را پیامی می‌کند
# 44 ما سمیعیم و بصیریم و خوشیم %~% با شما نامحرمان ما خامشیم
# 45 چون شما سوی جمادی می‌روید %~% محرم جان جمادان چون شوید
# 46 از جمادی عالم جانها روید %~% غلغل اجزای عالم بشنوید
# 47 فاش تسبیح جمادات آیدت %~% وسوسه تاویلها نربایدت
# 48 چون ندارد جان تو قندیلها %~% بهر بینش کرده‌ای تاویلها
# 49 که غرض تسبیح ظاهر کی بود %~% دعوی دیدن خیال غی بود
# 50 بلک مر بیننده را دیدار آن %~% وقت عبرت می‌کند تسبیح‌خوان
# 51 پس چو از تسبیح یادت می‌دهد %~% آن دلالت همچو گفتن می‌بود
# 52 این بود تاویل اهل اعتزال %~% و آن آنکس کو ندارد نور حال
# 53 چون ز حس بیرون نیامد آدمی %~% باشد از تصویر غیبی اعجمی
# 54 این سخن پایان ندارد مارگیر %~% می‌کشید آن مار را با صد زحیر
# 55 تا به بغداد آمد آن هنگامه‌جو %~% تا نهد هنگامه‌ای بر چارسو
# 56 بر لب شط مرد هنگامه نهاد %~% غلغله در شهر بغداد اوفتاد
# 57 مارگیری اژدها آورده است %~% بوالعجب نادر شکاری کرده است
# 58 جمع آمد صد هزاران خام‌ریش %~% صید او گشته چو او از ابلهیش
# 59 منتظر ایشان و هم او منتظر %~% تا که جمع آیند خلق منتشر
# 60 مردم هنگامه افزون‌تر شود %~% کدیه و توزیع نیکوتر رود
# 61 جمع آمد صد هزاران ژاژخا %~% حلقه کرده پشت پا بر پشت پا
# 62 مرد را از زن خبر نه ز ازدحام %~% رفته درهم چون قیامت خاص و عام
# 63 چون همی حراقه جنبانید او %~% می‌کشیدند اهل هنگامه گلو
# 64 و اژدها کز زمهریر افسرده بود %~% زیر صد گونه پلاس و پرده بود
# 65 بسته بودش با رسنهای غلیظ %~% احتیاطی کرده بودش آن حفیظ
# 66 در درنگ انتظار و اتفاق %~% تافت بر آن مار خورشید عراق
# 67 آفتاب گرم‌سیرش گرم کرد %~% رفت از اعضای او اخلاط سرد
# 68 مرده بود و زنده گشت او از شگفت %~% اژدها بر خویش جنبیدن گرفت
# 69 خلق را از جنبش آن مرده مار %~% گشتشان آن یک تحیر صد هزار
# 70 با تحیر نعره‌ها انگیختند %~% جملگان از جنبشش بگریختند
# 71 می‌سکست او بند و زان بانگ بلند %~% هر طرف می‌رفت چاقاچاق بند
# 72 بندها بسکست و بیرون شد ز زیر %~% اژدهایی زشت غران همچو شیر
# 73 در هزیمت بس خلایق کشته شد %~% از فتاده و کشتگان صد پشته شد
# 74 مارگیر از ترس بر جا خشک گشت %~% که چه آوردم من از کهسار و دشت
# 75 گرگ را بیدار کرد آن کور میش %~% رفت نادان سوی عزرائیل خویش
# 76 اژدها یک لقمه کرد آن گیج را %~% سهل باشد خون‌خوری حجاج را
# 77 خویش را بر استنی پیچید و بست %~% استخوان خورده را در هم شکست
# 78 نفست اژدرهاست او کی مرده است %~% از غم و بی آلتی افسرده است
# 79 گر بیابد آلت فرعون او %~% که بامر او همی‌رفت آب جو
# 80 آنگه او بنیاد فرعونی کند %~% راه صد موسی و صد هارون زند
# 81 کرمکست آن اژدها از دست فقر %~% پشه‌ای گردد ز جاه و مال صقر
# 82 اژدها را دار در برف فراق %~% هین مکش او را به خورشید عراق
# 83 تا فسرده می‌بود آن اژدهات %~% لقمه اویی چو او یابد نجات
# 84 مات کن او را و آمن شو ز مات %~% رحم کم کن نیست او ز اهل صلات
# 85 کان تف خورشید شهوت بر زند %~% آن خفاش مردریگت پر زند
# 86 می‌کشانش در جهاد و در قتال %~% مردوار الله یجزیک الوصال
# 87 چونک آن مرد اژدها را آورید %~% در هوای گرم خوش شد آن مرید
# 88 لاجرم آن فتنه‌ها کرد ای عزیز %~% بیست همچندان که ما گفتیم نیز
# 89 تو طمع داری که او را بی جفا %~% بسته داری در وقار و در وفا
# 90 هر خسی را این تمنی کی رسد %~% موسیی باید که اژدرها کشد
# 91 صدهزاران خلق ز اژدرهای او %~% در هزیمت کشته شد از رای او
PageV03P037
# 1 گفت فرعونش چرا تو ای کلیم %~% خلق را کشتی و افکندی تو بیم
# 2 در هزیمت از تو افتادند خلق %~% در هزیمت کشته شد مردم ز زلق
# 3 لاجرم مردم ترا دشمن گرفت %~% کین تو در سینه مرد و زن گرفت
# 4 خلق را می‌خواندی بر عکس شد %~% از خلافت مردمان را نیست بد
# 5 من هم از شرت اگر پس می‌خزم %~% در مکافات تو دیگی می‌پزم
# 6 دل ازین بر کن که بفریبی مرا %~% یا بجز فی پس‌روی گردد ترا
# 7 تو بدان غره مشو کش ساختی %~% در دل خلقان هراس انداختی
# 8 صد چنین آری و هم رسوا شوی %~% خوار گردی ضحکه غوغا شوی
# 9 همچو تو سالوس بسیاران بدند %~% عاقبت در مصر ما رسوا شدند
PageV03P038
# 1 گفت با امر حقم اشراک نیست %~% گر بریزد خونم امرش باک نیست
# 2 راضیم من شاکرم من ای حریف %~% این طرف رسوا و پیش حق شریف
# 3 پیش خلقان خوار و زار و ریش‌خند %~% پیش حق محبوب و مطلوب و پسند
# 4 از سخن می‌گویم این ورنه خدا %~% از سیه‌رویان کند فردا ترا
# 5 عزت آن اوست و آن بندگانش %~% ز آدم و ابلیس بر می‌خوان نشانش
# 6 شرح حق پایان ندارد همچو حق %~% هین دهان بربند و برگردان ورق
PageV03P039
# 1 گفت فرعونش ورق درحکم ماست %~% دفتر و دیوان حکم این دم مراست
# 2 مر مرا بخریده‌اند اهل جهان %~% از همه عاقلتری تو ای فلان
# 3 موسیا خود را خریدی هین برو %~% خویشتن کم بین به خود غره مشو
# 4 جمع آرم ساحران دهر را %~% تا که جهل تو نمایم شهر را
# 5 این نخواهد شد بروزی و دو روز %~% مهلتم ده تا چهل روز تموز
PageV03P040
# 1 گفت موسی این مرا دستور نیست %~% بنده‌ام امهال تو مامور نیست
# 2 گر تو چیری و مرا خود یار نیست %~% بنده فرمانم بدانم کار نیست
# 3 می‌زنم با تو بجد تا زنده‌ام %~% من چه کاره نصرتم من بنده‌ام
# 4 می‌زنم تا در رسد حکم خدا %~% او کند هر خصم از خصمی جدا
PageV03P041
# 1 گفت نه نه مهلتم باید نهاد %~% عشوه‌ها کم ده تو کم پیمای باد
# 2 حق تعالی وحی کردش در زمان %~% مهلتش ده متسع مهراس از آن
# 3 این چهل روزش بده مهلت بطوع %~% تا سگالد مکرها او نوع نوع
# 4 تا بکوشد او که نی من خفته‌ام %~% تیز رو گو پیش ره بگرفته‌ام
# 5 حیله‌هاشان را همه برهم زنم %~% و آنچ افزایند من بر کم زنم
# 6 آب را آرند من آتش کنم %~% نوش و خوش گیرند و من ناخوش کنم
# 7 مهر پیوندند و من ویران کنم %~% آنک اندر وهم نارند آن کنم
# 8 تو مترس و مهلتش ده دم‌دراز %~% گو سپه گرد آر و صد حیلت بساز
PageV03P042
# 1 گفت امر آمد برو مهلت ترا %~% من بجای خود شدم رستی ز ما
# 2 او همی‌شد و اژدها اندر عقب %~% چون سگ صیاد دانا و محب
# 3 چون سگ صیاد جنبان کرده دم %~% سنگ را می‌کرد ریگ او زیر سم
# 4 سنگ و آهن را بدم در می‌کشید %~% خرد می‌خایید آهن را پدید
# 5 در هوا می‌کرد خود بالای برج %~% که هزیمت می‌شد از وی روم و گرج
# 6 کفک می‌انداخت چون اشتر ز کام %~% قطره‌ای بر هر که زد می‌شد جذام
# 7 ژغژغ دندان او دل می‌شکست %~% جان شیران سیه می‌شد ز دست
# 8 چون به قوم خود رسید آن مجتبی %~% شدق او بگرفت باز او شد عصا
# 9 تکیه بر وی کرد و می‌گفت ای عجب %~% پیش ما خورشید و پیش خصم شب
# 10 ای عجب چون می‌نبیند این سپاه %~% عالمی پر آفتاب چاشتگاه
# 11 چشم باز و گوش باز و این ذکا %~% خیره‌ام در چشم‌بندی خدا
# 12 من ازیشان خیره ایشان هم ز من %~% از بهاری خار ایشان من سمن
# 13 پیششان بردم بسی جام رحیق %~% سنگ شد آبش به پیش این فریق
# 14 دسته گل بستم و بردم به پیش %~% هر گلی چون خار گشت و نوش نیش
# 15 آن نصیب جان بی‌خویشان بود %~% چونک با خویش‌اند پیدا کی شود
# 16 خفته بیدار باید پیش ما %~% تا به بیداری ببیند خوابها
# 17 دشمن این خواب خوش شد فکر خلق %~% تا نخسپد فکرتش بستست حلق
# 18 حیرتی باید که روبد فکر را %~% خورده حیرت فکر را و ذکر را
# 19 هر که کاملتر بود او در هنر %~% او بمعنی پس بصورت پیشتر
# 20 راجعون گفت و رجوع این سان بود %~% که گله وا گردد و خانه رود
# 21 چونک واگردید گله از ورود %~% پس فتد آن بز که پیش آهنگ بود
# 22 پیش افتد آن بز لنگ پسین %~% اضحک الرجعی وجوه العابسین
# 23 از گزافه کی شدند این قوم لنگ %~% فخر را دادند و بخریدند ننگ
# 24 پا شکسته می‌روند این قوم حج %~% از حرج راهیست پنهان تا فرج
# 25 دل ز دانشها بشستند این فریق %~% زانک این دانش نداند آن طریق
# 26 دانشی باید که اصلش زان سرست %~% زانک هر فرعی به اصلش رهبرست
# 27 هر پری بر عرض دریا کی پرد %~% تا لدن علم لدنی می‌برد
# 28 پس چرا علمی بیاموزی به مرد %~% کش بباید سینه را زان پاک کرد
# 29 پس مجو پیشی ازین سر لنگ باش %~% وقت وا گشتن تو پیش آهنگ باش
# 30 آخرون السابقون باش ای ظریف %~% بر شجر سابق بود میوه طریف
# 31 گرچه میوه آخر آید در وجود %~% اولست او زانک او مقصود بود
# 32 چون ملایک گوی لا علم لنا %~% تا بگیرد دست تو علمتنا
# 33 گر درین مکتب ندانی تو هجا %~% همچو احمد پری از نور حجی
# 34 گر نباشی نامدار اندر بلاد %~% گم نه‌ای الله اعلم بالعباد
# 35 اندر آن ویران که آن معروف نیست %~% از برای حفظ گنجینه زریست
# 36 موضع معروف کی بنهند گنج %~% زین قبل آمد فرج در زیر رنج
# 37 خاطر آرد بس شکال اینجا ولیک %~% بسکلد اشکال را استور نیک
# 38 هست عشقش آتشی اشکال‌سوز %~% هر خیالی را بروبد نور روز
# 39 هم از آن سو جو جواب ای مرتضا %~% کین سؤال آمد از آن سو مر ترا
# 40 گوشه بی گوشه دل شه‌رهیست %~% تاب لا شرقی و لا غرب از مهیست
# 41 تو ازین سو و از آن سو چون گدا %~% ای که معنی چه می‌جویی صدا
# 42 هم از آن سو جو که وقت درد تو %~% می‌شوی در ذکر یا ربی دوتو
# 43 وقت درد و مرگ آن سو می‌نمی %~% چونک دردت رفت چونی اعجمی
# 44 وقت محنت گشته‌ای الله گو %~% چونک محنت رفت گویی راه کو
# 45 این از آن آمد که حق را بی گمان %~% هر که بشناسد بود دایم بر آن
# 46 وانک در عقل و گمان هستش حجاب %~% گاه پوشیدست و گه بدریده جیب
# 47 عقل جزوی گاه چیره گه نگون %~% عقل کلی آمن از ریب المنون
# 48 عقل بفروش و هنر حیرت بخر %~% رو به خواری نه بخارا ای پسر
# 49 ما چه خود را در سخن آغشته‌ایم %~% کز حکایت ما حکایت گشته‌ایم
# 50 من عدم و افسانه گردم در حنین %~% تا تقلب یابم اندر ساجدین
# 51 این حکایت نیست پیش مرد کار %~% وصف حالست و حضور یار غار
# 52 آن اساطیر اولین که گفت عاق %~% حرف قرآن را بد آثار نفاق
# 53 لامکانی که درو نور خداست %~% ماضی و مستقبل و حال از کجاست
# 54 ماضی و مستقبلش نسبت به تست %~% هر دو یک چیزند پنداری که دوست
# 55 یک تنی او را پدر ما را پسر %~% بام زیر زید و بر عمرو آن زبر
# 56 نسبت زیر و زبر شد زان دو کس %~% سقف سوی خویش یک چیزست بس
# 57 نیست مثل آن مثالست این سخن %~% قاصر از معنی نو حرف کهن
# 58 چون لب جو نیست مشکا لب ببند %~% بی لب و ساحل بدست این بحر قند
PageV03P043
# 1 چونک موسی بازگشت و او بماند %~% اهل رای و مشورت را پیش خواند
# 2 آنچنان دیدند کز اطراف مصر %~% جمع آردشان شه و صراف مصر
# 3 او بسی مردم فرستاد آن زمان %~% هر نواحی بهر جمع جادوان
# 4 هر طرف که ساحری بد نامدار %~% کرد پران سوی او ده پیک کار
# 5 دو جوان بودند ساحر مشتهر %~% سحر ایشان در دل مه مستمر
# 6 شیر دوشیده ز مه فاش آشکار %~% در سفرها رفته بر خمی سوار
# 7 شکل کرباسی نموده ماهتاب %~% آن بپیموده فروشیده شتاب
# 8 سیم برده مشتری آگه شده %~% دست از حسرت به رخها بر زده
# 9 صد هزاران همچنین در جادوی %~% بوده منشی و نبوده چون روی
# 10 چون بدیشان آمد آن پیغام شاه %~% کز شما شاهست اکنون چاره‌خواه
# 11 از پی آنک دو درویش آمدند %~% بر شه و بر قصر او موکب زدند
# 12 نیست با ایشان بغیر یک عصا %~% که همی‌گردد به امرش اژدها
# 13 شاه و لشکر جمله بیچاره شدند %~% زین دو کس جمله به افغان آمدند
# 14 چاره‌ای می‌باید اندر ساحری %~% تا بود که زین دو ساحر جان بری
# 15 آن دو ساحر را چو این پیغام داد %~% ترس و مهری در دل هر دو فتاد
# 16 عرق جنسیت چو جنبیدن گرفت %~% سر به زانو بر نهادند از شگفت
# 17 چون دبیرستان صوفی زانوست %~% حل مشکل را دو زانو جادوست
PageV03P044
# 1 بعد از آن گفتند ای مادر بیا %~% گور بابا کو تو ما را ره نما
# 2 بردشان بر گور او بنمود راه %~% پس سه‌روزه داشتند از بهر شاه
# 3 بعد از آن گفتند ای بابا به ما %~% شاه پیغامی فرستاد از وجا
# 4 که دو مرد او را به تنگ آورده‌اند %~% آب رویش پیش لشکر برده‌اند
# 5 نیست با ایشان سلاح و لشکری %~% جز عصا و در عصا شور و شری
# 6 تو جهان راستان در رفته‌ای %~% گرچه در صورت به خاکی خفته‌ای
# 7 آن اگر سحرست ما را ده خبر %~% ور خدایی باشد ای جان پدر
# 8 هم خبر ده تا که ما سجده کنیم %~% خویشتن بر کیمیایی بر زنیم
# 9 ناامیدانیم و اومیدی رسید %~% راندگانیم و کرم ما را کشید
PageV03P045
# 1 گفتشان در خواب کای اولاد من %~% نیست ممکن ظاهر این را دم زدن
# 2 فاش و مطلق گفتنم دستور نیست %~% لیک راز از پیش چشمم دور نیست
# 3 لیک بنمایم نشانی با شما %~% تا شود پیدا شما را این خفا
# 4 نور چشمانم چو آنجا گه روید %~% از مقام خفتنش آگه شوید
# 5 آن زمان که خفته باشد آن حکیم %~% آن عصا را قصد کن بگذار بیم
# 6 گر بدزدی و توانی ساحرست %~% چاره ساحر بر تو حاضرست
# 7 ور نتانی هان و هان آن ایزدیست %~% او رسول ذوالجلال و مهتدیست
# 8 گر جهان فرعون گیرد شرق و غرب %~% سرنگون آید خدا آنگاه حرب
# 9 این نشان راست دادم جان باب %~% بر نویس الله اعلم بالصواب
# 10 جان بابا چون بخسپد ساحری %~% سحر و مکرش را نباشد رهبری
# 11 چونک چوپان خفت گرگ آمن شود %~% چونک خفت آن جهد او ساکن شود
# 12 لیک حیوانی که چوپانش خداست %~% گرگ را آنجا امید و ره کجاست
# 13 جادوی که حق کند حقست و راست %~% جادوی خواندن مر آن حق را خطاست
# 14 جان بابا این نشان قاطعست %~% گر بمیرد نیز حقش رافعست
PageV03P046
# 1 مصطفی را وعده کرد الطاف حق %~% گر بمیری تو نمیرد این سبق
# 2 من کتاب و معجزه‌ت را رافعم %~% بیش و کم‌کن را ز قرآن مانعم
# 3 من ترا اندر دو عالم حافظم %~% طاعنان را از حدیثت رافضم
# 4 کس نتاند بیش و کم کردن درو %~% تو به از من حافظی دیگر مجو
# 5 رونقت را روز روز افزون کنم %~% نام تو بر زر و بر نقره زنم
# 6 منبر و محراب سازم بهر تو %~% در محبت قهر من شد قهر تو
# 7 نام تو از ترس پنهان می‌گوند %~% چون نماز آرند پنهان می‌شوند
# 8 از هراس وترس کفار لعین %~% دینت پنهان می‌شود زیر زمین
# 9 من مناره پر کنم آفاق را %~% کور گردانم دو چشم عاق را
# 10 چاکرانت شهرها گیرند و جاه %~% دین تو گیرد ز ماهی تا به ماه
# 11 تا قیامت باقیش داریم ما %~% تو مترس از نسخ دین ای مصطفی
# 12 ای رسول ما تو جادو نیستی %~% صادقی هم‌خرقه موسیستی
# 13 هست قرآن مر تو را همچون عصا %~% کفرها را در کشد چون اژدها
# 14 تو اگر در زیر خاکی خفته‌ای %~% چون عصایش دان تو آنچ گفته‌ای
# 15 قاصدان را بر عصایش دست نی %~% تو بخسپ ای شه مبارک خفتنی
# 16 تن بخفته نور تو بر آسمان %~% بهر پیکار تو زه کرده کمان
# 17 فلسفی و آنچ پوزش می‌کند %~% قوس نورت تیردوزش می‌کند
# 18 آنچنان کرد و از آن افزون که گفت %~% او بخفت و بخت و اقبالش نخفت
# 19 جان بابا چونک ساحر خواب شد %~% کار او بی رونق و بی‌تاب شد
# 20 هر دو بوسیدند گورش را و تفت %~% تا بمصر از بهر آن پیگار زفت
# 21 چون به مصر از بهر آن کار آمدند %~% طالب موسی و خانه او شدند
# 22 اتفاق افتاد کان روز ورود %~% موسی اندر زیر نخلی خفته بود
# 23 پس نشان دادندشان مردم بدو %~% که برو آن سوی نخلستان بجو
# 24 چون بیامد دید در خرمابنان %~% خفته‌ای که بود بیدار جهان
# 25 بهر نازش بسته او دو چشم سر %~% عرش و فرشش جمله در زیر نظر
# 26 ای بسا بیدارچشم و خفته‌دل %~% خود چه بیند دید اهل آب و گل
# 27 آنک دل بیدار دارد چشم سر %~% گر بخسپد بر گشاید صد بصر
# 28 گر تو اهل دل نه‌ای بیدار باش %~% طالب دل باش و در پیکار باش
# 29 ور دلت بیدار شد می‌خسپ خوش %~% نیست غایب ناظرت از هفت و شش
# 30 گفت پیغامبر که خسپد چشم من %~% لیک کی خسپد دلم اندر وسن
# 31 شاه بیدارست حارس خفته گیر %~% جان فدای خفتگان دل‌بصیر
# 32 وصف بیداری دل ای معنوی %~% در نگنجد در هزاران مثنوی
# 33 چون بدیدندش که خفتست او دراز %~% بهر دزدی عصا کردند ساز
# 34 ساحران قصد عصا کردند زود %~% کز پسش باید شدن وانگه ربود
# 35 اندکی چون پیشتر کردند ساز %~% اندر آمد آن عصا در اهتزاز
# 36 آنچنان بر خود بلرزید آن عصا %~% کان دو بر جا خشک گشتند از وجا
# 37 بعد از آن شد اژدها و حمله کرد %~% هر دوان بگریختند و روی‌زرد
# 38 رو در افتادن گرفتند از نهیب %~% غلط غلطان منهزم در هر نشیب
# 39 پس یقینشان شد که هست از آسمان %~% زانک می‌دیدند حد ساحران
# 40 بعد از آن اطلاق و تبشان شد پدید %~% کارشان تا نزع و جان کندن رسید
# 41 پس فرستادند مردی در زمان %~% سوی موسی از برای عذر آن
# 42 کامتحان کردیم و ما را کی رسد %~% امتحان تو اگر نبود حسد
# 43 مجرم شاهیم ما را عفو خواه %~% ای تو خاص الخاص درگاه اله
# 44 عفو کرد و در زمان نیکو شدند %~% پیش موسی بر زمین سر می‌زدند
# 45 گفت موسی عفو کردم ای کرام %~% گشت بر دوزخ تن و جانتان حرام
# 46 من شما را خود ندیدم ای دو یار %~% اعجمی سازید خود را ز اعتذار
# 47 همچنان بیگانه‌شکل و آشنا %~% در نبرد آیید بهر پادشا
# 48 پس زمین را بوسه دادند و شدند %~% انتظار وقت و فرصت می‌بدند
PageV03P047
# 1 تا بفرعون آمدند آن ساحران %~% دادشان تشریفهای بس گران
# 2 وعده‌هاشان کرد و پیشین هم بداد %~% بندگان و اسپان و نقد و جنس و زاد
# 3 بعد از آن می‌گفت هین ای سابقان %~% گر فزون آیید اندر امتحان
# 4 برفشانم بر شما چندان عطا %~% که بدرد پرده جود و سخا
# 5 پس بگفتندش به اقبال تو شاه %~% غالب آییم و شود کارش تباه
# 6 ما درین فن صفدریم و پهلوان %~% کس ندارد پای ما اندر جهان
# 7 ذکر موسی بند خاطرها شدست %~% کین حکایتهاست که پیشین بدست
# 8 ذکر موسی بهر روپوشست لیک %~% نور موسی نقد تست ای مرد نیک
# 9 موسی و فرعون در هستی تست %~% باید این دو خصم را در خویش جست
# 10 تا قیامت هست از موسی نتاج %~% نور دیگر نیست دیگر شد سراج
# 11 این سفال و این پلیته دیگرست %~% لیک نورش نیست دیگر زان سرست
# 12 گر نظر در شیشه داری گم شوی %~% زانک از شیشه‌ست اعداد دوی
# 13 ور نظر بر نور داری وا رهی %~% از دوی واعداد جسم منتهی
# 14 از نظرگاهست ای مغز وجود %~% اختلاف مؤمن و گبر و جهود
PageV03P048
# 1 پیل اندر خانه تاریک بود %~% عرضه را آورده بودندش هنود
# 2 از برای دیدنش مردم بسی %~% اندر آن ظلمت همی‌شد هر کسی
# 3 دیدنش با چشم چون ممکن نبود %~% اندر آن تاریکیش کف می‌بسود
# 4 آن یکی را کف به خرطوم اوفتاد %~% گفت همچون ناودانست این نهاد
# 5 آن یکی را دست بر گوشش رسید %~% آن برو چون بادبیزن شد پدید
# 6 آن یکی را کف چو بر پایش بسود %~% گفت شکل پیل دیدم چون عمود
# 7 آن یکی بر پشت او بنهاد دست %~% گفت خود این پیل چون تختی بدست
# 8 همچنین هر یک به جزوی که رسید %~% فهم آن می‌کرد هر جا می‌شنید
# 9 از نظرگه گفتشان شد مختلف %~% آن یکی دالش لقب داد این الف
# 10 در کف هر کس اگر شمعی بدی %~% اختلاف از گفتشان بیرون شدی
# 11 چشم حس همچون کف دستست و بس %~% نیست کف را بر همه او دست‌رس
# 12 چشم دریا دیگرست و کف دگر %~% کف بهل وز دیده دریا نگر
# 13 جنبش کفها ز دریا روز و شب %~% کف همی‌بینی و دریا نه عجب
# 14 ما چو کشتیها بهم بر می‌زنیم %~% تیره‌چشمیم و در آب روشنیم
# 15 ای تو در کشتی تن رفته به خواب %~% آب را دیدی نگر در آب آب
# 16 آب را آبیست کو می‌راندش %~% روح را روحیست کو می‌خواندش
# 17 موسی و عیسی کجا بد کآفتاب %~% کشت موجودات را می‌داد آب
# 18 آدم و حوا کجا بد آن زمان %~% که خدا افکند این زه در کمان
# 19 این سخن هم ناقص است و ابترست %~% آن سخن که نیست ناقص آن سرست
# 20 گر بگوید زان بلغزد پای تو %~% ور نگوید هیچ از آن ای وای تو
# 21 ور بگوید در مثال صورتی %~% بر همان صورت بچفسی ای فتی
# 22 بسته‌پایی چون گیا اندر زمین %~% سر بجنبانی ببادی بی‌یقین
# 23 لیک پایت نیست تا نقلی کنی %~% یا مگر پا را ازین گل بر کنی
# 24 چون کنی پا را حیاتت زین گلست %~% این حیاتت را روش بس مشکلست
# 25 چون حیات از حق بگیری ای روی %~% پس شوی مستغنی از گل می‌روی
# 26 شیر خواره چون ز دایه بسکلد %~% لوت‌خواره شد مرورا می‌هلد
# 27 بسته شیر زمینی چون حبوب %~% جو فطام خویش از قوت القلوب
# 28 حرف حکمت خور که شد نور ستیر %~% ای تو نور بی‌حجب را ناپذیر
# 29 تا پذیرا گردی ای جان نور را %~% تا ببینی بی‌حجب مستور را
# 30 چون ستاره سیر بر گردون کنی %~% بلک بی گردون سفر بی‌چون کنی
# 31 آنچنان کز نیست در هست آمدی %~% هین بگو چون آمدی مست آمدی
# 32 راههای آمدن یادت نماند %~% لیک رمزی بر تو بر خواهیم خواند
# 33 هوش را بگذار وانگه هوش‌دار %~% گوش را بر بند وانگه گوش دار
# 34 نه نگویم زانک خامی تو هنوز %~% در بهاری تو ندیدستی تموز
# 35 این جهان همچون درختست ای کرام %~% ما برو چون میوه‌های نیم‌خام
# 36 سخت گیرد خامها مر شاخ را %~% زانک در خامی نشاید کاخ را
# 37 چون بپخت و گشت شیرین لب‌گزان %~% سست گیرد شاخها را بعد از آن
# 38 چون از آن اقبال شیرین شد دهان %~% سرد شد بر آدمی ملک جهان
# 39 سخت‌گیری و تعصب خامی است %~% تا جنینی کار خون‌آشامی است
# 40 چیز دیگر ماند اما گفتنش %~% با تو روح القدس گوید بی منش
# 41 نه تو گویی هم بگوش خویشتن %~% نه من ونه غیرمن ای هم تو من
# 42 همچو آن وقتی که خواب اندر روی %~% تو ز پیش خود به پیش خود شوی
# 43 بشنوی از خویش و پنداری فلان %~% با تو اندر خواب گفتست آن نهان
# 44 تو یکی تو نیستی ای خوش رفیق %~% بلک گردونی ودریای عمیق
# 45 آن تو زفتت که آن نهصدتوست %~% قلزمست وغرقه گاه صد توست
# 46 خود چه جای حد بیداریست و خواب %~% دم مزن والله اعلم بالصواب
# 47 دم مزن تا بشنوی از دم ز نان %~% آنچ نامد در زبان و در بیان
# 48 دم مزن تا بشنوی زان آفتاب %~% آنچ نامد درکتاب و در خطاب
# 49 دم مزن تا دم زند بهر تو روح %~% آشنا بگذار در کشتی نوح
# 50 همچو کنعان کشنا می‌کرد او %~% که نخواهم کشتی نوح عدو
# 51 هی بیا در کشتی بابا نشین %~% تا نگردی غرق طوفان ای مهین
# 52 گفت نه من آشنا آموختم %~% من بجز شمع تو شمع افروختم
# 53 هین مکن کین موج طوفان بلاست %~% دست و پا و آشنا امروز لاست
# 54 باد قهرست و بلای شمع کش %~% جز که شمع حق نمی‌پاید خمش
# 55 گفت نه رفتم برآن کوه بلند %~% عاصمست آن که مرا از هر گزند
# 56 هین مکن که کوه کاهست این زمان %~% جز حبیب خویش را ندهد امان
# 57 گفت من کی پند تو بشنوده‌ام %~% که طمع کردی که من زین دوده‌ام
# 58 خوش نیامد گفت تو هرگز مرا %~% من بری‌ام از تو در هر دو سرا
# 59 هین مکن بابا که روز ناز نیست %~% مر خدا را خویش وانباز نیست
# 60 تا کنون کردی واین دم نازکیست %~% اندرین درگاه گیرا ناز کیست
# 61 لم یلد لم یولدست او از قدم %~% نه پدر دارد نه فرزند و نه عم
# 62 ناز فرزندان کجا خواهد کشید %~% ناز بابایان کجا خواهد شنید
# 63 نیستم مولود پیراکم بناز %~% نیستم والد جوانا کم گراز
# 64 نیستم شوهر نیم من شهوتی %~% ناز را بگذار اینجا ای ستی
# 65 جز خضوع و بندگی و اضطرار %~% اندرین حضرت ندارد اعتبار
# 66 گفت بابا سالها این گفته‌ای %~% باز می‌گویی بجهل آشفته‌ای
# 67 چند ازینها گفته‌ای با هرکسی %~% تا جواب سرد بشنودی بسی
# 68 این دم سرد تو در گوشم نرفت %~% خاصه اکنون که شدم دانا و زفت
# 69 گفت بابا چه زیان دارد اگر %~% بشنوی یکبار تو پند پدر
# 70 همچنین می‌گفت او پند لطیف %~% همچنان می‌گفت او دفع عنیف
# 71 نه پدر از نصح کنعان سیر شد %~% نه دمی در گوش آن ادبیر شد
# 72 اندرین گفتن بدند و موج تیز %~% بر سر کنعان زد وشد ریز ریز
# 73 نوح گفت ای پادشاه بردبار %~% مر مرا خر مرد و سیلت برد بار
# 74 وعده کردی مر مرا تو بارها %~% که بیابد اهلت از طوفان رها
# 75 دل نهادم بر امیدت من سلیم %~% پس چرا بربود سیل از من گلیم
# 76 گفت او از اهل و خویشانت نبود %~% خود ندیدی تو سپیدی او کبود
# 77 چونک دندان تو کرمش در فتاد %~% نیست دندان بر کنش ای اوستاد
# 78 تا که باقی تن نگردد زار ازو %~% گرچه بود آن تو شو بیزار ازو
# 79 گفت بیزارم ز غیر ذات تو %~% غیر نبود آنک او شد مات تو
# 80 تو همی دانی که چونم با تو من %~% بیست چندانم که با باران چمن
# 81 زنده از تو شاد از تو عایلی %~% مغتذی بی واسطه و بی حایلی
# 82 متصل نه منفصل نه ای کمال %~% بلک بی چون و چگونه و اعتلال
# 83 ماهیانیم و تو دریای حیات %~% زنده‌ایم از لطفت ای نیکو صفات
# 84 تو نگنجی در کنار فکرتی %~% نی به معلولی قرین چون علتی
# 85 پیش ازین طوفان و بعد این مرا %~% تو مخاطب بوده‌ای در ماجرا
# 86 با تو می‌گفتم نه با ایشان سخن %~% ای سخن‌بخش نو و آن کهن
# 87 نه که عاشق روز و شب گوید سخن %~% گاه با اطلال و گاهی با دمن
# 88 روی با اطلال کرده ظاهرا %~% او کرا می‌گوید آن مدحت کرا
# 89 شکر طوفان را کنون بگماشتی %~% واسطه اطلال را بر داشتی
# 90 زانک اطلال لئیم و بد بدند %~% نه ندایی نه صدایی می‌زدند
# 91 من چنان اطلال خواهم در خطاب %~% کز صدا چون کوه واگوید جواب
# 92 تا مثنا بشنوم من نام تو %~% عاشقم برنام جان آرام تو
# 93 هرنبی زان دوست دارد کوه را %~% تا مثنا بشنود نام ترا
# 94 آن که پست مثال سنگ لاخ %~% موش را شاید نه ما را در مناخ
# 95 من بگویم او نگردد یار من %~% بی صدا ماند دم گفتار من
# 96 با زمین آن به که هموارش کنی %~% نیست همدم با قدم یارش کنی
# 97 گفت ای نوح ار تو خواهی جمله را %~% حشر گردانم بر آرم از ثری
# 98 بهر کنعانی دل تو نشکنم %~% لیکت از احوال آگه می‌کنم
# 99 گفت نه نه راضیم که تو مرا %~% هم کنی غرقه اگر باید ترا
# 100 هر زمانم غرقه می‌کن من خوشم %~% حکم تو جانست چون جان می‌کشم
# 101 ننگرم کس را وگر هم بنگرم %~% او بهانه باشد و تو منظرم
# 102 عاشق صنع توم در شکر و صبر %~% عاشق مصنوع کی باشم چو گبر
# 103 عاشق صنع خدا با فر بود %~% عاشق مصنوع او کافر بود
PageV03P049
# 1 دی سؤالی کرد سایل مر مرا %~% زانک عاشق بود او بر ماجرا
# 2 گفت نکته الرضا بالکفر کفر %~% این پیمبر گفت و گفت اوست مهر
# 3 باز فرمود او که اندر هر قضا %~% مر مسلمان را رضا باید رضا
# 4 نه قضای حق بود کفر و نفاق %~% گر بدین راضی شوم باشد شقاق
# 5 ور نیم راضی بود آن هم زیان %~% پس چه چاره باشدم اندر میان
# 6 گفتمش این کفر مقضی نه قضاست %~% هست آثار قضا این کفر راست
# 7 پس قضا را خواجه از مقضی بدان %~% تا شکالت دفع گردد در زمان
# 8 راضیم در کفر زان رو که قضاست %~% نه ازین رو که نزاع و خبث ماست
# 9 کفر از روی قضا خود کفر نیست %~% حق را کافر مخوان اینجا مه‌ایست
# 10 کفر جهلست و قضای کفر علم %~% هر دو کی یک باشد آخر حلم و خلم
# 11 زشتی خط زشتی نقاش نیست %~% بلک از وی زشت را بنمودنیست
# 12 قوت نقاش باشد آنک او %~% هم تواند زشت کردن هم نکو
# 13 گر کشانم بحث این را من بساز %~% تا سؤال و تا جواب آید دراز
# 14 ذوق نکته عشق از من می‌رود %~% نقش خدمت نقش دیگر می‌شود
PageV03P050
# 1 آن یکی مرد دومو آمد شتاب %~% پیش یک آیینه دار مستطاب
# 2 گفت از ریشم سپیدی کن جدا %~% که عروس نو گزیدم ای فتی
# 3 ریش او ببرید و کل پیشش نهاد %~% گفت تو بگزین مرا کاری فتاد
# 4 این سؤال وآن جوابست آن گزین %~% که سر اینها ندارد درد دین
# 5 آن یکی زد سیلیی مر زید را %~% حمله کرد او هم برای کید را
# 6 گفت سیلی‌زن سالت می‌کنم %~% پس جوابم گوی وانگه می‌زنم
# 7 بر قفای تو زدم آمد طراق %~% یک سؤالی دارم اینجا در وفاق
# 8 این طراق از دست من بودست یا %~% از قفاگاه تو ای فخر کیا
# 9 گفت از درد این فراغت نیستم %~% که درین فکر و تفکر بیستم
# 10 تو که بی‌دردی همی اندیش این %~% نیست صاحب‌درد را این فکر هین
PageV03P051
# 1 در صحابه کم بدی حافظ کسی %~% گرچه شوقی بود جانشان را بسی
# 2 زانک چون مغزش در آگند و رسید %~% پوستها شد بس رقیق و واکفید
# 3 قشر جوز و فستق و بادام هم %~% مغز چون آگندشان شد پوست کم
# 4 مغز علم افزود کم شد پوستش %~% زانک عاشق را بسوزد دوستش
# 5 وصف مطلوبی چو ضد طالبیست %~% وحی و برق نور سوزنده نبیست
# 6 چون تجلی کرد اوصاف قدیم %~% پس بسوزد وصف حادث را گلیم
# 7 ربع قرآن هر که را محفوظ بود %~% جل فینا از صحابه می‌شنود
# 8 جمع صورت با چنین معنی ژرف %~% نیست ممکن جز ز سلطانی شگرف
# 9 در چنین مستی مراعات ادب %~% خود نباشد ور بود باشد عجب
# 10 اندر استغنا مراعات نیاز %~% جمع ضدینست چون گرد و دراز
# 11 خود عصا معشوق عمیان می‌بود %~% کور خود صندوق قرآن می‌بود
# 12 گفت کوران خود صنادیقند پر %~% از حروف مصحف و ذکر و نذر
# 13 باز صندوقی پر از قرآن به است %~% زانک صندوقی بود خالی بدست
# 14 باز صندوقی که خالی شد ز بار %~% به ز صندوقی که پر موشست و مار
# 15 حاصل اندر وصل چون افتاد مرد %~% گشت دلاله به پیش مرد سرد
# 16 چون به مطلوبت رسیدی ای ملیح %~% شد طلب کاری علم اکنون قبیح
# 17 چون شدی بر بامهای آسمان %~% سرد باشد جست وجوی نردبان
# 18 جز برای یاری و تعلیم غیر %~% سرد باشد راه خیر از بعد خیر
# 19 آینه روشن که شد صاف و ملی %~% جهل باشد بر نهادن صیقلی
# 20 پیش سلطان خوش نشسته در قبول %~% زشت باشد جستن نامه و رسول
PageV03P052
# 1 آن یکی را یار پیش خود نشاند %~% نامه بیرون کرد و پیش یار خواند
# 2 بیتها در نامه و مدح و ثنا %~% زاری و مسکینی و بس لابه‌ها
# 3 گفت معشوق این اگر بهر منست %~% گاه وصل این عمر ضایع کردنست
# 4 من به پیشت حاضر و تو نامه خوان %~% نیست این باری نشان عاشقان
# 5 گفت اینجا حاضری اما ولیک %~% من نمی‌یایم نصیب خویش نیک
# 6 آنچ می‌دیدم ز تو پارینه سال %~% نیست این دم گرچه می‌بینم وصال
# 7 من ازین چشمه زلالی خورده‌ام %~% دیده و دل ز آب تازه کرده‌ام
# 8 چشمه می‌بینم ولیکن آب نی %~% راه آبم را مگر زد ره‌زنی
# 9 گفت پس من نیستم معشوق تو %~% من به بلغار و مرادت در قتو
# 10 عاشقی تو بر من و بر حالتی %~% حالت اندر دست نبود یا فتی
# 11 پس نیم کلی مطلوب تو من %~% جزو مقصودم ترا اندرز من
# 12 خانه معشوقه‌ام معشوق نی %~% عشق بر نقدست بر صندوق نی
# 13 هست معشوق آنک او یکتو بود %~% مبتدا و منتهاات او بود
# 14 چون بیابی‌اش نمانی منتظر %~% هم هویدا او بود هم نیز سر
# 15 میر احوالست نه موقوف حال %~% بنده آن ماه باشد ماه و سال
# 16 چون بگوید حال را فرمان کند %~% چون بخواهد جسمها را جان کند
# 17 منتها نبود که موقوفست او %~% منتظر بنشسته باشد حال‌جو
# 18 کیمیای حال باشد دست او %~% دست جنباند شود مس مست او
# 19 گر بخواهد مرگ هم شیرین شود %~% خار و نشتر نرگس و نسرین شود
# 20 آنک او موقوف حالست آدمیست %~% کو بحال افزون و گاهی در کمیست
# 21 صوفی ابن الوقت باشد در منال %~% لیک صافی فارغست از وقت و حال
# 22 حالها موقوف عزم و رای او %~% زنده از نفخ مسیح‌آسای او
# 23 عاشق حالی نه عاشق بر منی %~% بر امید حال بر من می‌تنی
# 24 آنک یک دم کم دمی کامل بود %~% نیست معبود خلیل آفل بود
# 25 وانک آفل باشد و گه آن و این %~% نیست دلبر لا احب افلین
# 26 آنک او گاهی خوش و گه ناخوشست %~% یک زمانی آب و یک دم آتشست
# 27 برج مه باشد ولیکن ماه نه %~% نقش بت باشد ولی آگاه نه
# 28 هست صوفی صفاجو ابن وقت %~% وقت را همچون پدر بگرفته سخت
# 29 هست صافی غرق عشق ذوالجلال %~% ابن کس نه فارغ از اوقات و حال
# 30 غرقه نوری که او لم یولدست %~% لم یلد لم یولد آن ایزدست
# 31 رو چنین عشقی بجو گر زنده‌ای %~% ورنه وقت مختلف را بنده‌ای
# 32 منگر اندر نقش زشت و خوب خویش %~% بنگر اندر عشق و در مطلوب خویش
# 33 منگر آنک تو حقیری یا ضعیف %~% بنگر اندر همت خود ای شریف
# 34 تو به هر حالی که باشی می‌طلب %~% آب می‌جو دایما ای خشک‌لب
# 35 کان لب خشکت گواهی می‌دهد %~% کو بخر بر سر منبع رسد
# 36 خشکی لب هست پیغامی ز آب %~% که بمات آرد یقین این اضطراب
# 37 کین طلب‌کاری مبارک جنبشیست %~% این طلب در راه حق مانع کشیست
# 38 این طلب مفتاح مطلوبات تست %~% این سپاه و نصرت رایات تست
# 39 این طلب همچون خروسی در صیاح %~% می‌زند نعره که می‌آید صباح
# 40 گرچه آلت نیستت تو می‌طلب %~% نیست آلت حاجت اندر راه رب
# 41 هر که را بینی طلب‌کار ای پسر %~% یار او شو پیش او انداز سر
# 42 کز جوار طالبان طالب شوی %~% وز ظلال غالبان غالب شوی
# 43 گر یکی موری سلیمانی بجست %~% منگر اندر جستن او سست سست
# 44 هرچه داری تو ز مال و پیشه‌ای %~% نه طلب بود اول و اندیشه‌ای
PageV03P053
# 1 آن یکی در عهد داوود نبی %~% نزد هر دانا و پیش هر غبی
# 2 این دعا می‌کرد دایم کای خدا %~% ثروتی بی رنج روزی کن مرا
# 3 چون مرا تو آفریدی کاهلی %~% زخم‌خواری سست‌جنبی منبلی
# 4 بر خران پشت‌ریش بی‌مراد %~% بار اسپان و استران نتوان نهاد
# 5 کاهلم چون آفریدی ای ملی %~% روزیم ده هم ز راه کاهلی
# 6 کاهلم من سایه خسپم در وجود %~% خفتم اندر سایه این فضل و جود
# 7 کاهلان و سایه‌خسپان را مگر %~% روزیی بنوشته‌ای نوعی دگر
# 8 هر که را پایست جوید روزیی %~% هر که را پا نیست کن دلسوزیی
# 9 رزق را می‌ران به سوی آن حزین %~% ابر را باران به سوی هر زمین
# 10 چون زمین را پا نباشد جود تو %~% ابر را راند به سوی او دوتو
# 11 طفل را چون پا نباشد مادرش %~% آید و ریزد وظیفه بر سرش
# 12 روزیی خواهم بناگه بی تعب %~% که ندارم من ز کوشش جز طلب
# 13 مدت بسیار می‌کرد این دعا %~% روز تا شب شب همه شب تا ضحی
# 14 خلق می‌خندید بر گفتار او %~% بر طمع‌خامی و بر بیگار او
# 15 که چه می‌گوید عجب این سست‌ریش %~% یا کسی دادست بنگ بیهشیش
# 16 راه روزی کسب و رنجست و تعب %~% هر کسی را پیشه‌ای داد و طلب
# 17 اطلبوا الارزاق فی اسبابها %~% ادخلو الاوطان من ابوابها
# 18 شاه و سلطان و رسول حق کنون %~% هست داود نبی ذو فنون
# 19 با چنان عزی و نازی کاندروست %~% که گزیدستش عنایتهای دوست
# 20 معجزاتش بی شمار و بی عدد %~% موج بخشایش مدد اندر مدد
# 21 هیچ کس را خود ز آدم تا کنون %~% کی بدست آواز صد چون ارغنون
# 22 که بهر وعظی بمیراند دویست %~% آدمی را صوت خوبش کرد نیست
# 23 شیر و آهو جمع گردد آن زمان %~% سوی تذکیرش مغفل این از آن
# 24 کوه و مرغان هم‌رسایل با دمش %~% هردو اندر وقت دعوت محرمش
# 25 این و صد چندین مرورا معجزات %~% نور رویش بی جهان و در جهات
# 26 با همه تمکین خدا روزی او %~% کرده باشد بسته اندر جست و جو
# 27 بی زره‌بافی و رنجی روزیش %~% می‌نیاید با همه پیروزیش
# 28 این چنین مخذول واپس مانده‌ای %~% خانه کنده دون و گردون‌رانده‌ای
# 29 این چنین مدبر همی خواهد که زود %~% بی تجارت پر کند دامن ز سود
# 30 این چنین گیجی بیامد در میان %~% که بر آیم بر فلک بی نردبان
# 31 این همی‌گفتش بتسخر رو بگیر %~% که رسیدت روزی و آمد بشیر
# 32 و آن همی خندید ما را هم بده %~% زانچ یابی هدیه‌ای سالار ده
# 33 او ازین تشنیع مردم وین فسوس %~% کم نمی‌کرد از دعا و چاپلوس
# 34 تا که شد در شهر معروف و شهیر %~% کو ز انبان تهی جوید پنیر
# 35 شد مثل در خام‌طبعی آن گدا %~% او ازین خواهش نمی‌آمد جدا
PageV03P054
# 1 تا که روزی ناگهان در چاشتگاه %~% این دعا می‌کرد با زاری و آه
# 2 ناگهان در خانه‌اش گاوی دوید %~% شاخ زد بشکست دربند و کلید
# 3 گاو گستاخ اندر آن خانه بجست %~% مرد در جست و قوایمهاش بست
# 4 پس گلوی گاو ببرید آن زمان %~% بی توقف بی تامل بی امان
# 5 چون سرش ببرید شد سوی قصاب %~% تا اهابش بر کند در دم شتاب
PageV03P055
# 1 ای تقاضاگر درون همچون جنین %~% چون تقاضا می‌کنی اتمام این
# 2 سهل گردان ره نما توفیق ده %~% یا تقاضا را بهل بر ما منه
# 3 چون ز مفلس زر تقاضا می‌کنی %~% زر ببخشش در سر ای شاه غنی
# 4 بی تو نظم و قافیه شام و سحر %~% زهره کی دارد که آید در نظر
# 5 نظم و تجنیس و قوافی ای علیم %~% بنده امر توند از ترس و بیم
# 6 چون مسبح کرده‌ای هر چیز را %~% ذات بی تمییز و با تمییز را
# 7 هر یکی تسبیح بر نوعی دگر %~% گوید و از حال آن این بی‌خبر
# 8 آدمی منکر ز تسبیح جماد %~% و آن جماد اندر عبادت اوستاد
# 9 بلک هفتاد و دو ملت هر یکی %~% بی‌خبر از یکدگر واندر شکی
# 10 چون دو ناطق را ز حال همدگر %~% نیست آگه چون بود دیوار و در
# 11 چون من از تسبیح ناطق غافلم %~% چون بداند سبحه صامت دلم
# 12 هست سنی را یکی تسبیح خاص %~% هست جبری را ضد آن در مناص
# 13 سنی از تسبیح جبری بی‌خبر %~% جبری از تسبیح سنی بی اثر
# 14 این همی‌گوید که آن ضالست و گم %~% بی‌خبر از حال او وز امر قم
# 15 و آن همی گوید که این را چه خبر %~% جنگشان افکند یزدان از قدر
# 16 گوهر هر یک هویدا می‌کند %~% جنس از ناجنس پیدا می‌کند
# 17 قهر را از لطف داند هر کسی %~% خواه دانا خواه نادان یا خسی
# 18 لیک لطفی قهر در پنهان شده %~% یا که قهری در دل لطف آمده
# 19 کم کسی داند مگر ربانیی %~% کش بود در دل محک جانیی
# 20 باقیان زین دو گمانی می‌برند %~% سوی لانه خود به یک پر می‌پرند
PageV03P056
# 1 علم را دو پر گمان را یک پرست %~% ناقص آمد ظن به پرواز ابترست
# 2 مرغ یک‌پر زود افتد سرنگون %~% باز بر پرد دو گامی یا فزون
# 3 افت خیزان می‌رود مرغ گمان %~% با یکی پر بر امید آشیان
# 4 چون ز ظن وا رست علمش رو نمود %~% شد دو پر آن مرغ یک‌پر پر گشود
# 5 بعد از آن یمشی سویا مستقیم %~% نه علی وجهه مکبا او سقیم
# 6 با دو پر بر می‌پرد چون جبرئیل %~% بی گمان و بی مگر بی قال و قیل
# 7 گر همه عالم بگویندش توی %~% بر ره یزدان و دین مستوی
# 8 او نگردد گرم‌تر از گفتشان %~% جان طاق او نگردد جفتشان
# 9 ور همه گویند او را گم‌رهی %~% کوه پنداری و تو برگ کهی
# 10 او نیفتد در گمان از طعنشان %~% او نگردد دردمند از ظعنشان
# 11 بلک گر دریا و کوه آید بگفت %~% گویدش با گم‌رهی گشتی تو جفت
# 12 هیچ یک ذره نیفتد در خیال %~% یا به طعن طاعنان رنجورحال
PageV03P057
# 1 کودکان مکتبی از اوستاد %~% رنج دیدند از ملال و اجتهاد
# 2 مشورت کردند در تعویق کار %~% تا معلم در فتد در اضطرار
# 3 چون نمی‌آید ورا رنجوریی %~% که بگیرد چند روز او دوریی
# 4 تا رهیم از حبس و تنگی و ز کار %~% هست او چون سنگ خارا بر قرار
# 5 آن یکی زیرکتر این تدبیر کرد %~% که بگوید اوستا چونی تو زرد
# 6 خیر باشد رنگ تو بر جای نیست %~% این اثر یا از هوا یا از تبیست
# 7 اندکی اندر خیال افتد ازین %~% تو برادر هم مدد کن این‌چنین
# 8 چون درآیی از در مکتب بگو %~% خیر باشد اوستا احوال تو
# 9 آن خیالش اندکی افزون شود %~% کز خیالی عاقلی مجنون شود
# 10 آن سوم و آن چارم و پنجم چنین %~% در پی ما غم نمایند و حنین
# 11 تا چو سی کودک تواتر این خبر %~% متفق گویند یابد مستقر
# 12 هر یکی گفتش که شاباش ای ذکی %~% باد بختت بر عنایت متکی
# 13 متفق گشتند در عهد وثیق %~% که نگرداند سخن را یک رفیق
# 14 بعد از آن سوگند داد او جمله را %~% تا که غمازی نگوید ماجرا
# 15 رای آن کودک بچربید از همه %~% عقل او در پیش می‌رفت از رمه
# 16 آن تفاوت هست در عقل بشر %~% که میان شاهدان اندر صور
# 17 زین قبل فرمود احمد در مقال %~% در زبان پنهان بود حسن رجال
PageV03P058
# 1 اختلاف عقلها در اصل بود %~% بر وفاق سنیان باید شنود
# 2 بر خلاف قول اهل اعتزال %~% که عقول از اصل دارند اعتدال
# 3 تجربه و تعلیم بیش و کم کند %~% تا یکی را از یکی اعلم کند
# 4 باطلست این زانک رای کودکی %~% که ندارد تجربه در مسلکی
# 5 بر دمید اندیشه‌ای زان طفل خرد %~% پیر با صد تجربه بویی نبرد
# 6 خود فزون آن به که آن از فطرتست %~% تا ز افزونی که جهد و فکرتست
# 7 تو بگو داده خدا بهتر بود %~% یاکه لنگی راهوارانه رود
PageV03P059
# 1 روز گشت و آمدند آن کودکان %~% بر همین فکرت ز خانه تا دکان
# 2 جمله استادند بیرون منتظر %~% تا درآید اول آن یار مصر
# 3 زانک منبع او بدست این رای را %~% سر امام آید همیشه پای را
# 4 ای مقلد تو مجو بیشی بر آن %~% کو بود منبع ز نور آسمان
# 5 او در آمد گفت استا را سلام %~% خیر باشد رنگ رویت زردفام
# 6 گفت استا نیست رنجی مر مرا %~% تو برو بنشین مگو یاوه هلا
# 7 نفی کرد اما غبار وهم بد %~% اندکی اندر دلش ناگاه زد
# 8 اندر آمد دیگری گفت این چنین %~% اندکی آن وهم افزون شد بدین
# 9 همچنین تا وهم او قوت گرفت %~% ماند اندر حال خود بس در شگفت
PageV03P060
# 1 سجده خلق از زن و از طفل و مرد %~% زد دل فرعون را رنجور کرد
# 2 گفتن هریک خداوند و ملک %~% آنچنان کردش ز وهمی منهتک
# 3 که به دعوی الهی شد دلیر %~% اژدها گشت و نمی‌شد هیچ سیر
# 4 عقل جزوی آفتش وهمست و ظن %~% زانک در ظلمات شد او را وطن
# 5 بر زمین گر نیم گز راهی بود %~% آدمی بی وهم آمن می‌رود
# 6 بر سر دیوار عالی گر روی %~% گر دو گز عرضش بود کژ می‌شوی
# 7 بلک می‌افتی ز لرزه دل به وهم %~% ترس وهمی را نکو بنگر بفهم
PageV03P061
# 1 گشت استا سست از وهم و ز بیم %~% بر جهید و می‌کشانید او گلیم
# 2 خشمگین با زن که مهر اوست سست %~% من بدین حالم نپرسید و نجست
# 3 خود مرا آگه نکرد از رنگ من %~% قصد دارد تا رهد از ننگ من
# 4 او به حسن و جلوه خود مست گشت %~% بی‌خبر کز بام افتادم چو طشت
# 5 آمد و در را بتندی وا گشاد %~% کودکان اندر پی آن اوستاد
# 6 گفت زن خیرست چون زود آمدی %~% که مبادا ذات نیکت را بدی
# 7 گفت کوری رنگ و حال من ببین %~% از غمم بیگانگان اندر حنین
# 8 تو درون خانه از بغض و نفاق %~% می‌نبینی حال من در احتراق
# 9 گفت زن ای خواجه عیبی نیستت %~% وهم و ظن لاش بی معنیستت
# 10 گفتش ای غر تو هنوزی در لجاج %~% می‌نبینی این تغیر و ارتجاج
# 11 گر تو کور و کر شدی ما را چه جرم %~% ما درین رنجیم و در اندوه و گرم
# 12 گفت ای خواجه بیارم آینه %~% تا بدانی که ندارم من گنه
# 13 گفت رو مه تو رهی مه آینت %~% دایما در بغض و کینی و عنت
# 14 جامه خواب مرا زو گستران %~% تا بخسپم که سر من شد گران
# 15 زن توقف کرد مردش بانگ زد %~% کای عدو زوتر ترا این می‌سزد
PageV03P062
# 1 جامه خواب آورد و گسترد آن عجوز %~% گفت امکان نه و باطن پر ز سوز
# 2 گر بگویم متهم دارد مرا %~% ور نگویم جد شود این ماجرا
# 3 فال بد رنجور گرداند همی %~% آدمی را که نبودستش غمی
# 4 قول پیغامبر قبوله یفرض %~% ان تمارضتم لدینا تمرضوا
# 5 گر بگویم او خیالی بر زند %~% فعل دارد زن که خلوت می‌کند
# 6 مر مرا از خانه بیرون می‌کند %~% بهر فسقی فعل و افسون می‌کند
# 7 جامه خوابش کرد و استاد اوفتاد %~% آه آه و ناله از وی می‌بزاد
# 8 کودکان آنجا نشستند و نهان %~% درس می‌خواندند با صد اندهان
# 9 کین همه کردیم و ما زندانییم %~% بد بنایی بود ما بد بانییم
PageV03P063
# 1 گفت آن زیرک که ای قوم پسند %~% درس خوانید و کنید آوا بلند
# 2 چون همی‌خواندند گفت ای کودکان %~% بانگ ما استاد را دارد زیان
# 3 درد سر افزاید استا را ز بانگ %~% ارزد این کو درد یابد بهر دانگ
# 4 گفت استا راست می‌گوید روید %~% درد سر افزون شدم بیرون شوید
PageV03P064
# 1 سجده کردند و بگفتند ای کریم %~% دور بادا از تو رنجوری و بیم
# 2 پس برون جستند سوی خانه‌ها %~% همچو مرغان در هوای دانه‌ها
# 3 مادرانشان خشمگین گشتند و گفت %~% روز کتاب و شما با لهو جفت
# 4 عذر آوردند کای مادر تو بیست %~% این گناه از ما و از تقصیر نیست
# 5 از قضای آسمان استاد ما %~% گشت رنجور و سقیم و مبتلا
# 6 مادران گفتند مکرست و دروغ %~% صد دروغ آرید بهر طمع دوغ
# 7 ما صباح آییم پیش اوستا %~% تا ببینیم اصل این مکر شما
# 8 کودکان گفتند بسم الله روید %~% بر دروغ و صدق ما واقف شوید
PageV03P065
# 1 بامدادان آمدند آن مادران %~% خفته استا همچو بیمار گران
# 2 هم عرق کرده ز بسیاری لحاف %~% سر ببسته رو کشیده در سجاف
# 3 آه آهی می‌کند آهسته او %~% جملگان گشتند هم لا حول‌گو
# 4 خیر باشد اوستاد این درد سر %~% جان تو ما را نبودست زین خبر
# 5 گفت من هم بی‌خبر بودم ازین %~% آگهم مادر غران کردند هین
# 6 من بدم غافل بشغل قال و قیل %~% بود در باطن چنین رنجی ثقیل
# 7 چون بجد مشغول باشد آدمی %~% او ز دید رنج خود باشد عمی
# 8 از زنان مصر یوسف شد سمر %~% که ز مشغولی بشد زیشان خبر
# 9 پاره پاره کرده ساعدهای خویش %~% روح واله که نه پس بیند نه پیش
# 10 ای بسا مرد شجاع اندر حراب %~% که ببرد دست یا پایش ضراب
# 11 او همان دست آورد در گیر و دار %~% بر گمان آنک هست او بر قرار
# 12 خود ببیند دست رفته در ضرر %~% خون ازو بسیار رفته بی‌خبر
PageV03P066
# 1 تا بدانی که تن آمد چون لباس %~% رو بجو لابس لباسی را ملیس
# 2 روح را توحید الله خوشترست %~% غیر ظاهر دست و پای دیگرست
# 3 دست و پا در خواب بینی و ایتلاف %~% آن حقیقت دان مدانش از گزاف
# 4 آن توی که بی بدن داری بدن %~% پس مترس از جسم و جان بیرون شدن
PageV03P067
# 1 بود درویشی بکهساری مقیم %~% خلوت او را بود هم خواب و ندیم
# 2 چون ز خالق می‌رسید او را شمول %~% بود از انفاس مرد و زن ملول
# 3 همچنانک سهل شد ما را حضر %~% سهل شد هم قوم دیگر را سفر
# 4 آنچنانک عاشقی بر سروری %~% عاشقست آن خواجه بر آهنگری
# 5 هر کسی را بهر کاری ساختند %~% میل آن را در دلش انداختند
# 6 دست و پا بی میل جنبان کی شود %~% خار وخس بی آب و بادی کی رود
# 7 گر ببینی میل خود سوی سما %~% پر دولت بر گشا همچون هما
# 8 ور ببینی میل خود سوی زمین %~% نوحه می‌کن هیچ منشین از حنین
# 9 عاقلان خود نوحه‌ها پیشین کنند %~% جاهلان آخر بسر بر می‌زنند
# 10 ز ابتدای کار آخر را ببین %~% تا نباشی تو پشیمان یوم دین
PageV03P068
# 1 آن یکی آمد به پیش زرگری %~% که ترازو ده که بر سنجم زری
# 2 گفت خواجه رو مرا غربال نیست %~% گفت میزان ده برین تسخر مه‌ایست
# 3 گفت جاروبی ندارم در دکان %~% گفت بس بس این مضاحک رابمان
# 4 من ترازویی که می‌خواهم بده %~% خویشتن را کر مکن هر سو مجه
# 5 گفت بشنیدم سخن کر نیستم %~% تا نپنداری که بی معنیستم
# 6 این شنیدم لیک پیری مرتعش %~% دست لرزان جسم تو نا منتعش
# 7 وان زر تو هم قراضه خرد مرد %~% دست لرزد پس بریزد زر خرد
# 8 پس بگویی خواجه جاروبی بیار %~% تا بجویم زر خود را در غبار
# 9 چون بروبی خاک را جمع آوری %~% گوییم غلبیر خواهم ای جری
# 10 من ز اول دیدم آخر را تمام %~% جای دیگر رو ازینجا والسلام
PageV03P069
# 1 اندر آن که بود اشجار و ثمار %~% بس مرودی کوهی آنجا بی‌شمار
# 2 گفت آن درویش یا رب با تو من %~% عهد کردم زین نچینم در زمن
# 3 جز از آن میوه که باد انداختش %~% من نچینم از درخت منتعش
# 4 مدتی بر نذر خود بودش وفا %~% تا در آمد امتحانات قضا
# 5 زین سبب فرمود استثنا کنید %~% گر خدا خواهد به پیمان بر زنید
# 6 هر زمان دل را دگر میلی دهم %~% هرنفس بر دل دگر داغی نهم
# 7 کل اصباح لنا شان جدید %~% کل شی عن مرادی لا یحید
# 8 در حدیث آمد که دل همچون پریست %~% در بیابانی اسیر صرصریست
# 9 باد پر را هر طرف راند گزاف %~% گه چپ و گه راست با صد اختلاف
# 10 در حدیث دیگر این دل دان چنان %~% کب جوشان ز آتش اندر قازغان
# 11 هر زمان دل را دگر رایی بود %~% آن نه از وی لیک از جایی بود
# 12 پس چرا آمن شوی بر رای دل %~% عهد بندی تا شوی آخر خجل
# 13 این هم از تاثیر حکمست و قدر %~% چاه می‌بیینی و نتوانی حذر
# 14 نیست خود ازمرغ پران این عجب %~% که نبیند دام و افتد در عطب
# 15 این عجب که دام بیند هم وتد %~% گر بخواهد ور نخواهد می‌فتد
# 16 چشم باز و گوش باز و دام پیش %~% سوی دامی می‌پرد با پر خویش
PageV03P070
# 1 بینی اندر دلق مهتر زاده‌ای %~% سر برهنه در بلا افتاده‌ای
# 2 در هوای نابکاری سوخته %~% اقمشه و املاک خود بفروخته
# 3 خان و مان رفته شده بدنام و خوار %~% کام دشمن می‌رود ادبیروار
# 4 زاهدی بیند بگوید ای کیا %~% همتی می‌دار از بهر خدا
# 5 کاندرین ادبار زشت افتاده‌ام %~% مال و زر و نعمت از کف داده‌ام
# 6 همتی تا بوک من زین وا رهم %~% زین گل تیره بود که بر جهم
# 7 این دعا می‌خواهد او از عام و خاص %~% کالخلاص و الخلاص و الخلاص
# 8 دست باز و پای باز و بند نی %~% نه موکل بر سرش نه آهنی
# 9 از کدامین بند می‌جویی خلاص %~% وز کدامین حبس می‌جویی مناص
# 10 بند تقدیر و قضای مختفی %~% کی نبیند آن بجز جان صفی
# 11 گرچه پیدا نیست آن در مکمنست %~% بتر از زندان و بند آهنست
# 12 زانک آهنگر مر آن را بشکند %~% حفره گر هم خشت زندان بر کند
# 13 ای عجب این بند پنهان گران %~% عاجز از تکسیر آن آهنگران
# 14 دیدن آن بند احمد را رسد %~% بر گلوی بسته حبل من مسد
# 15 دید بر پشت عیال بولهب %~% تنگ هیزم گفت حماله حطب
# 16 حبل و هیزم را جز او چشمی ندید %~% که پدید آید برو هر ناپدید
# 17 باقیانش جمله تاویلی کنند %~% کین ز بیهوشیست و ایشان هوشمند
# 18 لیک از تاثیر آن پشتش دوتو %~% گشته و نالان شده او پیش تو
# 19 که دعایی همتی تا وا رهم %~% تا ازین بند نهان بیرون جهم
# 20 آنک بیند این علامتها پدید %~% چون نداند او شقی را از سعید
# 21 داند و پوشد بامر ذوالجلال %~% که نباشد کشف راز حق حلال
# 22 این سخن پایان ندارد آن فقیر %~% از مجاعت شد زبون و تن اسیر
PageV03P071
# 1 پنج روز آن باد امرودی نریخت %~% ز آتش جوعش صبوری می‌گریخت
# 2 بر سر شاخی مرودی چند دید %~% باز صبری کرد و خود را وا کشید
# 3 باد آمد شاخ را سر زیر کرد %~% طبع را بر خوردن آن چیر کرد
# 4 جوع و ضعف و قوت جذب و قضا %~% کرد زاهد را ز نذرش بی‌وفا
# 5 چونک از امرودبن میوه سکست %~% گشت اندر نذر وعهد خویش سست
# 6 هم درآن دم گوشمال حق رسید %~% چشم او بگشاد و گوش او کشید
PageV03P072
# 1 بیست از دزدان بدند آنجا و بیش %~% بخش می‌کردند مسروقات خویش
# 2 شحنه را غماز آگه کرده بود %~% مردم شحنه بر افتادند زود
# 3 هم بدان‌جا پای چپ و دست راست %~% جمله را ببرید و غوغایی بخاست
# 4 دست زاهد هم بریده شد غلط %~% پاش را می‌خواست هم کردن سقط
# 5 در زمان آمد سواری بس گزین %~% بانگ بر زد بر عوان کای سگ ببین
# 6 این فلان شیخست از ابدال خدا %~% دست او را تو چرا کردی جدا
# 7 آن عوان بدرید جامه تیز رفت %~% پیش شحنه داد آگاهیش تفت
# 8 شحنه آمد پا برهنه عذرخواه %~% که ندانستم خدا بر من گواه
# 9 هین بحل کن مر مرا زین کار زشت %~% ای کریم و سرور اهل بهشت
# 10 گفت می‌دانم سبب این نیش را %~% می‌شناسم من گناه خویش را
# 11 من شکستم حرمت ایمان او %~% پس یمینم برد دادستان او
# 12 من شکستم عهد و دانستم بدست %~% تا رسید آن شومی جرات بدست
# 13 دست ما و پای ما و مغز و پوست %~% باد ای والی فدای حکم دوست
# 14 قسم من بود این ترا کردم حلال %~% تو ندانستی ترا نبود وبال
# 15 و آنک او دانست او فرمان‌رواست %~% با خدا سامان پیچیدن کجاست
# 16 ای بسا مرغی پریده دانه‌جو %~% که بریده حلق او هم حلق او
# 17 ای بسا مرغی ز معده وز مغص %~% بر کنار بام محبوس قفس
# 18 ای بسا ماهی در آب دوردست %~% گشته از حرص گلو ماخوذ شست
# 19 ای بسا مستور در پرده بده %~% شومی فرج و گلو رسوا شده
# 20 ای بسا قاضی حبر نیک‌خو %~% از گلو و رشوتی او زردرو
# 21 بلک در هاروت و ماروت آن شراب %~% از عروج چرخشان شد سد باب
# 22 با یزید از بهر این کرد احتراز %~% دید در خود کاهلی اندر نماز
# 23 از سبب اندیشه کرد آن ذو لباب %~% دید علت خوردن بسیار از آب
# 24 گفت تا سالی نخواهم خورد آب %~% آنچنان کرد و خدایش داد تاب
# 25 این کمینه جهد او بد بهر دین %~% گشت او سلطان و قطب العارفین
# 26 چون بریده شد برای حلق دست %~% مرد زاهد را در شکوی ببست
# 27 شیخ اقطع گشت نامش پیش خلق %~% کرد معروفش بدین آفات حلق
PageV03P073
# 1 در عریش او را یکی زایر بیافت %~% کو بهر دو دست می زنبیل بافت
# 2 گفت او را ای عدو جان خویش %~% در عریشم آمده سر کرده پیش
# 3 این چراکردی شتاب اندر سباق %~% گفت از افراط مهر و اشتیاق
# 4 پس تبسم کرد و گفت اکنون بیا %~% لیک مخفی دار این را ای کیا
# 5 تا نمیرم من مگو این با کسی %~% نه قرینی نه حبیبی نه خسی
# 6 بعد از آن قومی دگر از روزنش %~% مطلع گشتند بر بافیدنش
# 7 گفت حکمت را تو دانی کردگار %~% من کنم پنهان تو کردی آشکار
# 8 آمد الهامش که یکچندی بدند %~% که درین غم بر تو منکر می‌شدند
# 9 که مگر سالوس بود او در طریق %~% که خدا رسواش کرد اندر فریق
# 10 من نخواهم کان رمه کافر شوند %~% در ضلالت در گمان بد روند
# 11 این کرامت را بکردیم آشکار %~% که دهیمت دست اندر وقت کار
# 12 تا که آن بیچارگان بد گمان %~% رد نگردند از جناب آسمان
# 13 من ترا بی این کرامتها ز پیش %~% خود تسلی دادمی از ذات خویش
# 14 این کرامت بهر ایشان دادمت %~% وین چراغ از بهر آن بنهادمت
# 15 تو از آن بگذشته‌ای کز مرگ تن %~% ترسی وز تفریق اجزای بدن
# 16 وهم تفریق سر و پا از تو رفت %~% دفع وهم اسپر رسیدت نیک زفت
PageV03P074
# 1 ساحران را نه که فرعون لعین %~% کرد تهدید سیاست بر زمین
# 2 که ببرم دست و پاتان از خلاف %~% پس در آویزم ندارمتان معاف
# 3 او همی‌پنداشت کایشان در همان %~% وهم و تخویفند و وسواس و گمان
# 4 که بودشان لرزه و تخویف و ترس %~% از توهمها و تهدیدات نفس
# 5 او نمی‌داست کایشان رسته‌اند %~% بر دریچه نور دل بنشسته‌اند
# 6 این جهان خوابست اندر ظن مه‌ایست %~% گر رود درخواب دستی باک نیست
# 7 گر بخواب اندر سرت ببرید گاز %~% هم سرت بر جاست و هم عمرت دراز
# 8 گر ببینی خواب در خود را دو نیم %~% تن‌درستی چون بخیزی نی سقیم
# 9 حاصل اندر خواب نقصان بدن %~% نیست باک و نه دوصد پاره شدن
# 10 این جهان را که بصورت قایمست %~% گفت پیغامبر که حلم نایمست
# 11 از ره تقلید تو کردی قبول %~% سالکان این دیده پیدا بی رسول
# 12 روز در خوابی مگو کین خواب نیست %~% سایه فرعست اصل جز مهتاب نیست
# 13 خواب و بیداریت آن دان ای عضد %~% که ببیند خفته کو در خواب شد
# 14 او گمان برده که این دم خفته‌ام %~% بی‌خبر زان کوست درخواب دوم
# 15 هاون گردون اگر صد بارشان %~% خرد کوبد اندرین گلزارشان
# 16 اصل این ترکیب را چون دیده‌اند %~% از فروع وهم کم ترسیده‌اند
# 17 سایه خود را ز خود دانسته‌اند %~% چابک و چست و گش و بر جسته‌اند
# 18 کوزه‌گر گر کوزه‌ای را بشکند %~% چون بخواهد باز خود قایم کند
# 19 کور را هر گام باشد ترس چاه %~% با هزاران ترس می‌آید براه
# 20 مرد بینا دید عرض راه را %~% پس بداند او مغاک و چاه را
# 21 پا و زانواش نلرزد هر دمی %~% رو ترش کی دارد او از هر غمی
# 22 خیز فرعونا که ما آن نیستیم %~% که بهر بانگی و غولی بیستیم
# 23 خرقه ما را بدر دوزنده هست %~% ورنه ما را خود برهنه‌تر به است
# 24 بی لباس این خوب را اندر کنار %~% خوش در آریم ای عدو نابکار
# 25 خوشتر از تجرید از تن وز مزاج %~% نیست ای فرعون بی الهام گیج
PageV03P075
# 1 گفت استر با شتر کای خوش رفیق %~% در فراز و شیب و در راه دقیق
# 2 تو نه آیی در سر و خوش می‌روی %~% من همی‌آیم بسر در چون غوی
# 3 من همی‌افتم برو در هر دمی %~% خواه در خشکی و خواه اندر نمی
# 4 این سبب را باز گو با من که چیست %~% تا بدانم من که چون باید بزیست
# 5 گفت چشم من ز تو روشن‌ترست %~% بعد از آن هم از بلندی ناظرست
# 6 چون برآیم بر سرکوه بلند %~% آخر عقبه ببینم هوشمند
# 7 پس همه پستی و بالایی راه %~% دیده‌ام را وا نماید هم اله
# 8 هر قدم من از سر بینش نهم %~% از عثار و اوفتادن وا رهم
# 9 تو ببینی پیش خود یک دو سه گام %~% دانه بینی و نبینی رنج دام
# 10 یستوی الاعمی لدیکم والبصیر %~% فی المقام و النزول والمسیر
# 11 چون جنین را در شکم حق جان دهد %~% جذب اجزا در مزاج او نهد
# 12 از خورش او جذب اجزا می‌کند %~% تار و پود جسم خود را می‌تند
# 13 تا چهل سالش بجذب جزوها %~% حق حریصش کرده باشد در نما
# 14 جذب اجزا روح را تعلیم کرد %~% چون نداند جذب اجزا شاه فرد
# 15 جامع این ذره‌ها خورشید بود %~% بی غذا اجزات را داند ربود
# 16 آن زمانی که در آیی تو ز خواب %~% هوش و حس رفته را خواند شتاب
# 17 تا بدانی کان ازو غایب نشد %~% باز آید چون بفرماید که عد
PageV03P076
# 1 هین عزیرا در نگر اندر خرت %~% که بپوسیدست و ریزیده برت
# 2 پیش تو گرد آوریم اجزاش را %~% آن سر و دم و دو گوش و پاش را
# 3 دست نه و جزو برهم می‌نهد %~% پاره‌ها را اجتماعی می‌دهد
# 4 در نگر در صنعت پاره‌زنی %~% کو همی‌دوزد کهن بی سوزنی
# 5 ریسمان و سوزنی نه وقت خرز %~% آنچنان دوزد که پیدا نیست درز
# 6 چشم بگشا حشر را پیدا ببین %~% تا نماند شبهه‌ات در یوم دین
# 7 تا ببینی جامعی‌ام را تمام %~% تا نلرزی وقت مردن ز اهتمام
# 8 همچنانک وقت خفتن آمنی %~% از فوات جمله حسهای تنی
# 9 بر حواس خود نلرزی وقت خواب %~% گرچه می‌گردد پریشان و خراب
PageV03P077
# 1 بود شیخی رهنمایی پیش ازین %~% آسمانی شمع بر روی زمین
# 2 چون پیمبر درمیان امتان %~% در گشای روضه دار الجنان
# 3 گفت پیغامبر که شیخ رفته پیش %~% چون نبی باشد میان قوم خویش
# 4 یک صباحی گفتش اهل بیت او %~% سخت‌دل چونی بگو ای نیک‌خو
# 5 ماز مرگ و هجر فرزندان تو %~% نوحه می‌داریم با پشت دوتو
# 6 تو نمی‌گریی نمی‌زاری چرا %~% یا که رحمت نیست در دل ای کیا
# 7 چون ترا رحمی نباشد در درون %~% پس چه اومیدست‌مان از تو کنون
# 8 ما باومید تویم این پیش‌وا %~% که بنگذاری توما را در فنا
# 9 چون بیارایند روز حشر تخت %~% خود شفیع ما توی آن روز سخت
# 10 درچنان روز و شب بی‌زینهار %~% ما به اکرام تویم اومیدوار
# 11 دست ما و دامن تست آن زمان %~% که نماند هیچ مجرم را امان
# 12 گفت پیغامبر که روز رستخیز %~% کی گذارم مجرمان را اشک‌ریز
# 13 من شفیع عاصیان باشم بجان %~% تا رهانمشان ز اشکنجه گران
# 14 عاصیان واهل کبایر را بجهد %~% وا رهانم از عتاب نقض عهد
# 15 صالحان امتم خود فارغ‌اند %~% از شفاعتهای من روز گزند
# 16 بلک ایشان را شفاعتها بود %~% گفتشان چون حکم نافذ می‌رود
# 17 هیچ وازر وزر غیری بر نداشت %~% من نیم وازر خدایم بر فراشت
# 18 آنک بی وزرست شیخست ای جوان %~% در قبول حق چواندر کف کمان
# 19 شیخ کی بود پیر یعنی مو سپید %~% معنی این مو بدان ای کژ امید
# 20 هست آن موی سیه هستی او %~% تا ز هستی‌اش نماند تای مو
# 21 چونک هستی‌اش نماند پیر اوست %~% گر سیه‌مو باشد او یا خود دوموست
# 22 هست آن موی سیه وصف بشر %~% نیست آن مو موی ریش و موی سر
# 23 عیسی اندر مهد بر دارد نفیر %~% که جوان ناگشته ما شیخیم و پیر
# 24 گر رهید از بعض اوصاف بشر %~% شیخ نبود کهل باشد ای پسر
# 25 چون یکی موی سیه کان وصف ماست %~% نیست بر وی شیخ و مقبول خداست
# 26 چون بود مویش سپید ار با خودست %~% او نه پیرست و نه خاص ایزدست
# 27 ور سر مویی ز وصفش باقیست %~% او نه از عرش است او آفاقیست
PageV03P078
# 1 شیخ گفت او را مپندار ای رفیق %~% که ندارم رحم و مهر و دل شفیق
# 2 بر همه کفار ما را رحمتست %~% گرچه جان جمله کافر نعمتست
# 3 بر سگانم رحمت و بخشایش است %~% که چرا از سنگهاشان مالش است
# 4 آن سگی که می‌گزد گویم دعا %~% که ازین خو وا رهانش ای خدا
# 5 این سگان را هم در آن اندیشه دار %~% که نباشند از خلایق سنگسار
# 6 زان بیاورد اولیا را بر زمین %~% تا کندشان رحمة للعالمین
# 7 خلق را خواند سوی درگاه خاص %~% حق را خواند که وافر کن خلاص
# 8 جهد بنماید ازین سو بهر پند %~% چون نشد گوید خدایا در مبند
# 9 رحمت جزوی بود مر عام را %~% رحمت کلی بود همام را
# 10 رحمت جزوش قرین گشته بکل %~% رحمت دریا بود هادی سبل
# 11 رحمت جزوی بکل پیوسته شو %~% رحمت کل را تو هادی بین و رو
# 12 تا که جزوست او نداند راه بحر %~% هر غدیری را کند ز اشباه بحر
# 13 چون نداند راه یم کی ره برد %~% سوی دریا خلق را چون آورد
# 14 متصل گردد به بحر آنگاه او %~% ره برد تا بحر همچون سیل و جو
# 15 ور کند دعوت به تقلیدی بود %~% نه از عیان و وحی تاییدی بود
# 16 گفت پس چون رحم داری بر همه %~% همچو چوپانی به گرد این رمه
# 17 چون نداری نوحه بر فرزند خویش %~% چونک فصاد اجلشان زد بنیش
# 18 چون گواه رحم اشک دیده‌هاست %~% دیده تو بی نم و گریه چراست
# 19 رو به زن کرد و بگفتش ای عجوز %~% خود نباشد فصل دی همچون تموز
# 20 جمله گر مردند ایشان گر حی‌اند %~% غایب و پنهان ز چشم دل کی‌اند
# 21 من چو بینمشان معین پیش خویش %~% از چه رو رو را کنم همچون تو ریش
# 22 گرچه بیرون‌اند از دور زمان %~% با من‌اند و گرد من بازی‌کنان
# 23 گریه از هجران بود یا از فراق %~% با عزیزانم وصالست و عناق
# 24 خلق اندر خواب می‌بینندشان %~% من به بیداری همی‌بینم عیان
# 25 زین جهان خود را دمی پنهان کنم %~% برگ حس را از درخت افشان کنم
# 26 حس اسیر عقل باشد ای فلان %~% عقل اسیر روح باشد هم بدان
# 27 دست بسته عقل را جان باز کرد %~% کارهای بسته را هم ساز کرد
# 28 حسها و اندیشه بر آب صفا %~% همچو خس بگرفته روی آب را
# 29 دست عقل آن خس به یکسو می‌برد %~% آب پیدا می‌شود پیش خرد
# 30 خس بس انبه بود بر جو چون حباب %~% خس چو یکسو رفت پیدا گشت آب
# 31 چونک دست عقل نگشاید خدا %~% خس فزاید از هوا بر آب ما
# 32 آب را هر دم کند پوشیده او %~% آن هوا خندان و گریان عقل تو
# 33 چونک تقوی بست دو دست هوا %~% حق گشاید هر دو دست عقل را
# 34 پس حواس چیره محکوم تو شد %~% چون خرد سالار و مخدوم تو شد
# 35 حس را بی‌خواب خواب اندر کند %~% تا که غیبیها ز جان سر بر زند
# 36 هم به بیداری ببینی خوابها %~% هم ز گردون بر گشاید بابها
PageV03P079
# 1 دید در ایام آن شیخ فقیر %~% مصحفی در خانه پیری ضریر
# 2 پیش او مهمان شد او وقت تموز %~% هر دو زاهد جمع گشته چند روز
# 3 گفت اینجا ای عجب مصحف چراست %~% چونک نابیناست این درویش راست
# 4 اندرین اندیشه تشویشش فزود %~% که جز او را نیست اینجا باش و بود
# 5 اوست تنها مصحفی آویخته %~% من نیم گستاخ یا آمیخته
# 6 تا بپرسم نه خمش صبری کنم %~% تا به صبری بر مرادی بر زنم
# 7 صبر کرد و بود چندی در حرج %~% کشف شد کالصبر مفتاح الفرج
PageV03P080
# 1 رفت لقمان سوی داود صفا %~% دید کو می‌کرد ز آهن حلقه‌ها
# 2 جمله را با همدگر در می‌فکند %~% ز آهن پولاد آن شاه بلند
# 3 صنعت زراد او کم دیده بود %~% درعجب می‌ماند وسواسش فزود
# 4 کین چه شاید بود وا پرسم ازو %~% که چه می‌سازی ز حلقه تو بتو
# 5 باز با خود گفت صبر اولیترست %~% صبر تا مقصود زوتر رهبرست
# 6 چون نپرسی زودتر کشفت شود %~% مرغ صبر از جمله پران‌تر بود
# 7 ور بپرسی دیرتر حاصل شود %~% سهل از بی صبریت مشکل شود
# 8 چونک لقمان تن بزد هم در زمان %~% شد تمام از صنعت داود آن
# 9 پس زره سازید و در پوشید او %~% پیش لقمان کریم صبرخو
# 10 گفت این نیکو لباسست ای فتی %~% درمصاف و جنگ دفع زخم را
# 11 گفت لقمان صبر هم نیکو دمیست %~% که پناه و دافع هر جا غمیست
# 12 صبر را با حق قرین کرد ای فلان %~% آخر والعصر را آگه بخوان
# 13 صد هزاران کیمیا حق آفرید %~% کیمیایی همچو صبر آدم ندید
PageV03P081
# 1 مرد مهمان صبرکرد و ناگهان %~% کشف گشتش حال مشکل در زمان
# 2 نیم‌شب آواز قرآن را شنید %~% جست از خواب آن عجایب را بدید
# 3 که ز مصحف کور می‌خواندی درست %~% گشت بی‌صبر و ازو آن حال جست
# 4 گفت آیا ای عجب با چشم کور %~% چون همی‌خوانی همی‌بینی سطور
# 5 آنچ می‌خوانی بر آن افتاده‌ای %~% دست را بر حرف آن بنهاده‌ای
# 6 اصبعت در سیر پیدا می‌کند %~% که نظر بر حرف داری مستند
# 7 گفت ای گشته ز جهل تن جدا %~% این عجب می‌داری از صنع خدا
# 8 من ز حق در خواستم کای مستعان %~% بر قرائت من حریصم همچو جان
# 9 نیستم حافظ مرا نوری بده %~% در دو دیده وقت خواندن بی‌گره
# 10 باز ده دو دیده‌ام را آن زمان %~% که بگیرم مصحف و خوانم عیان
# 11 آمد از حضرت ندا کای مرد کار %~% ای بهر رنجی به ما اومیدوار
# 12 حسن ظنست و امیدی خوش ترا %~% که ترا گوید بهر دم برتر آ
# 13 هر زمان که قصد خواندن باشدت %~% یا ز مصحفها قرائت بایدت
# 14 من در آن دم وا دهم چشم ترا %~% تا فرو خوانی معظم جوهرا
# 15 همچنان کرد و هر آنگاهی که من %~% وا گشایم مصحف اندر خواندن
# 16 آن خبیری که نشد غافل ز کار %~% آن گرامی پادشاه و کردگار
# 17 باز بخشد بینشم آن شاه فرد %~% در زمان همچون چراغ شب‌نورد
# 18 زین سبب نبود ولی را اعتراض %~% هرچه بستاند فرستد اعتیاض
# 19 گر بسوزد باغت انگورت دهد %~% در میان ماتمی سورت دهد
# 20 آن شل بی‌دست را دستی دهد %~% کان غمها را دل مستی دهد
# 21 لا نسلم و اعتراض از ما برفت %~% چون عوض می‌آید از مفقود زفت
# 22 چونک بی آتش مرا گرمی رسد %~% راضیم گر آتشش ما را کشد
# 23 بی چراغی چون دهد او روشنی %~% گر چراغت شد چه افغان می‌کنی
PageV03P082
# 1 بشنو اکنون قصه آن ره‌روان %~% که ندارند اعتراضی در جهان
# 2 ز اولیا اهل دعا خود دیگرند %~% که همی‌دوزند و گاهی می‌درند
# 3 قوم دیگر می‌شناسم ز اولیا %~% که دهانشان بسته باشد از دعا
# 4 از رضا که هست رام آن کرام %~% جستن دفع قضاشان شد حرام
# 5 در قضا ذوقی همی‌بینند خاص %~% کفرشان آید طلب کردن خلاص
# 6 حسن ظنی بر دل ایشان گشود %~% که نپوشند از عمی جامه کبود
PageV03P083
# 1 گفت بهلول آن یکی درویش را %~% چونی ای درویش واقف کن مرا
# 2 گفت چون باشد کسی که جاودان %~% بر مراد او رود کار جهان
# 3 سیل و جوها بر مراد او روند %~% اختران زان سان که خواهد آن شوند
# 4 زندگی و مرگ سرهنگان او %~% بر مراد او روانه کو بکو
# 5 هر کجا خواهد فرستد تعزیت %~% هر کجا خواهد ببخشد تهنیت
# 6 سالکان راه هم بر گام او %~% ماندگان از راه هم در دام او
# 7 هیچ دندانی نخندد در جهان %~% بی رضا و امر آن فرمان‌روان
# 8 گفت ای شه راست گفتی همچنین %~% در فر و سیمای تو پیداست این
# 9 این و صد چندینی ای صادق ولیک %~% شرح کن این را بیان کن نیک نیک
# 10 آنچنانک فاضل و مرد فضول %~% چون به گوش او رسد آرد قبول
# 11 آنچنانش شرح کن اندر کلام %~% که از آن هم بهره یابد عقل عام
# 12 ناطق کامل چو خوان‌پاشی بود %~% خوانش بر هر گونه آشی بود
# 13 که نماند هیچ مهمان بی نوا %~% هر کسی یابد غذای خود جدا
# 14 همچو قرآن که بمعنی هفت توست %~% خاص را و عام را مطعم دروست
# 15 گفت این باری یقین شد پیش عام %~% که جهان در امر یزدانست رام
# 16 هیچ برگی در نیفتد از درخت %~% بی قضا و حکم آن سلطان بخت
# 17 از دهان لقمه نشد سوی گلو %~% تا نگوید لقمه را حق که ادخلوا
# 18 میل و رغبت کان زمام آدمیست %~% جنبش آن رام امر آن غنیست
# 19 در زمینها و آسمانها ذره‌ای %~% پر نجنباند نگردد پره‌ای
# 20 جز به فرمان قدیم نافذش %~% شرح نتوان کرد و جلدی نیست خوش
# 21 کی شمرد برگ درختان را تمام %~% بی‌نهایت کی شود در نطق رام
# 22 این قدر بشنو که چون کلی کار %~% می‌نگردد جز بامر کردگار
# 23 چون قضای حق رضای بنده شد %~% حکم او را بنده خواهنده شد
# 24 بی تکلف نه پی مزد و ثواب %~% بلک طبع او چنین شد مستطاب
# 25 زندگی خود نخواهد بهر خوذ %~% نه پی ذوقی حیات مستلذ
# 26 هرکجا امر قدم را مسلکیست %~% زندگی و مردگی پیشش یکیست
# 27 بهر یزدان می‌زید نه بهر گنج %~% بهر یزدان می‌مرد نه از خوف رنج
# 28 هست ایمانش برای خواست او %~% نه برای جنت و اشجار و جو
# 29 ترک کفرش هم برای حق بود %~% نه ز بیم آنک در آتش رود
# 30 این چنین آمد ز اصل آن خوی او %~% نه ریاضت نه بجست و جوی او
# 31 آنگهان خندد که او بیند رضا %~% همچو حلوای شکر او را قضا
# 32 بنده‌ای کش خوی و خلقت این بود %~% نه جهان بر امر و فرمانش رود
# 33 پس چرا لابه کند او یا دعا %~% که بگردان ای خداوند این قضا
# 34 مرگ او و مرگ فرزندان او %~% بهر حق پیشش چو حلوا در گلو
# 35 نزع فرزندان بر آن باوفا %~% چون قطایف پیش شیخ بی‌نوا
# 36 پس چراگوید دعا الا مگر %~% در دعا بیند رضای دادگر
# 37 آن شفاعت و آن دعا نه از رحم خود %~% می‌کند آن بنده صاحب رشد
# 38 رحم خود را او همان دم سوختست %~% که چراغ عشق حق افروختست
# 39 دوزخ اوصاف او عشقست و او %~% سوخت مر اوصاف خود را مو بمو
# 40 هر طروقی این فروقی کی شناخت %~% جز دقوقی تا درین دولت بتاخت
PageV03P084
# 1 آن دقوقی داشت خوش دیباجه‌ای %~% عاشق و صاحب کرامت خواجه‌ای
# 2 در زمین می‌شد چو مه بر آسمان %~% شب‌روان راگشته زو روشن روان
# 3 در مقامی مسکنی کم ساختی %~% کم دو روز اندر دهی انداختی
# 4 گفت در یک خانه گر باشم دو روز %~% عشق آن مسکن کند در من فروز
# 5 غرة المسکن احاذره انا %~% انقلی یا نفس سیری للغنا
# 6 لا اعود خلق قلبی بالمکان %~% کی یکون خالصا فی الامتحان
# 7 روز اندر سیر بد شب در نماز %~% چشم اندر شاه باز او همچو باز
# 8 منقطع از خلق نه از بد خوی %~% منفرد از مرد و زن نه از دوی
# 9 مشفقی خلق و نافع همچو آب %~% خوش شفعیی و دعااش مستجاب
# 10 نیک و بد را مهربان و مستقر %~% بهتر از مادر شهی‌تر از پدر
# 11 گفت پیغامبر شما را ای مهان %~% چون پدر هستم شفیق و مهربان
# 12 زان سبب که جمله اجزای منید %~% جزو را از کل چرا بر می‌کنید
# 13 جزو از کل قطع شد بی کار شد %~% عضو از تن قطع شد مردار شد
# 14 تا نپیوندد بکل بار دگر %~% مرده باشد نبودش از جان خبر
# 15 ور بجنبد نیست آن را خود سند %~% عضو نو ببریده هم جنبش کند
# 16 جزو ازین کل گر برد یکسو رود %~% این نه آن کلست کو ناقص شود
# 17 قطع و وصل او نیاید در مقال %~% چیز ناقص گفته شد بهر مثال
PageV03P085
# 1 مر علی را در مثالی شیر خواند %~% شیر مثل او نباشد گرچه راند
# 2 از مثال و مثل و فرق آن بران %~% جانب قصه دقوقی ای جوان
# 3 آنک در فتوی امام خلق بود %~% گوی تقوی از فرشته می‌ربود
# 4 آنک اندر سیر مه را مات کرد %~% هم ز دین‌داری او دین رشک خورد
# 5 با چنین تقوی و اوراد و قیام %~% طالب خاصان حق بودی مدام
# 6 در سفر معظم مرادش آن بدی %~% که دمی بر بنده خاصی زدی
# 7 این همی‌گفتی چو می‌رفتی براه %~% کن قرین خاصگانم ای اله
# 8 یا رب آنها راکه بشناسد دلم %~% بنده و بسته‌میان ومجملم
# 9 و آنک نشناسم تو ای یزدان جان %~% بر من محجوبشان کن مهربان
# 10 حضرتش گفتی که ای صدر مهین %~% این چه عشقست و چه استسقاست این
# 11 مهر من داری چه می‌جویی دگر %~% چون خدا با تست چون جویی بشر
# 12 او بگفتی یا رب ای دانای راز %~% تو گشودی در دلم راه نیاز
# 13 درمیان بحر اگر بنشسته‌ام %~% طمع در آب سبو هم بسته‌ام
# 14 همچو داودم نود نعجه مراست %~% طمع در نعجه حریفم هم بخاست
# 15 حرص اندر عشق تو فخرست و جاه %~% حرص اندر غیر تو ننگ و تباه
# 16 شهوت و حرص نران بیشی بود %~% و آن حیزان ننگ و بدکیشی بود
# 17 حرص مردان از ره پیشی بود %~% در مخنث حرص سوی پس رود
# 18 آن یکی حرص از کمال مردی است %~% و آن دگر حرص افتضاح و سردی است
# 19 آه سری هست اینجا بس نهان %~% که سوی خضری شود موسی روان
# 20 همچو مستسقی کز آبش سیر نیست %~% بر هر آنچ یافتی بالله مه‌ایست
# 21 بی نهایت حضرتست این بارگاه %~% صدر را بگذار صدر تست راه
PageV03P086
# 1 از کلیم حق بیاموز ای کریم %~% بین چه می‌گوید ز مشتاقی کلیم
# 2 با چنین جاه و چنین پیغامبری %~% طالب خضرم ز خودبینی بری
# 3 موسیا تو قوم خود را هشته‌ای %~% در پی نیکوپیی سرگشته‌ای
# 4 کیقبادی رسته از خوف و رجا %~% چند گردی چند جویی تا کجا
# 5 آن تو با تست و تو واقف برین %~% آسمانا چند پیمایی زمین
# 6 گفت موسی این ملامت کم کنید %~% آفتاب و ماه را کم ره زنید
# 7 می‌روم تا مجمع البحرین من %~% تا شوم مصحوب سلطان زمن
# 8 اجعل الخضر لامری سببا %~% ذاک او امضی و اسری حقبا
# 9 سالها پرم بپر و بالها %~% سالها چه بود هزاران سالها
# 10 می‌روم یعنی نمی‌ارزد بدان %~% عشق جانان کم مدان از عشق نان
# 11 این سخن پایان ندارد ای عمو %~% داستان آن دقوقی را بگو
PageV03P087
# 1 آن دقوقی رحمة الله علیه %~% گفت سافرت مدی فی خافقیه
# 2 سال و مه رفتم سفر از عشق ماه %~% بی‌خبر از راه حیران در اله
# 3 پا برهنه می‌روی بر خار و سنگ %~% گفت من حیرانم و بی خویش و دنگ
# 4 تو مبین این پایها را بر زمین %~% زانک بر دل می‌رود عاشق یقین
# 5 از ره و منزل ز کوتاه و دراز %~% دل چه داند کوست مست دل‌نواز
# 6 آن دراز و کوته اوصاف تنست %~% رفتن ارواح دیگر رفتنست
# 7 تو سفرکردی ز نطفه تا بعقل %~% نه بگامی بود نه منزل نه نقل
# 8 سیر جان بی چون بود در دور و دیر %~% جسم ما از جان بیاموزید سیر
# 9 سیر جسمانه رها کرد او کنون %~% می‌رود بی‌چون نهان در شکل چون
# 10 گفت روزی می‌شدم مشتاق‌وار %~% تا ببینم در بشر انوار یار
# 11 تا ببینم قلزمی در قطره‌ای %~% آفتابی درج اندر ذره‌ای
# 12 چون رسیدم سوی یک ساحل بگام %~% بود بیگه گشته روز و وقت شام
PageV03P088
# 1 هفت شمع از دور دیدم ناگهان %~% اندر آن ساحل شتابیدم بدان
# 2 نور شعله هر یکی شمعی از آن %~% بر شده خوش تا عنان آسمان
# 3 خیره گشتم خیرگی هم خیره گشت %~% موج حیرت عقل را از سر گذشت
# 4 این چگونه شمعها افروختست %~% کین دو دیده خلق ازینها دوختست
# 5 خلق جویان چراغی گشته بود %~% پیش آن شمعی که بر مه می‌فزود
# 6 چشم‌بندی بد عجب بر دیده‌ها %~% بندشان می‌کرد یهدی من یشا
PageV03P089
# 1 باز می‌دیدم که می‌شد هفت یک %~% می‌شکافد نور او جیب فلک
# 2 باز آن یک بار دیگر هفت شد %~% مستی و حیرانی من زفت شد
# 3 اتصالاتی میان شمعها %~% که نیاید بر زبان و گفت ما
# 4 آنک یک دیدن کند ادارک آن %~% سالها نتوان نمودن از زبان
# 5 آنک یک دم بیندش ادراک هوش %~% سالها نتوان شنودن آن بگوش
# 6 چونک پایانی ندارد رو الیک %~% زانک لا احصی ثنا ما علیک
# 7 پیشتر رفتم دوان کان شمعها %~% تا چه چیزست از نشان کبریا
# 8 می‌شدم بی خویش و مدهوش و خراب %~% تا بیفتادم ز تعجیل و شتاب
# 9 ساعتی بی‌هوش و بی‌عقل اندرین %~% اوفتادم بر سر خاک زمین
# 10 باز با هوش آمدم برخاستم %~% در روش گویی نه سر نه پاستم
PageV03P090
# 1 هفت شمع اندر نظر شد هفت مرد %~% نورشان می‌شد به سقف لاژورد
# 2 پیش آن انوار نور روز درد %~% از صلابت نورها را می‌سترد
PageV03P091
# 1 باز هر یک مرد شد شکل درخت %~% چشمم از سبزی ایشان نیکبخت
# 2 زانبهی برگ پیدا نیست شاخ %~% برگ هم گم گشته از میوه فراخ
# 3 هر درختی شاخ بر سدره زده %~% سدره چه بود از خلا بیرون شده
# 4 بیخ هر یک رفته در قعر زمین %~% زیرتر از گاو و ماهی بد یقین
# 5 بیخشان از شاخ خندان‌روی‌تر %~% عقل از آن اشکالشان زیر و زبر
# 6 میوه‌ای که بر شکافیدی ز زور %~% همچو آب از میوه جستی برق نور
PageV03P092
# 1 این عجب‌تر که بریشان می‌گذشت %~% صد هزاران خلق از صحرا و دشت
# 2 ز آرزوی سایه جان می‌باختند %~% از گلیمی سایه‌بان می‌ساختند
# 3 سایه آن را نمی‌دیدند هیچ %~% صد تفو بر دیده‌های پیچ پیچ
# 4 ختم کرده قهر حق بر دیده‌ها %~% که نبیند ماه را بیند سها
# 5 ذره‌ای را بیند و خورشید نه %~% لیک از لطف و کرم نومید نه
# 6 کاروانها بی نوا وین میوه‌ها %~% پخته می‌ریزد چه سحرست ای خدا
# 7 سیب پوسیده همی‌چیدند خلق %~% درهم افتاده بیغما خشک‌حلق
# 8 گفته هر برگ و شکوفه آن غصون %~% دم بدم یا لیت قوم یعلمون
# 9 بانگ می‌آمد ز سوی هر درخت %~% سوی ما آیید خلق شوربخت
# 10 بانگ می‌آمد ز غیرت بر شجر %~% چشمشان بستیم کلا لا وزر
# 11 گر کسی می‌گفتشان کین سو روید %~% تا ازین اشجار مستسعد شوید
# 12 جمله می‌گفتند کین مسکین مست %~% از قضا الله دیوانه شدست
# 13 مغز این مسکین ز سودای دراز %~% وز ریاضت گشت فاسد چون پیاز
# 14 او عجب می‌ماند یا رب حال چیست %~% خلق را این پرده و اضلال چیست
# 15 خلق گوناگون با صد رای و عقل %~% یک قدم آن سو نمی‌آرند نقل
# 16 عاقلان و زیرکانشان ز اتفاق %~% گشته منکر زین چنین باغی و عاق
# 17 یا منم دیوانه و خیره شده %~% دیو چیزی مرا مرا بر سر زده
# 18 چشم می‌مالم بهر لحظه که من %~% خواب می‌بینم خیال اندر زمن
# 19 خواب چه بود بر درختان می‌روم %~% میوه‌هاشان می‌خورم چون نگروم
# 20 باز چون من بنگرم در منکران %~% که همی‌گیرند زین بستان کران
# 21 با کمال احتیاج و افتقار %~% ز آرزوی نیم غوره جانسپار
# 22 ز اشتیاق و حرص یک برگ درخت %~% می‌زنند این بی‌نوایان آه سخت
# 23 در هزیمت زین درخت و زین ثمار %~% این خلایق صد هزار اندر هزار
# 24 باز می‌گویم عجب من بی‌خودم %~% دست در شاخ خیالی در زدم
# 25 حتی اذا ما استیاس الرسل بگو %~% تا بظنوا انهم قد کذبوا
# 26 این قرائت خوان که تخفیف کذب %~% این بود که خویش بیند محتجب
# 27 در گمان افتاد جان انبیا %~% ز اتفاق منکری اشقیا
# 28 جائهم بعد التشکک نصرنا %~% ترکشان گو بر درخت جان بر آ
# 29 می‌خور و می‌ده بدان کش روزیست %~% هر دم و هر لحظه سحرآموزیست
# 30 خلق‌گویان ای عجب این بانگ چیست %~% چونک صحرا از درخت و بر تهیست
# 31 گیج گشتیم از دم سوداییان %~% که به نزدیک شما باغست و خوان
# 32 چشم می‌مالیم اینجا باغ نیست %~% یا بیابانیست یا مشکل رهیست
# 33 ای عجب چندین دراز این گفت و گو %~% چون بود بیهوده ور خود هست کو
# 34 من همی‌گویم چو ایشان ای عجب %~% این چنین مهری چرا زد صنع رب
# 35 زین تنازعها محمد در عجب %~% در تعجب نیز مانده بولهب
# 36 زین عجب تا آن عجب فرقیست ژرف %~% تا چه خواهد کرد سلطان شگرف
# 37 ای دقوقی تیزتر ران هین خموش %~% چند گویی چند چون قحطست گوش
PageV03P093
# 1 گفت راندم پیشتر من نیکبخت %~% باز شد آن هفت جمله یک درخت
# 2 هفت می‌شد فرد می‌شد هر دمی %~% من چه سان می‌گشتم ازحیرت همی
# 3 بعد از آن دیدم درختان در نماز %~% صف کشیده چون جماعت کرده ساز
# 4 یک درخت از پیش مانند امام %~% دیگران اندر پس او در قیام
# 5 آن قیام و آن رکوع و آن سجود %~% از درختان بس شگفتم می‌نمود
# 6 یاد کردم قول حق را آن زمان %~% گفت النجم و شجر را یسجدان
# 7 این درختان را نه زانو نه میان %~% این چه ترتیب نمازست آنچنان
# 8 آمد الهام خدا کای با فروز %~% می عجب داری ز کار ما هنوز
PageV03P094
# 1 بعد دیری گشت آنها هفت مرد %~% جمله در قعده پی یزدان فرد
# 2 چشم می‌مالم که آن هفت ارسلان %~% تا کیانند و چه دارند از جهان
# 3 چون به نزدیکی رسیدم من ز راه %~% کردم ایشان را سلام از انتباه
# 4 قوم گفتندم جواب آن سلام %~% ای دقوقی مفخر و تاج کرام
# 5 گفتم آخر چون مرا بشناختند %~% پیش ازین بر من نظر ننداختند
# 6 از ضمیر من بدانستند زود %~% یکدگر را بنگریدند از فرود
# 7 پاسخم دادند خندان کای عزیز %~% این بپوشیدست اکنون بر تو نیز
# 8 بر دلی کو در تحیر با خداست %~% کی شود پوشیده راز چپ و راست
# 9 گفتم ار سوی حقایق بشکفند %~% چون ز اسم حرف رسمی واقفند
# 10 گفت اگر اسمی شود غیب از ولی %~% آن ز استغراق دان نه از جاهلی
# 11 بعد از آن گفتند ما را آرزوست %~% اقتدا کردن به تو ای پاک دوست
# 12 گفتم آری لیک یک ساعت که من %~% مشکلاتی دارم از دور زمن
# 13 تا شود آن حل به صحبتهای پاک %~% که به صحبت روید انگوری ز خاک
# 14 دانه پرمغز با خاک دژم %~% خلوتی و صحبتی کرد از کرم
# 15 خویشتن در خاک کلی محو کرد %~% تا نماندش رنگ و بو و سرخ و زرد
# 16 از پس آن محو قبض او نماند %~% پرگشاد و بسط شد مرکب براند
# 17 پیش اصل خویش چون بی‌خویش شد %~% رفت صورت جلوه معنیش شد
# 18 سر چنین کردند هین فرمان تراست %~% تف دل از سر چنین کردن بخاست
# 19 ساعتی با آن گروه مجتبی %~% چون مراقب گشتم و از خود جدا
# 20 هم در آن ساعت ز ساعت رست جان %~% زانک ساعت پیر گرداند جوان
# 21 جمله تلوینها ز ساعت خاستست %~% رست از تلوین که از ساعت برست
# 22 چون ز ساعت ساعتی بیرون شوی %~% چون نماند محرم بی‌چون شوی
# 23 ساعت از بی‌ساعتی آگاه نیست %~% زانکش آن سو جز تحیر راه نیست
# 24 هر نفر را بر طویله خاص او %~% بسته‌اند اندر جهان جست و جو
# 25 منتصب بر هر طویله رایضی %~% جز بدستوری نیاید رافضی
# 26 از هوس گر از طویله بسکلد %~% در طویله دیگران سر در کند
# 27 در زمان آخرجیان چست خوش %~% گوشه افسار او گیرند و کش
# 28 حافظان را گر نبینی ای عیار %~% اختیارت را ببین بی اختیار
# 29 اختیاری می‌کنی و دست و پا %~% بر گشادستت چرا حسبی چرا
# 30 روی در انکار حافظ برده‌ای %~% نام تهدیدات نفسش کرده‌ای
PageV03P095
# 1 این سخن پایان ندارد تیز دو %~% هین نماز آمد دقوقی پیش رو
# 2 ای یگانه هین دوگانه بر گزار %~% تا مزین گردد از تو روزگار
# 3 ای امام چشم‌روشن در صلا %~% چشم روشن باید ایدر پیشوا
# 4 در شریعت هست مکروه ای کیا %~% در امامت پیش کردن کور را
# 5 گرچه حافظ باشد و چست و فقیه %~% چشم‌روشن به وگر باشد سفیه
# 6 کور را پرهیز نبود از قذر %~% چشم باشد اصل پرهیز و حذر
# 7 او پلیدی را نبیند در عبور %~% هیچ مؤمن را مبادا چشم کور
# 8 کور ظاهر در نجاسه ظاهرست %~% کور باطن در نجاسات سرست
# 9 این نجاسه ظاهر از آبی رود %~% آن نجاسه باطن افزون می‌شود
# 10 جز به آب چشم نتوان شستن آن %~% چون نجاسات بواطن شد عیان
# 11 چون نجس خواندست کافر را خدا %~% آن نجاست نیست بر ظاهر ورا
# 12 ظاهر کافر ملوث نیست زین %~% آن نجاست هست در اخلاق و دین
# 13 این نجاست بویش آید بیست گام %~% و آن نجاست بویش از ری تا بشام
# 14 بلک بویش آسمانها بر رود %~% بر دماغ حور و رضوان بر شود
# 15 اینچ می‌گویم به قدر فهم تست %~% مردم اندر حسرت فهم درست
# 16 فهم آبست و وجود تن سبو %~% چون سبو بشکست ریزد آب ازو
# 17 این سبو را پنج سوراخست ژرف %~% اندرو نه آب ماند خود نه برف
# 18 امر غضوا غضة ابصارکم %~% هم شنیدی راست ننهادی تو سم
# 19 از دهانت نطق فهمت را برد %~% گوش چون ریگست فهمت را خورد
# 20 همچنین سوراخهای دیگرت %~% می‌کشاند آب فهم مضمرت
# 21 گر ز دریا آب را بیرون کنی %~% بی عوض آن بحر را هامون کنی
# 22 بیگهست ار نه بگویم حال را %~% مدخل اعواض را و ابدال را
# 23 کان عوضها و آن بدلها بحر را %~% از کجا آید ز بعد خرجها
# 24 صد هزاران جانور زو می‌خورند %~% ابرها هم از برونش می‌برند
# 25 باز دریا آن عوضها می‌کشد %~% از کجا دانند اصحاب رشد
# 26 قصه‌ها آغاز کردیم از شتاب %~% ماند بی مخلص درون این کتاب
# 27 ای ضیا الحق حسام الدین راد %~% که فلک و ارکان چو تو شاهی نزاد
# 28 تو بنادر آمدی در جان و دل %~% ای دل و جان از قدوم تو خجل
# 29 چند کردم مدح قوم ما مضی %~% قصد من زانها تو بودی ز اقتضا
# 30 خانه خود را شناسد خود دعا %~% تو بنام هر که خواهی کن ثنا
# 31 بهر کتمان مدیح از نا محل %~% حق نهادست این حکایات و مثل
# 32 گر چه آن مدح از تو هم آمد خجل %~% لیک بپذیرد خدا جهد المقل
# 33 حق پذیرد کسره‌ای دارد معاف %~% کز دو دیده کور دو قطره کفاف
# 34 مرغ و ماهی داند آن ابهام را %~% که ستودم مجمل این خوش‌نام را
# 35 تا برو آه حسودان کم وزد %~% تا خیالش را به دندان کم گزد
# 36 خود خیالش را کجا یابد حسود %~% در وثاق موش طوطی کی غنود
# 37 آن خیال او بود از احتیال %~% موی ابروی ویست آن نه هلال
# 38 مدح تو گویم برون از پنج و هفت %~% بر نویس اکنون دقوقی پیش رفت
PageV03P096
# 1 در تحیات و سلام الصالحین %~% مدح جمله انبیا آمد عجین
# 2 مدحها شد جملگی آمیخته %~% کوزه‌ها در یک لگن در ریخته
# 3 زانک خود ممدوح جز یک بیش نیست %~% کیشها زین روی جز یک کیش نیست
# 4 دان که هر مدحی بنور حق رود %~% بر صور و اشخاص عاریت بود
# 5 مدحها جز مستحق را کی کنند %~% لیک بر پنداشت گم‌ره می‌شوند
# 6 همچو نوری تافته بر حایطی %~% حایط آن انوار را چون رابطی
# 7 لاجرم چون سایه سوی اصل راند %~% ضال مه گم کرد و ز استایش بماند
# 8 یا ز چاهی عکس ماهی وا نمود %~% سر بچه در کرد و آن را می‌ستود
# 9 در حقیقت مادح ماهست او %~% گرچه جهل او بعکسش کرد رو
# 10 مدح او مه‌راست نه آن عکس را %~% کفر شد آن چون غلط شد ماجرا
# 11 کز شقاوت گشت گم‌ره آن دلیر %~% مه به بالا بود و او پنداشت زیر
# 12 زین بتان خلقان پریشان می‌شوند %~% شهوت رانده پشیمان می‌شوند
# 13 زآنک شهوت با خیالی رانده است %~% وز حقیقت دورتر وا مانده است
# 14 با خیالی میل تو چون پر بود %~% تا بدان پر بر حقیقت بر شود
# 15 چون براندی شهوتی پرت بریخت %~% لنگ گشتی و آن خیال از تو گریخت
# 16 پر نگه دار و چنین شهوت مران %~% تا پر میلت برد سوی جنان
# 17 خلق پندارند عشرت می‌کنند %~% بر خیالی پر خود بر می‌کنند
# 18 وام‌دار شرح این نکته شدم %~% مهلتم ده معسرم زان تن زدم
PageV03P097
# 1 پیش در شد آن دقوقی در نماز %~% قوم همچون اطلس آمد او طراز
# 2 اقتدا کردند آن شاهان قطار %~% در پی آن مقتدای نامدار
# 3 چونک با تکبیرها مقرون شدند %~% همچو قربان از جهان بیرون شدند
# 4 معنی تکبیر اینست ای امام %~% کای خدا پیش تو ما قربان شدیم
# 5 وقت ذبح الله اکبر می‌کنی %~% همچنین در ذبح نفس کشتنی
# 6 تن چو اسمعیل و جان همچون خلیل %~% کرد جان تکبیر بر جسم نبیل
# 7 گشت کشته تن ز شهوتها و آز %~% شد به بسم الله بسمل در نماز
# 8 چون قیامت پیش حق صفها زده %~% در حساب و در مناجات آمده
# 9 ایستاده پیش یزدان اشک‌ریز %~% بر مثال راست‌خیز رستخیز
# 10 حق همی‌گوید چه آوردی مرا %~% اندرین مهلت که دادم من ترا
# 11 عمر خود را در چه پایان برده‌ای %~% قوت و قوت در چه فانی کرده‌ای
# 12 گوهر دیده کجا فرسوده‌ای %~% پنج حس را در کجا پالوده‌ای
# 13 چشم و هوش و گوش و گوهرهای عرش %~% خرج کردی چه خریدی تو ز فرش
# 14 دست و پا دادمت چون بیل و کلند %~% من ببخشیدم ز خود آن کی شدند
# 15 همچنین پیغامهای دردگین %~% صد هزاران آید از حضرت چنین
# 16 در قیام این کفتها دارد رجوع %~% وز خجالت شد دوتا او در رکوع
# 17 قوت استادن از خجلت نماند %~% در رکوع از شرم تسبیحی بخواند
# 18 باز فرمان می‌رسد بردار سر %~% از رکوع و پاسخ حق بر شمر
# 19 سر بر آرد از رکوع آن شرمسار %~% باز اندر رو فتد آن خام‌کار
# 20 باز فرمان آیدش بردار سر %~% از سجود و وا ده از کرده خبر
# 21 سر بر آرد او دگر ره شرمسار %~% اندر افتد باز در رو همچو مار
# 22 باز گوید سر بر آر و باز گو %~% که بخواهم جست از تو مو بمو
# 23 قوت پا ایستادن نبودش %~% که خطاب هیبتی بر جان زدش
# 24 پس نشیند قعده زان بار گران %~% حضرتش گوید سخن گو با بیان
# 25 نعمتت دادم بگو شکرت چه بود %~% دادمت سرمایه هین بنمای سود
# 26 رو بدست راست آرد در سلام %~% سوی جان انبیا و آن کرام
# 27 یعنی ای شاهان شفاعت کین لئیم %~% سخت در گل ماندش پای و گلیم
PageV03P098
# 1 انبیا گویند روز چاره رفت %~% چاره آنجا بود و دست‌افزار زفت
# 2 مرغ بی‌هنگامی ای بدبخت رو %~% ترک ما گو خون ما اندر مشو
# 3 رو بگرداند به سوی دست چپ %~% در تبار و خویش گویندش که خپ
# 4 هین جواب خویش گو با کردگار %~% ما کییم ای خواجه دست از ما بدار
# 5 نه ازین سو نه از آن سو چاره شد %~% جان آن بیچاره‌دل صد پاره شد
# 6 از همه نومید شد مسکین کیا %~% پس برآرد هر دو دست اندر دعا
# 7 کز همه نومید گشتم ای خدا %~% اول و آخر توی و منتها
# 8 در نماز این خوش اشارتها ببین %~% تا بدانی کین بخواهد شد یقین
# 9 بچه بیرون آر از بیضه نماز %~% سر مزن چون مرغ بی تعظیم و ساز
PageV03P099
# 1 آن دقوقی در امامت کرد ساز %~% اندر آن ساحل در آمد در نماز
# 2 و آن جماعت در پی او در قیام %~% اینت زیبا قوم و بگزیده امام
# 3 ناگهان چشمش سوی دریا فتاد %~% چون شنید از سوی دریا داد داد
# 4 در میان موج دید او کشتیی %~% در قضا و در بلا و زشتیی
# 5 هم شب و هم ابر و هم موج عظیم %~% این سه تاریکی و از غرقاب بیم
# 6 تند بادی همچو عزرائیل خاست %~% موجها آشوفت اندر چپ و راست
# 7 اهل کشتی از مهابت کاسته %~% نعره وا ویلها برخاسته
# 8 دستها در نوحه بر سر می‌زدند %~% کافر و ملحد همه مخلص شدند
# 9 با خدا با صد تضرع آن زمان %~% عهدها و نذرها کرده بجان
# 10 سر برهنه در سجود آنها که هیچ %~% رویشان قبله ندید از پیچ پیچ
# 11 گفته که بی‌فایده‌ست این بندگی %~% آن زمان دیده در آن صد زندگی
# 12 از همه اومید ببریده تمام %~% دوستان و خال و عم بابا و مام
# 13 زاهد و فاسق شد آن دم متقی %~% همچو در هنگام جان کندن شقی
# 14 نه ز چپشان چاره بود و نه ز راست %~% حیله‌ها چون مرد هنگام دعاست
# 15 در دعا ایشان و در زاری و آه %~% بر فلک زیشان شده دود سیاه
# 16 دیو آن دم از عداوت بین بین %~% بانگ زد کای سگ‌پرستان علتین
# 17 مرگ و جسک ای اهل انکار و نفاق %~% عاقبت خواهد بدن این اتفاق
# 18 چشمتان تر باشد از بعد خلاص %~% که شوید از بهر شهوت دیو خاص
# 19 یادتان ناید که روزی در خطر %~% دستتان بگرفت یزدان از قدر
# 20 این همی‌آمد ندا از دیو لیک %~% این سخن را نشنود جز گوش نیک
# 21 راست فرمودست با ما مصطفی %~% قطب و شاهنشاه و دریای صفا
# 22 کانچ جاهل دید خواهد عاقبت %~% عاقلان بینند ز اول مرتبت
# 23 کارها ز آغاز اگر غیبست و سر %~% عاقل اول دید و آخر آن مصر
# 24 اولش پوشیده باشد و آخر آن %~% عاقل و جاهل ببیند در عیان
# 25 گر نبینی واقعه غیب ای عنود %~% حزم را سیلاب کی اندر ربود
# 26 حزم چه بود بدگمانی بر جهان %~% دم بدم بیند بلای ناگهان
PageV03P100
# 1 آنچنانک ناگهان شیری رسید %~% مرد را بربود و در بیشه کشید
# 2 او چه اندیشد در آن بردن ببین %~% تو همان اندیش ای استاد دین
# 3 می‌کشد شیر قضا در بیشه‌ها %~% جان ما مشغول کار و پیشه‌ها
# 4 آنچنانک از فقر می‌ترسند خلق %~% زیر آب شور رفته تا به حلق
# 5 گر بترسندی از آن فقرآفرین %~% گنجهاشان کشف گشتی در زمین
# 6 جمله‌شان از خوف غم در عین غم %~% در پی هستی فتاده در عدم
PageV03P101
# 1 چون دقوقی آن قیامت را بدید %~% رحم او جوشید و اشک او دوید
# 2 گفت یا رب منگر اندر فعلشان %~% دستشان گیر ای شه نیکو نشان
# 3 خوش سلامتشان به ساحل با زبر %~% ای رسیده دست تو در بحر و بر
# 4 ای کریم و ای رحیم سرمدی %~% در گذار از بدسگالان این بدی
# 5 ای بداده رایگان صد چشم و گوش %~% بی ز رشوت بخش کرده عقل و هوش
# 6 پیش از استحقاق بخشیده عطا %~% دیده از ما جمله کفران و خطا
# 7 ای عظیم از ما گناهان عظیم %~% تو توانی عفو کردن در حریم
# 8 ما ز آز و حرص خود را سوختیم %~% وین دعا را هم ز تو آموختیم
# 9 حرمت آن که دعا آموختی %~% در چنین ظلمت چراغ افروختی
# 10 همچنین می‌رفت بر لفظش دعا %~% آن زمان چون مادران با وفا
# 11 اشک می‌رفت از دو چشمش و آن دعا %~% بی خود از وی می بر آمد بر سما
# 12 آن دعای بی خودان خود دیگرست %~% آن دعا زو نیست گفت داورست
# 13 آن دعا حق می‌کند چون او فناست %~% آن دعا و آن اجابت از خداست
# 14 واسطه مخلوق نه اندر میان %~% بی‌خبر زان لابه کردن جسم و جان
# 15 بندگان حق رحیم و بردبار %~% خوی حق دارند در اصلاح کار
# 16 مهربان بی‌رشوتان یاری‌گران %~% در مقام سخت و در روز گران
# 17 هین بجو این قوم را ای مبتلا %~% هین غنیمت دارشان پیش از بلا
# 18 رست کشتی از دم آن پهلوان %~% واهل کشتی را بجهد خود گمان
# 19 که مگر بازوی ایشان در حذر %~% بر هدف انداخت تیری از هنر
# 20 پا رهاند روبهان را در شکار %~% و آن زدم دانند روباهان غرار
# 21 عشقها با دم خود بازند کین %~% می‌رهاند جان ما را در کمین
# 22 روبها پا را نگه دار از کلوخ %~% پا چو نبود دم چه سود ای چشم‌شوخ
# 23 ما چو روباهان و پای ما کرام %~% می‌رهاندمان ز صدگون انتقام
# 24 حیله باریک ما چون دم ماست %~% عشقها بازیم با دم چپ و راست
# 25 دم بجنبانیم ز استدلال و مکر %~% تا که حیران ماند از ما زید و بکر
# 26 طالب حیرانی خلقان شدیم %~% دست طمع اندر الوهیت زدیم
# 27 تا بافسون مالک دلها شویم %~% این نمی‌بینیم ما کاندر گویم
# 28 در گوی و در چهی ای قلتبان %~% دست وا دار از سبال دیگران
# 29 چون به بستانی رسی زیبا و خوش %~% بعد از آن دامان خلقان گیر و کش
# 30 ای مقیم حبس چار و پنج و شش %~% نغز جایی دیگران را هم بکش
# 31 ای چو خربنده حریف کون خر %~% بوسه گاهی یافتی ما را ببر
# 32 چون ندادت بندگی دوست دست %~% میل شاهی از کجاات خاستست
# 33 در هوای آنک گویندت زهی %~% بسته‌ای در گردن جانت زهی
# 34 روبها این دم حیلت را بهل %~% وقف کن دل بر خداوندان دل
# 35 در پناه شیر کم ناید کباب %~% روبها تو سوی جیفه کم شتاب
# 36 تو دلا منظور حق آنگه شوی %~% که چو جزوی سوی کل خود روی
# 37 حق همی‌گوید نظرمان در دلست %~% نیست بر صورت که آن آب و گلست
# 38 تو همی‌گویی مرا دل نیز هست %~% دل فراز عرش باشد نه به پست
# 39 در گل تیره یقین هم آب هست %~% لیک زان آبت نشاید آب‌دست
# 40 زانک گر آبست مغلوب گلست %~% پس دل خود را مگو کین هم دلست
# 41 آن دلی کز آسمانها برترست %~% آن دل ابدال یا پیغامبرست
# 42 پاک گشته آن ز گل صافی شده %~% در فزونی آمده وافی شده
# 43 ترک گل کرده سوی بحر آمده %~% رسته از زندان گل بحری شده
# 44 آب ما محبوس گل ماندست هین %~% بحر رحمت جذب کن ما را ز طین
# 45 بحر گوید من ترا در خود کشم %~% لیک می‌لافی که من آب خوشم
# 46 لاف تو محروم می‌دارد ترا %~% ترک آن پنداشت کن در من درآ
# 47 آب گل خواهد که در دریا رود %~% گل گرفته پای آب و می‌کشد
# 48 گر رهاند پای خود از دست گل %~% گل بماند خشک و او شد مستقل
# 49 آن کشیدن چیست از گل آب را %~% جذب تو نقل و شراب ناب را
# 50 همچنین هر شهوتی اندر جهان %~% خواه مال و خواه جاه و خواه نان
# 51 هر یکی زینها ترا مستی کند %~% چون نیابی آن خمارت می‌زند
# 52 این خمار غم دلیل آن شدست %~% که بدان مفقود مستی‌ات بدست
# 53 جز به اندازه ضرورت زین مگیر %~% تا نگردد غالب و بر تو امیر
# 54 سر کشیدی تو که من صاحب‌دلم %~% حاجت غیری ندارم واصلم
# 55 آنچنانک آب در گل سر کشد %~% که منم آب و چرا جویم مدد
# 56 دل تو این آلوده را پنداشتی %~% لاجرم دل ز اهل دل برداشتی
# 57 خود روا داری که آن دل باشد این %~% کو بود در عشق شیر و انگبین
# 58 لطف شیر و انگبین عکس دلست %~% هر خوشی را آن خوش از دل حاصلست
# 59 پس بود دل جوهر و عالم عرض %~% سایه دل چون بود دل را غرض
# 60 آن دلی کو عاشق مالست و جاه %~% یا زبون این گل و آب سیاه
# 61 یا خیالاتی که در ظلمات او %~% می‌پرستدشان برای گفت و گو
# 62 دل نباشد غیر آن دریای نور %~% دل نظرگاه خدا وانگاه کور
# 63 نه دل اندر صد هزاران خاص و عام %~% در یکی باشد کدامست آن کدام
# 64 ریزه دل را بهل دل را بجو %~% تا شود آن ریزه چون کوهی ازو
# 65 دل محیطست اندرین خطه وجود %~% زر همی‌افشاند از احسان و جود
# 66 از سلام حق سلامیها نثار %~% می‌کند بر اهل عالم اختیار
# 67 هر که را دامن درستست و معد %~% آن نثار دل بر آنکس می‌رسد
# 68 دامن تو آن نیازست و حضور %~% هین منه در دامن آن سنگ فجور
# 69 تا ندرد دامنت زان سنگها %~% تا بدانی نقد را از رنگها
# 70 سنگ پر کردی تو دامن از جهان %~% هم ز سنگ سیم و زر چون کودکان
# 71 از خیال سیم و زر چون زر نبود %~% دامن صدقت درید و غم فزود
# 72 کی نماید کودکان را سنگ سنگ %~% تا نگیرد عقل دامنشان به چنگ
# 73 پیر عقل آمد نه آن موی سپید %~% مو نمی‌گنجد درین بخت و امید
PageV03P102
# 1 چون رهید آن کشتی و آمد بکام %~% شد نماز آن جماعت هم تمام
# 2 فجفجی افتادشان با همدگر %~% کین فضولی کیست از ما ای پدر
# 3 هر یکی با آن دگر گفتند سر %~% از پس پشت دقوقی مستتر
# 4 گفت هر یک من نکردستم کنون %~% این دعا نه از برون نه از درون
# 5 گفت مانا این امام ما ز درد %~% بوالفضولانه مناجاتی بکرد
# 6 گفت آن دیگر که ای یار یقین %~% مر مرا هم می‌نماید این چنین
# 7 او فضولی بوده است از انقباض %~% کرد بر مختار مطلق اعتراض
# 8 چون نگه کردم سپس تا بنگرم %~% که چه می‌گویند آن اهل کرم
# 9 یک ازیشان را ندیدم در مقام %~% رفته بودند از مقام خود تمام
# 10 نه به چپ نه راست نه بالا نه زیر %~% چشم تیز من نشد بر قوم چیر
# 11 درها بودند گویی آب گشت %~% نه نشان پا و نه گردی بدشت
# 12 در قباب حق شدند آن دم همه %~% در کدامین روضه رفتند آن رمه
# 13 درتحیر ماندم کین قوم را %~% چون بپوشانید حق بر چشم ما
# 14 آنچنان پنهان شدند از چشم او %~% مثل غوطه ماهیان در آب جو
# 15 سالها درحسرت ایشان بماند %~% عمرها در شوق ایشان اشک راند
# 16 تو بگویی مرد حق اندر نظر %~% کی در آرد با خدا ذکر بشر
# 17 خر ازین می‌خسپد اینجا ای فلان %~% که بشر دیدی تو ایشان را نه جان
# 18 کار ازین ویران شدست ای مرد خام %~% که بشر دیدی مر ایشان را چو عام
# 19 تو همان دیدی که ابلیس لعین %~% گفت من از آتشم آدم ز طین
# 20 چشم ابلیسانه را یک دم ببند %~% چند بینی صورت آخر چند چند
# 21 ای دقوقی با دو چشم همچو جو %~% هین مبر اومید ایشان را بجو
# 22 هین بجو که رکن دولت جستن است %~% هر گشادی در دل اندر بستن است
# 23 از همه کار جهان پرداخته %~% کو و کو می‌گو بجان چون فاخته
# 24 نیک بنگر اندرین ای محتجب %~% که دعا را بست حق در استجب
# 25 هر که را دل پاک شد از اعتلال %~% آن دعااش می‌رود تا ذوالجلال
PageV03P103
# 1 یادم آمد آن حکایت کان فقیر %~% روز و شب می‌کرد افغان و نفیر
# 2 وز خدا می‌خواست روزی حلال %~% بی شکار و رنج و کسب و انتقال
# 3 پیش ازین گفتیم بعضی حال او %~% لیک تعویق آمد و شد پنج‌تو
# 4 هم بگوییمش کجا خواهد گریخت %~% چون ز ابر فضل حق حکمت بریخت
# 5 صاحب گاوش بدید و گفت هین %~% ای بظلمت گاو من گشته رهین
# 6 هین چراکشتی بگو گاو مرا %~% ابله طرار انصاف اندر آ
# 7 گفت من روزی ز حق می‌خواستم %~% قبله را از لابه می‌آراستم
# 8 آن دعای کهنه‌ام شد مستجاب %~% روزی من بود کشتم نک جواب
# 9 او ز خشم آمد گریبانش گرفت %~% چند مشتی زد به رویش ناشکفت
PageV03P104
# 1 می‌کشیدش تا به داود نبی %~% که بیا ای ظالم گیج غبی
# 2 حجت بارد رها کن ای دغا %~% عقل در تن آور و با خویش آ
# 3 این چه می‌گویی دعا چه بود مخند %~% بر سر و و ریش من و خویش ای لوند
# 4 گفت من با حق دعاها کرده‌ام %~% اندرین لابه بسی خون خورده‌ام
# 5 من یقین دارم دعا شد مستجاب %~% سر بزن بر سنگ ای منکرخطاب
# 6 گفت گرد آیید هین یا مسلمین %~% ژاژ بینید و فشار این مهین
# 7 ای مسلمانان دعا مال مرا %~% چون از آن او کند بهر خدا
# 8 گر چنین بودی همه عالم بدین %~% یک دعا املاک بردندی بکین
# 9 گر چنین بودی گدایان ضریر %~% محتشم گشته بدندی و امیر
# 10 روز و شب اندر دعااند و ثنا %~% لابه‌گویان که تو ده‌مان ای خدا
# 11 تا تو ندهی هیچ کس ندهد یقین %~% ای گشاینده تو بگشا بند این
# 12 مکسب کوران بود لابه و دعا %~% جز لب نانی نیابند از عطا
# 13 خلق گفتند این مسلمان راست‌گوست %~% وین فروشنده دعاها ظلم‌جوست
# 14 این دعا کی باشد از اسباب ملک %~% کی کشید این را شریعت خود بسلک
# 15 بیع و بخشش یا وصیت یا عطا %~% یا ز جنس این شود ملکی ترا
# 16 در کدامین دفترست این شرع نو %~% گاو را تو باز ده یا حبس رو
# 17 او به سوی آسمان می‌کرد رو %~% واقعه ما را نداند غیر تو
# 18 در دل من آن دعا انداختی %~% صد امید اندر دلم افراختی
# 19 من نمی‌کردم گزافه آن دعا %~% همچو یوسف دیده بودم خوابها
# 20 دید یوسف آفتاب و اختران %~% پیش او سجده‌کنان چون چاکران
# 21 اعتمادش بود بر خواب درست %~% در چه و زندان جز آن را می‌نجست
# 22 ز اعتماد او نبودش هیچ غم %~% از غلامی وز ملام و بیش و کم
# 23 اعتمادی داشت او بر خواب خویش %~% که چو شمعی می‌فروزیدش ز پیش
# 24 چون در افکندند یوسف را به چاه %~% بانگ آمد سمع او را از اله
# 25 که تو روزی شه شوی ای پهلوان %~% تا بمالی این جفا در رویشان
# 26 قایل این بانگ ناید در نظر %~% لیک دل بشناخت قایل را ز اثر
# 27 قوتی و راحتی و مسندی %~% در میان جان فتادش زان ندا
# 28 چاه شد بر وی بدان بانگ جلیل %~% گلشن و بزمی چو آتش بر خلیل
# 29 هر جفا که بعد از آنش می‌رسید %~% او بدان قوت بشادی می‌کشید
# 30 همچنانک ذوق آن بانگ الست %~% در دل هر مؤمنی تا حشر هست
# 31 تا نباشد در بلاشان اعتراض %~% نه ز امر و نهی حقشان انقباض
# 32 لقمه حکمی که تلخی می‌نهد %~% گلشکر آن را گوارش می‌دهد
# 33 گلشکر آن را که نبود مستند %~% لقمه را ز انکار او قی می‌کند
# 34 هر که خوابی دید از روز الست %~% مست باشد در ره طاعات مست
# 35 می‌کشد چون اشتر مست این جوال %~% بی فتور و بی گمان و بی ملال
# 36 کفک تصدیقش بگرد پوز او %~% شد گواه مستی و دلسوز او
# 37 اشتر از قوت چو شیر نر شده %~% زیر ثقل بار اندک‌خور شده
# 38 ز آرزوی ناقه صد فاقه برو %~% می‌نماید کوه پیشش تار مو
# 39 در الست آنکو چنین خوابی ندید %~% اندرین دنیا نشد بنده و مرید
# 40 ور بشد اندر تردد صد دله %~% یک زمان شکرستش و سالی گله
# 41 پای پیش و پای پس در راه دین %~% می‌نهد با صد تردد بی یقین
# 42 وام‌دار شرح اینم نک گرو %~% ور شتابستت ز الم نشرح شنو
# 43 چون ندارد شرح این معنی کران %~% خر به سوی مدعی گاو ران
# 44 گفت کورم خواند زین جرم آن دغا %~% بس بلیسانه قیاسست ای خدا
# 45 من دعا کورانه کی می‌کرده‌ام %~% جز به خالق کدیه کی آورده‌ام
# 46 کور از خلقان طمع دارد ز جهل %~% من ز تو کز تست هر دشوار سهل
# 47 آن یکی کورم ز کوران بشمرید %~% او نیاز جان و اخلاصم ندید
# 48 کوری عشقست این کوری من %~% حب یعمی و یصمست ای حسن
# 49 کورم از غیر خدا بینا بدو %~% مقتضای عشق این باشد نکو
# 50 تو که بینایی ز کورانم مدار %~% دایرم برگرد لطفت ای مدار
# 51 آنچنانک یوسف صدیق را %~% خواب بنمودی و گشتش متکا
# 52 مر مرا لطف تو هم خوابی نمود %~% آن دعای بی‌حدم بازی نبود
# 53 می‌نداند خلق اسرار مرا %~% ژاژ می‌دانند گفتار مرا
# 54 حقشان است و کی داند راز غیب %~% غیر علام سر و ستار عیب
# 55 خصم گفتش رو به من کن حق بگو %~% رو چه سوی آسمان کردی عمو
# 56 شید می‌آری غلط می‌افکنی %~% لاف عشق و لاف قربت می‌زنی
# 57 با کدامین روی چون دل‌مرده‌ای %~% روی سوی آسمانها کرده‌ای
# 58 غلغلی در شهر افتاده ازین %~% آن مسلمان می‌نهد رو بر زمین
# 59 کای خدا این بنده را رسوا مکن %~% گر بدم هم سر من پیدا مکن
# 60 تو همی‌دانی و شبهای دراز %~% که همی‌خواندم ترا با صد نیاز
# 61 پیش خلق این را اگر خود قدر نیست %~% پیش تو همچون چراغ روشنیست
PageV03P105
# 1 چونک داود نبی آمد برون %~% گفت هین چونست این احوال چون
# 2 مدعی گفت ای نبی الله داد %~% گاو من در خانه او در فتاد
# 3 کشت گاوم را بپرسش که چرا %~% گاو من کشت او بیان کن ماجرا
# 4 گفت داودش بگو ای بوالکرم %~% چون تلف کردی تو ملک محترم
# 5 هین پراکنده مگو حجت بیار %~% تا به یک سو گردد این دعوی و کار
# 6 گفت ای داود بودم هفت سال %~% روز و شب اندر دعا و در سؤال
# 7 این همی‌جستم ز یزدان کای خدا %~% روزیی خواهم حلال و بی عنا
# 8 مرد و زن بر ناله من واقف‌اند %~% کودکان این ماجرا را واصف‌اند
# 9 تو بپرس از هر که خواهی این خبر %~% تا بگوید بی شکنجه بی ضرر
# 10 هم هویدا پرس و هم پنهان ز خلق %~% که چه می‌گفت این گدای ژنده‌دلق
# 11 بعد این جمله دعا و این فغان %~% گاوی اندر خانه دیدم ناگهان
# 12 چشم من تاریک شد نه بهر لوت %~% شادی آن که قبول آمد قنوت
# 13 کشتم آن را تا دهم در شکر آن %~% که دعای من شنود آن غیب‌دان
PageV03P106
# 1 گفت داود این سخنها را بشو %~% حجت شرعی درین دعوی بگو
# 2 تو روا داری که من بی حجتی %~% بنهم اندر شهر باطل سنتی
# 3 این کی بخشیدت خریدی وارثی %~% ریع را چون می‌ستانی حارثی
# 4 کسب را همچون زراعت دان عمو %~% تا نکاری دخل نبود آن تو
# 5 آنچ کاری بدروی آن آن تست %~% ورنه این بی‌داد بر تو شد درست
# 6 رو بده مال مسلمان کژ مگو %~% رو بجو وام و بده باطل مجو
# 7 گفت ای شه تو همین می‌گوییم %~% که همی‌گویند اصحاب ستم
PageV03P107
# 1 سجده کرد و گفت کای دانای سوز %~% در دل داود انداز آن فروز
# 2 در دلش نه آنچ تو اندر دلم %~% اندر افکندی براز ای مفضلم
# 3 این بگفت و گریه در شد های های %~% تا دل داود بیرون شد ز جای
# 4 گفت هین امروز ای خواهان گاو %~% مهلتم ده وین دعاوی را مکاو
# 5 تا روم من سوی خلوت در نماز %~% پرسم این احوال از دانای راز
# 6 خوی دارم در نماز این التفات %~% معنی قرة عینی فی الصلوة
# 7 روزن جانم گشادست از صفا %~% می‌رسد بی واسطه نامه خدا
# 8 نامه و باران و نور از روزنم %~% می‌فتد در خانه‌ام از معدنم
# 9 دوزخست آن خانه کان بی روزنست %~% اصل دین ای بنده روزن کردنست
# 10 تیشه هر بیشه‌ای کم زن بیا %~% تیشه زن در کندن روزن هلا
# 11 یا نمی‌دانی که نور آفتاب %~% عکس خورشید برونست از حجاب
# 12 نور این دانی که حیوان دید هم %~% پس چه کرمنا بود بر آدمم
# 13 من چو خورشیدم درون نور غرق %~% می‌ندانم کرد خویش از نور فرق
# 14 رفتنم سوی نماز و آن خلا %~% بهر تعلیمست ره مر خلق را
# 15 کژ نهم تا راست گردد این جهان %~% حرب خدعه این بود ای پهلوان
# 16 نیست دستوری و گر نه ریختی %~% گرد از دریای راز انگیختی
# 17 همچنین داود می‌گفت این نسق %~% خواست گشتن عقل خلقان محترق
# 18 پس گریبانش کشید از پس یکی %~% که ندارم در یکیی‌اش شکی
# 19 با خود آمد گفت را کوتاه کرد %~% لب ببست و عزم خلوتگاه کرد
PageV03P108
# 1 در فرو بست و برفت آنگه شتاب %~% سوی محراب و دعای مستجاب
# 2 حق نمودش آنچ بنمودش تمام %~% گشت واقف بر سزای انتقام
# 3 روز دیگر جمله خصمان آمدند %~% پیش داود پیمبر صف زدند
# 4 همچنان آن ماجراها باز رفت %~% زود زد آن مدعی تشنیع زفت
PageV03P109
# 1 گفت داودش خمش کن رو بهل %~% این مسلمان را ز گاوت کن بحل
# 2 چون خدا پوشید بر تو ای جوان %~% رو خمش کن حق ستاری بدان
# 3 گفت وا ویلی چه حکمست این چه داد %~% از پی من شرع نو خواهی نهاد
# 4 رفته است آوازه عدلت چنان %~% که معطر شد زمین و آسمان
# 5 بر سگان کور این استم نرفت %~% زین تعدی سنگ و که بشکافت تفت
# 6 همچنین تشنیع می‌زد برملا %~% کالصلا هنگام ظلمست الصلا
PageV03P110
# 1 بعد از آن داود گفتش کای عنود %~% جمله مال خویش او را بخش زود
# 2 ورنه کارت سخت گردد گفتمت %~% تا نگردد ظاهر از وی استمت
# 3 خاک بر سر کرد و جامه بر درید %~% که بهر دم می‌کنی ظلمی مزید
# 4 یک‌دمی دیگر برین تشنیع راند %~% باز داودش به پیش خویش خواند
# 5 گفت چون بختت نبود ای بخت‌کور %~% ظلمت آمد اندک اندک در ظهور
# 6 ریده‌ای آنگاه صدر و پیشگاه %~% ای دریغ از چون تو خر خاشاک و کاه
# 7 رو که فرزندان تو با جفت تو %~% بندگان او شدند افزون مگو
# 8 سنگ بر سینه همی‌زد با دو دست %~% می‌دوید از جهل خود بالا و پست
# 9 خلق هم اندر ملامت آمدند %~% کز ضمیر کار او غافل بدند
# 10 ظالم از مظلوم کی داند کسی %~% کو بود سخره هوا همچون خسی
# 11 ظالم از مظلوم آنکس پی برد %~% کو سر نفس ظلوم خود برد
# 12 ورنه آن ظالم که نفس است از درون %~% خصم هر مظلوم باشد از جنون
# 13 سگ هماره حمله بر مسکین کند %~% تا تواند زخم بر مسکین زند
# 14 شرم شیران راست نه سگ را بدان %~% که نگیرد صید از همسایگان
# 15 عامه مظلوم‌کش ظالم‌پرست %~% از کمین سگشان سوی داود جست
# 16 روی در داود کردند آن فریق %~% کای نبی مجتبی بر ما شفیق
# 17 این نشاید از تو کین ظلمیست فاش %~% قهر کردی بی‌گناهی را بلاش
PageV03P111
# 1 گفت ای یاران زمان آن رسید %~% کان سر مکتوم او گردد پدید
# 2 جمله برخیزید تا بیرون رویم %~% تا بر آن سر نهان واقف شویم
# 3 در فلان صحرا درختی هست زفت %~% شاخهااش انبه و بسیار و چفت
# 4 سخت راسخ خیمه‌گاه و میخ او %~% بوی خون می‌آیدم از بیخ او
# 5 خون شدست اندر بن آن خوش درخت %~% خواجه راکشتست این منحوس‌بخت
# 6 تا کنون حلم خدا پوشید آن %~% آخر از ناشکری آن قلتبان
# 7 که عیال خواجه را روزی ندید %~% نه بنوروز و نه موسمهای عید
# 8 بی‌نوایان را به یک لقمه نجست %~% یاد ناورد او ز حقهای نخست
# 9 تا کنون از بهر یک گاو این لعین %~% می‌زند فرزند او را در زمین
# 10 او بخود برداشت پرده از گناه %~% ورنه می‌پوشید جرمش را اله
# 11 کافر و فاسق درین دور گزند %~% پرده خود را بخود بر می‌درند
# 12 ظلم مستورست در اسرار جان %~% می‌نهد ظالم بپیش مردمان
# 13 که ببینیدم که دارم شاخها %~% گاو دوزخ را ببینید از ملا
PageV03P112
# 1 پس همینجا دست و پایت در گزند %~% بر ضمیر تو گواهی می‌دهند
# 2 چون موکل می‌شود برتو ضمیر %~% که بگو تو اعتقادت وا مگیر
# 3 خاصه در هنگام خشم و گفت و گو %~% می‌کند ظاهر سرت را مو بمو
# 4 چون موکل می‌شود ظلم و جفا %~% که هویدا کن مرا ای دست و پا
# 5 چون همی‌گیرد گواه سر لگام %~% خاصه وقت جوش و خشم و انتقام
# 6 پس همان کس کین موکل می‌کند %~% تا لوای راز بر صحرا زند
# 7 پس موکلهای دیگر روز حشر %~% هم تواند آفرید از بهر نشر
# 8 ای بده دست آمده در ظلم و کین %~% گوهرت پیداست حاجت نیست این
# 9 نیست حاجت شهره گشتن در گزند %~% بر ضمیر آتشینت واقف‌اند
# 10 نفس تو هر دم بر آرد صد شرار %~% که ببینیدم منم ز اصحاب نار
# 11 جزو نارم سوی کل خود روم %~% من نه نورم که سوی حضرت شوم
# 12 همچنان کین ظالم حق ناشناس %~% بهر گاوی کرد چندین التباس
# 13 او ازو صد گاو برد و صد شتر %~% نفس اینست ای پدر از وی ببر
# 14 نیز روزی با خدا زاری نکرد %~% یا ربی نامد ازو روزی بدرد
# 15 کای خدا خصم مرا خشنود کن %~% گر منش کردم زیان تو سود کن
# 16 گر خطا کشتم دیت بر عاقله‌ست %~% عاقله جانم تو بودی از الست
# 17 سنگ می‌ندهد به استغفار در %~% این بود انصاف نفس ای جان حر
PageV03P113
# 1 چون برون رفتند سوی آن درخت %~% گفت دستش را سپس بندید سخت
# 2 تا گناه و جرم او پیدا کنم %~% تا لوای عدل بر صحرا زنم
# 3 گفت ای سگ جد او را کشته‌ای %~% تو غلامی خواجه زین رو گشته‌ای
# 4 خواجه را کشتی و بردی مال او %~% کرد یزدان آشکارا حال او
# 5 آن زنت او را کنیزک بوده است %~% با همین خواجه جفا بنموده است
# 6 هر چه زو زایید ماده یا که نر %~% ملک وارث باشد آنها سر بسر
# 7 تو غلامی کسب و کارت ملک اوست %~% شرع جستی شرع بستان رو نکوست
# 8 خواجه را کشتی باستم زار زار %~% هم برینجا خواجه گویان زینهار
# 9 کارد از اشتاب کردی زیر خاک %~% از خیالی که بدیدی سهمناک
# 10 نک سرش با کارد در زیر زمین %~% باز کاوید این زمین را همچنین
# 11 نام این سگ هم نبشته کارد بر %~% کرد با خواجه چنین مکر و ضرر
# 12 همچنان کردند چون بشکافتند %~% در زمین آن کارد و سر را یافتند
# 13 ولوله در خلق افتاد آن زمان %~% هر یکی زنار ببرید از میان
# 14 بعد از آن گفتش بیا ای دادخواه %~% داد خود بستان بدان روی سیاه
PageV03P114
# 1 هم بدان تیغش بفرمود او قصاص %~% کی کند مکرش ز علم حق خلاص
# 2 حلم حق گرچه مواساها کند %~% لیک چون از حد بشد پیدا کند
# 3 خون نخسپد درفتد در هر دلی %~% میل جست و جوی و کشف مشکلی
# 4 اقتضای داوری رب دین %~% سر بر آرد از ضمیر آن و این
# 5 کان فلان چون شد چه شد حالش چه گشت %~% همچنانک جوشد از گلزار کشت
# 6 جوشش خون باشد آن وا جستها %~% خارش دلها و بحث و ماجرا
# 7 چونک پیداگشت سر کار او %~% معجزه داود شد فاش و دوتو
# 8 خلق جمله سر برهنه آمدند %~% سر به سجده بر زمینها می‌زدند
# 9 ما همه کوران اصلی بوده‌ایم %~% از تو ما صد گون عجایب دیده‌ایم
# 10 سنگ با تو در سخن آمد شهیر %~% کز برای غزو طالوتم بگیر
# 11 تو به سه سنگ و فلاخن آمدی %~% صد هزاران مرد را بر هم زدی
# 12 سنگهایت صدهزاران پاره شد %~% هر یکی هر خصم را خون‌خواره شد
# 13 آهن اندر دست تو چون موم شد %~% چون زره‌سازی ترا معلوم شد
# 14 کوهها با تو رسایل شد شکور %~% با تو می‌خوانند چون مقری زبور
# 15 صد هزاران چشم دل بگشاده شد %~% از دم تو غیب را آماده شد
# 16 و آن قوی‌تر زان همه کین دایمست %~% زندگی بخشی که سرمد قایمست
# 17 جان جمله معجزات اینست خود %~% کو ببخشد مرده را جان ابد
# 18 کشته شد ظالم جهانی زنده شد %~% هر یکی از نو خدا را بنده شد
PageV03P115
# 1 نفس خود را کش جهانی را زنده کن %~% خواجه را کشتست او را بنده کن
# 2 مدعی گاو نفس تست هین %~% خویشتن را خواجه کردست و مهین
# 3 آن کشنده گاو عقل تست رو %~% بر کشنده گاو تن منکر مشو
# 4 عقل اسیرست و همی خواهد ز حق %~% روزیی بی رنج و نعمت بر طبق
# 5 روزی بی رنج او موقوف چیست %~% آنک بکشد گاو را کاصل بدیست
# 6 نفس گوید چون کشی تو گاو من %~% زانک گاو نفس باشد نقش تن
# 7 خواجه‌زاده عقل مانده بی‌نوا %~% نفس خونی خواجه گشت و پیشوا
# 8 روزی بی‌رنج می‌دانی که چیست %~% قوت ارواحست و ارزاق نبیست
# 9 لیک موقوفست بر قربان گاو %~% گنج اندر گاو دان ای کنج‌کاو
# 10 دوش چیزی خورده‌ام ور نه تمام %~% دادمی در دست فهم تو زمام
# 11 دوش چیزی خورده‌ام افسانه است %~% هرچه می‌آید ز پنهان خانه است
# 12 چشم بر اسباب از چه دوختیم %~% گر ز خوش‌چشمان کرشم آموختیم
# 13 هست بر اسباب اسبابی دگر %~% در سبب منگر در آن افکن نظر
# 14 انبیا در قطع اسباب آمدند %~% معجزات خویش بر کیوان زدند
# 15 بی‌سبب مر بحر را بشکافتند %~% بی زراعت چاش گندم یافتند
# 16 ریگها هم آرد شد از سعیشان %~% پشم بز ابریشم آمد کش‌کشان
# 17 جمله قرآن هست در قطع سبب %~% عز درویش و هلاک بولهب
# 18 مرغ بابیلی دو سه سنگ افکند %~% لشکر زفت حبش را بشکند
# 19 پیل را سوراخ سوراخ افکند %~% سنگ مرغی کو به بالا پر زند
# 20 دم گاو کشته بر مقتول زن %~% تا شود زنده همان دم در کفن
# 21 حلق‌ببریده جهد از جای خویش %~% خون خود جوید ز خون‌پالای خویش
# 22 همچنین ز آغاز قرآن تا تمام %~% رفض اسبابست و علت والسلام
# 23 کشف این نه از عقل کارافزا شود %~% بندگی کن تا ترا پیداشود
# 24 بند معقولات آمد فلسفی %~% شهسوار عقل عقل آمد صفی
# 25 عقل عقلت مغز و عقل تست پوست %~% معده حیوان همیشه پوست‌جوست
# 26 مغزجوی از پوست دارد صد ملال %~% مغز نغزان را حلال آمد حلال
# 27 چونک قشر عقل صد برهان دهد %~% عقل کل کی گام بی ایقان نهد
# 28 عقل دفترها کند یکسر سیاه %~% عقل عقل آفاق دارد پر ز ماه
# 29 از سیاهی و سپیدی فارغست %~% نور ماهش بر دل و جان بازغست
# 30 این سیاه و این سپید ار قدر یافت %~% زان شب قدرست کاختروار تافت
# 31 قیمت همیان و کیسه از زرست %~% بی ز زر همیان و کیسه ابترست
# 32 همچنانک قدر تن از جان بود %~% قدر جان از پرتو جانان بود
# 33 گر بدی جان زنده بی پرتو کنون %~% هیچ گفتی کافران را میتون
# 34 هین بگو که ناطقه جو می‌کند %~% تا به قرنی بعد ما آبی رسد
# 35 گرچه هر قرنی سخن‌آری بود %~% لیک گفت سالفان یاری بود
# 36 نه که هم توریت و انجیل و زبور %~% شد گواه صدق قرآن ای شکور
# 37 روزی بی‌رنج جو و بی‌حساب %~% کز بهشتت آورد جبریل سیب
# 38 بلک رزقی از خداوند بهشت %~% بی‌صداع باغبان بی رنج کشت
# 39 زانک نفع نان در آن نان داد اوست %~% بدهدت آن نفع بی توسیط پوست
# 40 ذوق پنهان نقش نان چون سفره‌ایست %~% نان بی سفره ولی را بهره‌ایست
# 41 رزق جانی کی بری با سعی و جست %~% جز به عدل شیخ کو داود تست
# 42 نفس چون با شیخ بیند کام تو %~% از بن دندان شود او رام تو
# 43 صاحب آن گاو رام آنگاه شد %~% کز دم داود او آگاه شد
# 44 عقل گاهی غالب آید در شکار %~% برسگ نفست که باشد شیخ یار
# 45 نفس اژدرهاست با صد زور و فن %~% روی شیخ او را زمرد دیده کن
# 46 گر تو صاحب گاو را خواهی زبون %~% چون خران سیخش کن آن سو ای حرون
# 47 چون به نزدیک ولی الله شود %~% آن زبان صد گزش کوته شود
# 48 صد زبان و هر زبانش صد لغت %~% زرق و دستانش نیاید در صفت
# 49 مدعی گاو نفس آمد فصیح %~% صد هزاران حجت آرد ناصحیح
# 50 شهر را بفریبد الا شاه را %~% ره نتاند زد شه آگاه را
# 51 نفس را تسبیح و مصحف در یمین %~% خنجر و شمشیر اندر آستین
# 52 مصحف و سالوس او باور مکن %~% خویش با او هم‌سر و هم‌سر مکن
# 53 سوی حوضت آورد بهر وضو %~% واندر اندازد ترا در قعر او
# 54 عقل نورانی و نیکو طالبست %~% نفس ظلمانی برو چون غالبست
# 55 زانک او در خانه عقل تو غریب %~% بر در خود سگ بود شیر مهیب
# 56 باش تا شیران سوی بیشه روند %~% وین سگان کور آنجا بگروند
# 57 مکر نفس و تن نداند عام شهر %~% او نگردد جز بوحی القلب قهر
# 58 هر که جنس اوست یار او شود %~% جز مگر داود کان شیخت بود
# 59 کو مبدل گشت و جنس تن نماند %~% هر که را حق در مقام دل نشاند
# 60 خلق جمله علتی‌اند از کمین %~% یار علت می‌شود علت یقین
# 61 هر خسی دعوی داودی کند %~% هر که بی تمییز کف در وی زند
# 62 از صیادی بشنود آواز طیر %~% مرغ ابله می‌کند آن سوی سیر
# 63 نقد را از نقل نشناسد غویست %~% هین ازو بگریز اگر چه معنویست
# 64 رسته و بر بسته پیش او یکیست %~% گر یقین دعوی کند او در شکیست
# 65 این چنین کس گر ذکی مطلقست %~% چونش این تمییز نبود احمقست
# 66 هین ازو بگریز چون آهو ز شیر %~% سوی او مشتاق ای دانا دلیر
PageV03P116
# 1 عیسی مریم به کوهی می‌گریخت %~% شیرگویی خون او می‌خواست ریخت
# 2 آن یکی در پی دوید و گفت خیر %~% در پیت کس نیست چه گریزی چو طیر
# 3 با شتاب او آنچنان می‌تاخت جفت %~% کز شتاب خود جواب او نگفت
# 4 یک دو میدان در پی عیسی براند %~% پس بجد جد عیسی را بخواند
# 5 کز پی مرضات حق یک لحظه بیست %~% که مرا اندر گریزت مشکلیست
# 6 از کی این سو می‌گریزی ای کریم %~% نه پیت شیر و نه خصم و خوف و بیم
# 7 گفت از احمق گریزانم برو %~% می‌رهانم خویش را بندم مشو
# 8 گفت آخر آن مسیحا نه توی %~% که شود کور و کر از تو مستوی
# 9 گفت آری گفت آن شه نیستی %~% که فسون غیب را ماویستی
# 10 چون بخوانی آن فسون بر مرده‌ای %~% برجهد چون شیر صید آورده‌ای
# 11 گفت آری آن منم گفتا که تو %~% نه ز گل مرغان کنی ای خوب‌رو
# 12 گفت آری گفت پس ای روح پاک %~% هرچه خواهی می‌کنی از کیست باک
# 13 با چنین برهان که باشد در جهان %~% که نباشد مر ترا از بندگان
# 14 گفت عیسی که به ذات پاک حق %~% مبدع تن خالق جان در سبق
# 15 حرمت ذات و صفات پاک او %~% که بود گردون گریبان‌چاک او
# 16 کان فسون و اسم اعظم را که من %~% بر کر و بر کور خواندم شد حسن
# 17 بر که سنگین بخواندم شد شکاف %~% خرقه را بدرید بر خود تا بناف
# 18 برتن مرده بخواندم گشت حی %~% بر سر لاشی بخواندم گشت شی
# 19 خواندم آن را بر دل احمق بود %~% صد هزاران بار و درمانی نشد
# 20 سنگ خارا گشت و زان خو بر نگشت %~% ریگ شد کز وی نروید هیچ کشت
# 21 گفت حکمت چیست کآنجا اسم حق %~% سود کرد اینجا نبود آن را سبق
# 22 آن همان رنجست و این رنجی چرا %~% او نشد این را و آن را شد دوا
# 23 گفت رنج احمقی قهر خداست %~% رنج و کوری نیست قهر آن ابتلاست
# 24 ابتلا رنجیست کان رحم آورد %~% احمقی رنجیست کان زخم آورد
# 25 آنچ داغ اوست مهر او کرده است %~% چاره‌ای بر وی نیارد برد دست
# 26 ز احمقان بگریز چون عیسی گریخت %~% صحبت احمق بسی خونها که ریخت
# 27 اندک اندک آب را دزدد هوا %~% دین چنین دزدد هم احمق از شما
# 28 گرمیت را دزدد و سردی دهد %~% همچو آن کو زیر کون سنگی نهد
# 29 آن گریز عیسی نه از بیم بود %~% آمنست او آن پی تعلیم بود
# 30 زمهریر ار پر کند آفاق را %~% چه غم آن خورشید با اشراق را
PageV03P117
# 1 یادم آمد قصه اهل سبا %~% کز دم احمق صباشان شد وبا
# 2 آن سبا ماند به شهر بس کلان %~% در فسانه بشنوی از کودکان
# 3 کودکان افسانه‌ها می‌آورند %~% درج در افسانه‌شان بس سر و پند
# 4 هزلها گویند در افسانه‌ها %~% گنج می‌جو در همه ویرانه‌ها
# 5 بود شهری بس عظیم و مه ولی %~% قدر او قدر سکره بیش نی
# 6 بس عظیم و بس فراخ و بس دراز %~% سخت زفت زفت اندازه پیاز
# 7 مردم ده شهر مجموع اندرو %~% لیک جمله سه تن ناشسته‌رو
# 8 اندرو خلق و خلایق بی‌شمار %~% لیک آن جمله سه خام پخته‌خوار
# 9 جان ناکرده به جانان تاختن %~% گر هزارانست باشد نیم تن
# 10 آن یکی بس دور بین و دیده‌کور %~% از سلیمان کور و دیده پای مور
# 11 و آن دگر بس تیزگوش و سخت کر %~% گنج و در وی نیست یک جو سنگ زر
# 12 وآن دگر عور و برهنه لاشه‌باز %~% لیک دامنهای جامه او دراز
# 13 گفت کور اینک سپاهی می‌رسند %~% من همی‌بینم که چه قومند و چند
# 14 گفت کر آری شنودم بانگشان %~% که چه می‌گویند پیدا و نهان
# 15 آن برهنه گفت ترسان زین منم %~% که ببرند از درازی دامنم
# 16 کور گفت اینک به نزدیک آمدند %~% خیز بگریزیم پیش از زخم و بند
# 17 کر همی‌گوید که آری مشغله %~% می‌شود نزدیکتر یاران هله
# 18 آن برهنه گفت آوه دامنم %~% از طمع برند و من ناآمنم
# 19 شهر را هشتند و بیرون آمدند %~% در هزیمت در دهی اندر شدند
# 20 اندر آن ده مرغ فربه یافتند %~% لیک ذره گوشت بر وی نه نژند
# 21 مرغ مرده خشک وز زخم کلاغ %~% استخوانها زار گشته چون پناغ
# 22 زان همی‌خوردند چون از صید شیر %~% هر یکی از خوردنش چون پیل سیر
# 23 هر سه زان خوردند و بس فربه شدند %~% چون سه پیل بس بزرگ و مه شدند
# 24 آنچنان کز فربهی هر یک جوان %~% در نگنجیدی ز زفتی در جهان
# 25 با چنین گبزی و هفت اندام زفت %~% از شکاف در برون جستند و رفت
# 26 راه مرگ خلق ناپیدا رهیست %~% در نظر ناید که آن بی‌جا رهیست
# 27 نک پیاپی کاروانها مقتفی %~% زین شکاف در که هست آن مختفی
# 28 بر در ار جویی نیابی آن شکاف %~% سخت ناپیدا و زو چندین زفاف
PageV03P118
# 1 کر امل را دان که مرگ ما شنید %~% مرگ خود نشنید و نقل خود ندید
# 2 حرص نابیناست بیند مو بمو %~% عیب خلقان و بگوید کو بکو
# 3 عیب خود یک ذره چشم کور او %~% می‌نبیند گرچه هست او عیب‌جو
# 4 عور می‌ترسد که دامانش برند %~% دامن مرد برهنه چون درند
# 5 مرد دنیا مفلس است و ترسناک %~% هیچ او را نیست از دزدانش باک
# 6 او برهنه آمد و عریان رود %~% وز غم دزدش جگر خون می‌شود
# 7 وقت مرگش که بود صد نوحه بیش %~% خنده آید جانش را زین ترس خویش
# 8 آن زمان داند غنی کش نیست زر %~% هم ذکی داند که او بد بی‌هنر
# 9 چون کنار کودکی پر از سفال %~% کو بر آن لرزان بود چون رب مال
# 10 گر ستانی پاره‌ای گریان شود %~% پاره گر بازش دهی خندان شود
# 11 چون نباشد طفل را دانش دثار %~% گریه و خنده‌ش ندارد اعتبار
# 12 محتشم چون عاریت را ملک دید %~% پس بر آن مال دروغین می‌طپید
# 13 خواب می‌بیند که او را هست مال %~% ترسد از دزدی که برباید جوال
# 14 چون ز خوابش بر جهاند گوش‌کش %~% پس ز ترس خویش تسخر آیدش
# 15 همچنان لرزانی این عالمان %~% که بودشان عقل و علم این جهان
# 16 از پی این عاقلان ذو فنون %~% گفت ایزد در نبی لا یعلمون
# 17 هر یکی ترسان ز دزدی کسی %~% خویشتن را علم پندارد بسی
# 18 گوید او که روزگارم می‌برند %~% خود ندارد روزگار سودمند
# 19 گوید از کارم بر آوردند خلق %~% غرق بی‌کاریست جانش تابه حلق
# 20 عور ترسان که منم دامن کشان %~% چون رهانم دامن از چنگالشان
# 21 صد هزاران فضل داند از علوم %~% جان خود را می‌نداند آن ظلوم
# 22 داند او خاصیت هر جوهری %~% در بیان جوهر خود چون خری
# 23 که همی‌دانم یجوز و لایجوز %~% خود ندانی تو یجوزی یا عجوز
# 24 این روا و آن ناروا دانی ولیک %~% تو روا یا ناروایی بین تو نیک
# 25 قیمت هر کاله می‌دانی که چیست %~% قیمت خود را ندانی احمقیست
# 26 سعدها و نحسها دانسته‌ای %~% ننگری سعدی تو یا ناشسته‌ای
# 27 جان جمله علمها اینست این %~% که بدانی من کیم در یوم دین
# 28 آن اصول دین بدانستی ولیک %~% بنگر اندر اصل خود گر هست نیک
# 29 از اصولینت اصول خویش به %~% که بدانی اصل خود ای مرد مه
PageV03P119
# 1 اصلشان بد بود آن اهل سبا %~% می‌رمیدندی ز اسباب لقا
# 2 دادشان چندان ضیاع و باغ و راغ %~% از چپ و از راست از بهر فراغ
# 3 بس که می‌افتاد از پری ثمار %~% تنگ می‌شد معبر ره بر گذار
# 4 آن نثار میوه ره را می‌گرفت %~% از پری میوه ره‌رو در شگفت
# 5 سله بر سر در درختستانشان %~% پر شدی ناخواست از میوه‌فشان
# 6 باد آن میوه فشاندی نه کسی %~% پر شدی زان میوه دامنها بسی
# 7 خوشه‌های زفت تا زیر آمده %~% بر سر و روی رونده می‌زده
# 8 مرد گلخن‌تاب از پری زر %~% بسته بودی در میان زرین کمر
# 9 سگ کلیچه کوفتی در زیر پا %~% تخمه بودی گرگ صحرا از نوا
# 10 گشته آمن شهر و ده از دزد و گرگ %~% بز نترسیدی هم از گرگ سترگ
# 11 گر بگویم شرح نعمتهای قوم %~% که زیادت می‌شد آن یوما بیوم
# 12 مانع آید از سخنهای مهم %~% انبیا بردند امر فاستقم
PageV03P120
# 1 سیزده پیغامبر آنجا آمدند %~% گم‌رهان را جمله رهبر می‌شدند
# 2 که هله نعمت فزون شد شکر کو %~% مرکب شکر ار بخسپد حرکوا
# 3 شکر منعم واجب آید در خرد %~% ورنه بگشاید در خشم ابد
# 4 هین کرم بینید وین خود کس کند %~% کز چنین نعمت به شکری بس کند
# 5 سر ببخشد شکر خواهد سجده‌ای %~% پا ببخشد شکر خواهد قعده‌ای
# 6 قوم گفته شکر ما را برد غول %~% ما شدیم از شکر و از نعمت ملول
# 7 ما چنان پژمرده گشتیم ازعطا %~% که نه طاعتمان خوش آید نه خطا
# 8 ما نمی‌خواهیم نعمتها و باغ %~% ما نمی‌خواهیم اسباب و فراغ
# 9 انبیا گفتند در دل علتیست %~% که از آن در حق‌شناسی آفتیست
# 10 نعمت از وی جملگی علت شود %~% طعمه در بیمار کی قوت شود
# 11 چند خوش پیش تو آمد ای مصر %~% جمله ناخوش گشت و صاف او کدر
# 12 تو عدو این خوشیها آمدی %~% گشت ناخوش هر چه بر وی کف زدی
# 13 هر که اوشد آشنا و یار تو %~% شد حقیر و خوار در دیدار تو
# 14 هر که او بیگانه باشد با تو هم %~% پیش تو او بس مه‌است و محترم
# 15 این هم از تاثیر آن بیماریست %~% زهر او در جمله جفتان ساریست
# 16 دفع آن علت بباید کرد زود %~% که شکر با آن حدث خواهد نمود
# 17 هر خوشی کاید به تو ناخوش شود %~% آب حیوان گر رسد آتش شود
# 18 کیمیای مرگ و جسکست آن صفت %~% مرگ گردد زان حیاتت عاقبت
# 19 بس غدایی که ز وی دل زنده شد %~% چون بیامد در تن تو گنده شد
# 20 بس عزیزی که بناز اشکار شد %~% چون شکارت شد بر تو خوار شد
# 21 آشنایی عقل با عقل از صفا %~% چون شود هر دم فزون باشد ولا
# 22 آشنایی نفس با هر نفس پست %~% تو یقین می‌دان که دم دم کمترست
# 23 زانک نفسش گرد علت می‌تند %~% معرفت را زود فاسد می‌کند
# 24 گر نخواهی دوست را فردا نفیر %~% دوستی با عاقل و با عقل گیر
# 25 از سموم نفس چون با علتی %~% هر چه گیری تو مرض را آلتی
# 26 گر بگیری گوهری سنگی شود %~% ور بگیری مهر دل جنگی شود
# 27 ور بگیری نکته بکری لطیف %~% بعد درکت گشت بی‌ذوق و کثیف
# 28 که من این را بس شنیدم کهنه شد %~% چیز دیگر گو بجز آن ای عضد
# 29 چیز دیگر تازه و نو گفته گیر %~% باز فردا زان شوی سیر و نفیر
# 30 دفع علت کن چو علت خو شود %~% هرحدیثی کهنه پیشت نو شود
# 31 تا که از کهنه برآرد برگ نو %~% بشکفاند کهنه صد خوشه ز گو
# 32 ما طبیبانیم شاگردان حق %~% بحر قلزم دید ما را فانفلق
# 33 آن طبیبان طبیعت دیگرند %~% که به دل از راه نبضی بنگرند
# 34 ما به دل بی واسطه خوش بنگریم %~% کز فراست ما به عالی منظریم
# 35 آن طبیبان غذااند و ثمار %~% جان حیوانی بدیشان استوار
# 36 ما طبیبان فعالیم و مقال %~% ملهم ما پرتو نور جلال
# 37 کین چنین فعلی ترا نافع بود %~% و آنچنان فعلی ز ره قاطع بود
# 38 اینچنین قولی ترا پیش آورد %~% و آنچنان قولی ترا نیش آورد
# 39 آن طبیبان را بود بولی دلیل %~% وین دلیل ما بود وحی جلیل
# 40 دست‌مزدی می نخواهیم از کسی %~% دست‌مزد ما رسد از حق بسی
# 41 هین صلا بیماری ناسور را %~% داروی ما یک بیک رنجور را
PageV03P121
# 1 قوم گفتند ای گروه مدعی %~% کو گواه علم طب و نافعی
# 2 چون شما بسته همین خواب و خورید %~% همچو ما باشید در ده می‌چرید
# 3 چون شما در دام این آب و گلید %~% کی شما صیاد سیمرغ دلید
# 4 حب جاه و سروری دارد بر آن %~% که شمارد خویش از پیغامبران
# 5 ما نخواهیم این چنین لاف و دروغ %~% کردن اندر گوش و افتادن بدوغ
# 6 انبیا گفتند کین زان علتست %~% مایه کوری حجاب ریتست
# 7 دعوی ما را شنیدیت و شما %~% می‌نبینید این گهر در دست ما
# 8 امتحانست این گهر مر خلق را %~% ماش گردانیم گرد چشمها
# 9 هر که گوید کو گوا گفتش گواست %~% کو نمی‌بیند گهر حبس عماست
# 10 آفتابی در سخن آمد که خیز %~% که بر آمد روز بر جه کم ستیز
# 11 تو بگویی آفتابا کو گواه %~% گویدت ای کور از حق دیده خواه
# 12 روز روشن هر که او جوید چراغ %~% عین جستن کوریش دارد بلاغ
# 13 ور نمی‌بینی گمانی برده‌ای %~% که صباحست و تو اندر پرده‌ای
# 14 کوری خود را مکن زین گفت فاش %~% خامش و در انتظار فضل باش
# 15 در میان روز گفتن روز کو %~% خویش رسوا کردنست ای روزجو
# 16 صبر و خاموشی جذوب رحمتست %~% وین نشان جستن نشان علتست
# 17 انصتوا بپذیر تا بر جان تو %~% آید از جانان جزای انصتوا
# 18 گر نخواهی نکس پیش این طبیب %~% بر زمین زن زر و سر را ای لبیب
# 19 گفت افزون را تو بفروش و بخر %~% بذل جان و بذل جاه و بذل زر
# 20 تا ثنای تو بگوید فضل هو %~% که حسد آرد فلک بر جاه تو
# 21 چون طبیبان را نگه دارید دل %~% خود ببینید و شوید ازخود خجل
# 22 دفع این کوری بدست خلق نیست %~% لیک اکرام طبیبان از هدیست
# 23 این طبیبان را به جان بنده شوید %~% تا به مشک و عنبر آکنده شوید
PageV03P122
# 1 قوم گفتند این همه زرقست و مکر %~% کی خدا نایب کند از زید و بکر
# 2 هر رسول شاه باید جنس او %~% آب و گل کو خالق افلاک کو
# 3 مغز خر خوردیم تا ما چون شما %~% پشه را داریم همراز هما
# 4 کو هما کو پشه کو گل کو خدا %~% ز آفتاب چرخ چه بود ذره را
# 5 این چه نسبت این چه پیوندی بود %~% تاکه در عقل و دماغی در رود
PageV03P123
# 1 این بدان ماند که خرگوشی بگفت %~% من رسول ماهم و با ماه جفت
# 2 کز رمه پیلان بر آن چشمه زلال %~% جمله نخجیران بدند اندر وبال
# 3 جمله محروم و ز خوف از چشمه دور %~% حیله‌ای کردند چون کم بود زور
# 4 از سر که بانگ زد خرگوش زال %~% سوی پیلان در شب غره هلال
# 5 که بیا رابع عشر ای شاه‌پیل %~% تا درون چشمه یابی این دلیل
# 6 شاه‌پیلا من رسولم پیش بیست %~% بر رسولان بند و زجر و خشم نیست
# 7 ماه می‌گوید که ای پیلان روید %~% چشمه آن ماست زین یکسو شوید
# 8 ورنه منتان کور گردانم ستم %~% گفتم از گردن برون انداختم
# 9 ترک این چشمه بگویید و روید %~% تا ز زخم تیغ مه ایمن شوید
# 10 نک نشان آنست کاندر چشمه ماه %~% مضطرب گردد ز پیل آب‌خواه
# 11 آن فلان شب حاضر آ ای شاه‌پیل %~% تا درون چشمه یابی زین دلیل
# 12 چونک هفت و هشت از مه بگذرید %~% شاه‌پیل آمد ز چشمه می‌چرید
# 13 چونک زد خرطوم پیل آن شب درآب %~% مضطرب شد آب ومه کرد اضطراب
# 14 پیل باور کرد از وی آن خطاب %~% چون درون چشمه مه کرد اضطراب
# 15 مانه زان پیلان گولیم ای گروه %~% که اضطراب ماه آردمان شکوه
# 16 انبیا گفتند آوه پند جان %~% سخت‌تر کرد ای سفیهان بندتان
PageV03P124
# 1 ای دریغا که دوا در رنجتان %~% گشت زهر قهر جان آهنجتان
# 2 ظلمت افزود این چراغ آن چشم را %~% چون خدا بگماشت پرده خشم را
# 3 چه رئیسی جست خواهیم از شما %~% که ریاستمان فزونست از سما
# 4 چه شرف یابد ز کشتی بحر در %~% خاصه کشتیی ز سرگین گشته پر
# 5 ای دریغ آن دیده کور و کبود %~% آفتابی اندرو ذره نمود
# 6 ز آدمی که بود بی مثل و ندید %~% دیده ابلیس جز طینی ندید
# 7 چشم دیوانه بهارش دی نمود %~% زان طرف جنبید کو را خانه بود
# 8 ای بسا دولت که آید گاه گاه %~% پیش بی‌دولت بگردد او ز راه
# 9 ای بسا معشوق کاید ناشناخت %~% پیش بدبختی نداند عشق باخت
# 10 این غلط‌ده دیده را حرمان ماست %~% وین مقلب قلب را سؤ القضاست
# 11 چون بت سنگین شما را قبله شد %~% لعنت و کوری شما را ظله شد
# 12 چون بشاید سنگتان انباز حق %~% چون نشاید عقل و جان همراز حق
# 13 پشه مرده هما را شد شریک %~% چون نشاید زنده همراز ملیک
# 14 یا مگر مرده تراشیده شماست %~% پشه زنده تراشیده خداست
# 15 عاشق خویشید و صنعت‌کرد خویش %~% دم ماران را سر مارست کیش
# 16 نه در آن دم دولتی و نعمتی %~% نه در آن سر راحتی و لذتی
# 17 گرد سر گردان بود آن دم مار %~% لایق‌اند و درخورند آن هر دو یار
# 18 آنچنان گوید حکیم غزنوی %~% در الهی‌نامه گر خوش بشنوی
# 19 کم فضولی کن تو در حکم قدر %~% درخور آمد شخص خر با گوش خر
# 20 شد مناسب عضوها و ابدانها %~% شد مناسب وصفها با جانها
# 21 وصف هر جانی تناسب باشدش %~% بی گمان با جان که حق بتراشدش
# 22 چون صفت با جان قرین کردست او %~% پس مناسب دانش همچون چشم و رو
# 23 شد مناسب وصفها در خوب و زشت %~% شد مناسب حرفها که حق نبشت
# 24 دیده و دل هست بین اصبعین %~% چون قلم در دست کاتب ای حسین
# 25 اصبع لطفست و قهر و در میان %~% کلک دل با قبض و بسطی زین بنان
# 26 ای قلم بنگر گر اجلالیستی %~% که میان اصبعین کیستی
# 27 جمله قصد و جنبشت زین اصبعست %~% فرق تو بر چار راه مجمعست
# 28 این حروف حالهات از نسخ اوست %~% عزم و فسخت هم ز عزم و فسخ اوست
# 29 جز نیاز و جز تضرع راه نیست %~% زین تقلب هر قلم آگاه نیست
# 30 این قلم داند ولی بر قدر خود %~% قدر خود پیدا کند در نیک و بد
# 31 آنچ در خرگوش و پیل آویختند %~% تا ازل را با حیل آمیختند
PageV03P125
# 1 کی رسدتان این مثلها ساختن %~% سوی آن درگاه پاک انداختن
# 2 آن مثل آوردن آن حضرتست %~% که بعلم سر و جهر او آیتست
# 3 تو چه دانی سر چیزی تا تو کل %~% یا به زلفی یا به رخ آری مثل
# 4 موسیی آن را عصا دید و نبود %~% اژدها بد سر او لب می‌گشود
# 5 چون چنان شاهی نداند سر چوب %~% تو چه دانی سر این دام و حبوب
# 6 چون غلط شد چشم موسی در مثل %~% چون کند موشی فضولی مدخل
# 7 آن مثالت را چو اژدرها کند %~% تا به پاسخ جزو جزوت بر کند
# 8 این مثال آورد ابلیس لعین %~% تا که شد ملعون حق تا یوم دین
# 9 این مثال آورد قارون از لجاج %~% تا فرو شد در زمین با تخت و تاج
# 10 این مثالت را چو زاغ و بوم دان %~% که ازیشان پست شد صد خاندان
PageV03P126
# 1 نوح اندر بادیه کشتی بساخت %~% صد مثل‌گو از پی تسخیر بتاخت
# 2 در بیابانی که چاه آب نیست %~% می‌کند کشتی چه نادان و ابلهیست
# 3 آن یکی می‌گفت ای کشتی بتاز %~% و آن یکی می‌گفت پرش هم بساز
# 4 او همی‌گفت این به فرمان خداست %~% این بچربکها نخواهد گشت کاست
PageV03P127
# 1 این مثل بشنو که شب دزدی عنید %~% در بن دیوار حفره می‌برید
# 2 نیم‌بیداری که او رنجور بود %~% طقطق آهسته‌اش را می‌شنود
# 3 رفت بر بام و فرو آویخت سر %~% گفت او را در چه کاری ای پدر
# 4 خیر باشد نیمشب چه می‌کنی %~% تو کیی گفتا دهل‌زن ای سنی
# 5 در چه کاری گفت می‌کوبم دهل %~% گفت کو بانگ دهل ای بوسبل
# 6 گفت فردا بشنوی این بانگ را %~% نعره یا حسرتا وا ویلتا
# 7 آن دروغست و کژ و بر ساخته %~% سر آن کژ را تو هم نشناخته
PageV03P128
# 1 سر آن خرگوش دان دیو فضول %~% که به پیش نفس تو آمد رسول
# 2 تا که نفس گول را محروم کرد %~% ز آب حیوانی که از وی خضر خورد
# 3 بازگونه کرده‌ای معنیش را %~% کفر گفتی مستعد شو نیش را
# 4 اضطراب ماه گفتی در زلال %~% که بترسانید پیلان را شغال
# 5 قصه خرگوش و پیل آری و آب %~% خشیت پیلان ز مه در اضطراب
# 6 این چه ماند آخر ای کوران خام %~% با مهی که شد زبونش خاص و عام
# 7 چه مه و چه آفتاب و چه فلک %~% چه عقول و چه نفوس و چه ملک
# 8 آفتاب آفتاب آفتاب %~% این چه می‌گویم مگر هستم بخواب
# 9 صد هزاران شهر را خشم شهان %~% سرنگون کردست ای بد گم‌رهان
# 10 کوه بر خود می‌شکافد صد شکاف %~% آفتابی از کسوفش در شغاف
# 11 خشم مردان خشک گرداند سحاب %~% خشم دلها کرد عالمها خراب
# 12 بنگرید ای مردگان بی حنوط %~% در سیاستگاه شهرستان لوط
# 13 پیل خود چه بود که سه مرغ پران %~% کوفتند آن پیلکان را استخوان
# 14 اضعف مرغان ابابیلست و او %~% پیل را بدرید و نپذیرد رفو
# 15 کیست کو نشنید آن طوفان نوح %~% یا مصاف لشکر فرعون و روح
# 16 روحشان بشکست و اندر آب ریخت %~% ذره ذره آبشان بر می‌گسیخت
# 17 کیست کو نشنید احوال ثمود %~% و آنک صرصر عادیان را می‌ربود
# 18 چشم باری در چنان پیلان گشا %~% که بدندی پیل‌کش اندر وغا
# 19 آنچنان پیلان و شاهان ظلوم %~% زیر خشم دل همیشه در رجوم
# 20 تا ابد از ظلمتی در ظلمتی %~% می‌روند و نیست غوثی رحمتی
# 21 نام نیک و بد مگر نشنیده‌اید %~% جمله دیدند و شما نادیده‌اید
# 22 دیده را نادیده می‌آرید لیک %~% چشمتان را وا گشاید مرگ نیک
# 23 گیر عالم پر بود خورشید و نور %~% چون روی در ظلمتی مانند گور
# 24 بی نصیب آیی از آن نور عظیم %~% بسته‌روزن باشی از ماه کریم
# 25 تو درون چاه رفتستی ز کاخ %~% چه گنه دارد جهانهای فراخ
# 26 جان که اندر وصف گرگی ماند او %~% چون ببیند روی یوسف را بگو
# 27 لحن داودی به سنگ و که رسید %~% گوش آن سنگین دلانش کم شنید
# 28 آفرین بر عقل و بر انصاف باد %~% هر زمان والله اعلم بالرشاد
# 29 صدقوا رسلا کراما یا سبا %~% صدقوا روحا سباها من سبا
# 30 صدقوهم هم شموس طالعه %~% یومنوکم من مخازی القارعه
# 31 صدقوهم هم بدور زاهره %~% قبل ان یلقوکم بالساهره
# 32 صدقوهم هم مصابیح الدجی %~% اکرموهم هم مفاتیح الرجا
# 33 صدقوا من لیس یرجو خیرکم %~% لا تضلوا لا تصدوا غیرکم
# 34 پارسی گوییم هین تازی بهل %~% هندوی آن ترک باش ای آب و گل
# 35 هین گواهیهای شاهان بشنوید %~% بگرویدند آسمانها بگروید
PageV03P129
# 1 یا به حال اولینان بنگرید %~% یا سوی آخر بحزمی در پرید
# 2 حزم چه بود در دو تدبیر احتیاط %~% از دو آن گیری که دورست از خباط
# 3 آن یکی گوید درین ره هفت روز %~% نیست آب و هست ریگ پای‌سوز
# 4 آن دگر گوید دروغست این بران %~% که بهر شب چشمه‌ای بینی روان
# 5 حزم آن باشد که بر گیری تو آب %~% تا رهی از ترس و باشی بر صواب
# 6 گر بود در راه آب این را بریز %~% ور نباشد وای بر مرد ستیز
# 7 ای خلیفه‌زادگان دادی کنید %~% حزم بهر روز میعادی کنید
# 8 آن عدوی کز پدرتان کین کشید %~% سوی زندانش ز علیین کشید
# 9 آن شه شطرنج دل را مات کرد %~% از بهشتش سخره آفات کرد
# 10 چند جا بندش گرفت اندر نبرد %~% تا بکشتی در فکندش روی‌زرد
# 11 اینچنین کردست با آن پهلوان %~% سست سستش منگرید ای دیگران
# 12 مادر و بابای ما را آن حسود %~% تاج و پیرایه بچالاکی ربود
# 13 کردشان آنجا برهنه و زار و خوار %~% سالها بگریست آدم زار زار
# 14 که ز اشک چشم او رویید نبت %~% که چرا اندر جریده لاست ثبت
# 15 تو قیاسی گیر طراریش را %~% که چنان سرور کند زو ریش را
# 16 الحذر ای گل‌پرستان از شرش %~% تیغ لا حولی زنید اندر سرش
# 17 کو همی‌بیند شما را از کمین %~% که شما او را نمی‌بینید هین
# 18 دایما صیاد ریزد دانه‌ها %~% دانه پیدا باشد و پنهان دغا
# 19 هر کجا دانه بدیدی الحذر %~% تا نبندد دام بر تو بال و پر
# 20 زانک مرغی کو بترک دانه کرد %~% دانه از صحرای بی تزویر خورد
# 21 هم بدان قانع شد و از دام جست %~% هیچ دامی پر و بالش را نبست
PageV03P130
# 1 باز مرغی فوق دیواری نشست %~% دیده سوی دانه دامی ببست
# 2 یک نظر او سوی صحرا می‌کند %~% یک نظر حرصش به دانه می‌کشد
# 3 این نظر با آن نظر چالیش کرد %~% ناگهانی از خرد خالیش کرد
# 4 باز مرغی کان تردد را گذاشت %~% زان نظر بر کند و بر صحرا گماشت
# 5 شاد پر و بال او بخا له %~% تا امام جمله آزادان شد او
# 6 هر که او را مقتدا سازد برست %~% در مقام امن و آزادی نشست
# 7 زانک شاه حازمان آمد دلش %~% تا گلستان و چمن شد منزلش
# 8 حزم ازو راضی و او راضی ز حزم %~% این چنین کن گر کنی تدبیر و عزم
# 9 بارها در دام حرص افتاده‌ای %~% حلق خود را در بریدن داده‌ای
# 10 بازت آن تواب لطف آزاد کرد %~% توبه پذرفت و شما را شاد کرد
# 11 گفت ان عدتم کذا عدنا کذا %~% نحن زوجنا الفعال بالجزا
# 12 چونک جفتی را بر خود آورم %~% آید آن را جفتش دوانه لاجرم
# 13 جفت کردیم این عمل را با اثر %~% چون رسد جفتی رسد جفتی دگر
# 14 چون رباید غارتی از جفت شوی %~% جفت می‌آید پس او شوی‌جوی
# 15 بار دیگر سوی این دام آمدیت %~% خاک اندر دیده توبه زدیت
# 16 بازتان تواب بگشاد از گره %~% گفت هین بگریز روی این سو منه
# 17 باز چون پروانه نسیان رسید %~% جانتان را جانب آتش کشید
# 18 کم کن ای پروانه نسیان و شکی %~% در پر سوزیده بنگر تو یکی
# 19 چون رهیدی شکر آن باشد که هیچ %~% سوی آن دانه نداری پیچ پیچ
# 20 تا ترا چون شکر گویی بخشد او %~% روزیی بی دام و بی خوف عدو
# 21 شکر آن نعمت که‌تان آزاد کرد %~% نعمت حق را بباید یاد کرد
# 22 چند اندر رنجها و در بلا %~% گفتی از دامم رها ده ای خدا
# 23 تا چنین خدمت کنم احسان کنم %~% خاک اندر دیده شیطان زنم
PageV03P131
# 1 سگ زمستان جمع گردد استخوانش %~% زخم سرما خرد گرداند چنانش
# 2 کو بگوید کین قدر تن که منم %~% خانه‌ای از سنگ باید کردنم
# 3 چونک تابستان بیاید من بچنگ %~% بهر سرما خانه‌ای سازم ز سنگ
# 4 چونک تابستان بیاید از گشاد %~% استخوانها پهن گردد پوست شاد
# 5 گوید او چون زفت بیند خویش را %~% در کدامین خانه گنجم ای کیا
# 6 زفت گردد پا کشد در سایه‌ای %~% کاهلی سیری غری خودرایه‌ای
# 7 گویدش دل خانه‌ای ساز ای عمو %~% گوید او در خانه کی گنجم بگو
# 8 استخوان حرص تو در وقت درد %~% درهم آید خرد گردد در نورد
# 9 گویی از توبه بسازم خانه‌ای %~% در زمستان باشدم استانه‌ای
# 10 چون بشد درد و شدت آن حرص زفت %~% همچو سگ سودای خانه از تو رفت
# 11 شکر نعمت خوشتر از نعمت بود %~% شکرباره کی سوی نعمت رود
# 12 شکر جان نعمت و نعمت چو پوست %~% ز آنک شکر آرد ترا تا کوی دوست
# 13 نعمت آرد غفلت و شکر انتباه %~% صید نعمت کن بدام شکر شاه
# 14 نعمت شکرت کند پرچشم و میر %~% تا کنی صد نعمت ایثار فقیر
# 15 سیر نوشی از طعام و نقل حق %~% تا رود از تو شکم‌خواری و دق
PageV03P132
# 1 قوم گفتند ای نصوحان بس بود %~% اینچ گفتید ار درین ده کس بود
# 2 قفل بر دلهای ما بنهاد حق %~% کس نداند برد بر خالق سبق
# 3 نقش ما این کرد آن تصویرگر %~% این نخواهد شد بگفت و گو دگر
# 4 سنگ را صد سال گویی لعل شو %~% کهنه را صد سال گویی باش نو
# 5 خاک را گویی صفات آب گیر %~% آب را گویی عسل شو یا که شیر
# 6 خالق افلاک او و افلاکیان %~% خالق آب و تراب و خاکیان
# 7 آسمان را داد دوران و صفا %~% آب و گل را تیره رویی و نما
# 8 کی تواند آسمان دردی گزید %~% کی تواند آب و گل صفوت خرید
# 9 قسمتی کردست هر یک را رهی %~% کی کهی گردد بجهدی چون کهی
PageV03P133
# 1 انبیا گفتند کاری آفرید %~% وصفهایی که نتان زان سر کشید
# 2 و آفرید او وصفهای عارضی %~% که کسی مبغوض می‌گردد رضی
# 3 سنگ را گویی که زر شو بیهده‌ست %~% مس را گویی که زر شو راه هست
# 4 ریگ را گویی که گل شو عاجزست %~% خاک را گویی که گل شو جایزست
# 5 رنجها دادست کان را چاره نیست %~% آن بمثل لنگی و فطس و عمیست
# 6 رنجها دادست کان را چاره هست %~% آن بمثل لقوه و درد سرست
# 7 این دواها ساخت بهر ایتلاف %~% نیست این درد و دواها از گزاف
# 8 بلک اغلب رنجها را چاره هست %~% چون بجد جویی بیاید آن بدست
PageV03P134
# 1 قوم گفتند ای گروه این رنج ما %~% نیست زان رنجی که بپذیرد دوا
# 2 سالها گفتید زین افسون و پند %~% سخت‌تر می‌گشت زان هر لحظه بند
# 3 گر دوا را این مرض قابل بدی %~% آخر از وی ذره‌ای زایل شدی
# 4 سده چون شد آب ناید در جگر %~% گر خورد دریا رود جایی دگر
# 5 لاجرم آماس گیرد دست و پا %~% تشنگی را نشکند آن استقا
PageV03P135
# 1 انبیا گفتند نومیدی بدست %~% فضل و رحمتهای باری بی‌حدست
# 2 از چنین محسن نشاید ناامید %~% دست در فتراک این رحمت زنید
# 3 ای بسا کارا که اول صعب گشت %~% بعد از آن بگشاده شد سختی گذشت
# 4 بعد نومیدی بسی اومیدهاست %~% از پس ظلمت بسی خورشیدهاست
# 5 خود گرفتم که شما سنگین شدیت %~% قفلها بر گوش و بر دل بر زدیت
# 6 هیچ ما را با قبولی کار نیست %~% کار ما تسلیم و فرمان کردنیست
# 7 او بفرمودستمان این بندگی %~% نیست ما را از خود این گویندگی
# 8 جان برای امر او داریم ما %~% گر به ریگی گوید او کاریم ما
# 9 غیر حق جان نبی را یار نیست %~% با قبول و رد خلقش کار نیست
# 10 مزد تبلیغ رسالاتش ازوست %~% زشت و دشمن‌رو شدیم از بهر دوست
# 11 ما برین درگه ملولان نیستیم %~% تا ز بعد راه هر جا بیستیم
# 12 دل فرو بسته و ملول آنکس بود %~% کز فراق یار در محبس بود
# 13 دلبر و مطلوب با ما حاضرست %~% در نثار رحمتش جان شاکرست
# 14 در دل ما لاله‌زار و گلشنیست %~% پیری و پژمردگی را راه نیست
# 15 دایما تر و جوانیم و لطیف %~% تازه و شیرین و خندان و ظریف
# 16 پیش ما صد سال و یکساعت یکیست %~% که دراز و کوته از ما منفکیست
# 17 آن دراز و کوتهی در جسمهاست %~% آن دراز و کوته اندر جان کجاست
# 18 سیصد و نه سال آن اصحاب کهف %~% پیششان یک روز بی اندوه و لهف
# 19 وانگهی بنمودشان یک روز هم %~% که به تن باز آمد ارواح از عدم
# 20 چون نباشد روز و شب یا ماه و سال %~% کی بود سیری و پیری و ملال
# 21 در گلستان عدم چون بی‌خودیست %~% مستی از سغراق لطف ایزدیست
# 22 لم یذق لم یدر هر کس کو نخورد %~% کی بوهم آرد جعل انفاس ورد
# 23 نیست موهوم ار بدی موهوم آن %~% همچو موهومان شدی معدوم آن
# 24 دوزخ اندر وهم چون آرد بهشت %~% هیچ تابد روی خوب از خوک زشت
# 25 هین گلوی خود مبر هان ای مهان %~% این‌چنین لقمه رسیده تا دهان
# 26 راههای صعب پایان برده‌ایم %~% ره بر اهل خویش آسان کرده‌ایم
PageV03P136
# 1 قوم گفتند از شما سعد خودیت %~% نحس مایید و ضدیت و مرتدیت
# 2 جان ما فارغ بد از اندیشه‌ها %~% در غم افکندید ما را و عنا
# 3 ذوق جمعیت که بود و اتفاق %~% شد ز فال زشتتان صد افتراق
# 4 طوطی نقل شکر بودیم ما %~% مرغ مرگ‌اندیش گشتیم از شما
# 5 هر کجا افسانه غم‌گستریست %~% هر کجا آوازه مستنکریست
# 6 هر کجا اندر جهان فال بذست %~% هر کجا مسخی نکالی ماخذست
# 7 در مثال قصه و فال شماست %~% در غم‌انگیزی شما را مشتهاست
PageV03P137
# 1 انبیا گفتند فال زشت و بد %~% از میان جانتان دارد مدد
# 2 گر تو جایی خفته باشی با خطر %~% اژدها در قصد تو از سوی سر
# 3 مهربانی مر ترا آگاه کرد %~% که بجه زود ار نه اژدرهات خورد
# 4 تو بگویی فال بد چون می‌زنی %~% فال چه بر جه ببین در روشنی
# 5 از میان فال بد من خود ترا %~% می‌رهانم می‌برم سوی سرا
# 6 چون نبی آگه کننده‌ست از نهان %~% کو بدید آنچ ندید اهل جهان
# 7 گر طبیبی گویدت غوره مخور %~% که چنین رنجی بر آرد شور و شر
# 8 تو بگویی فال بد چون می‌زنی %~% پس تو ناصح را مثم می‌کنی
# 9 ور منجم گویدت کامروز هیچ %~% آنچنان کاری مکن اندر پسیچ
# 10 صد ره ار بینی دروغ اختری %~% یک دوباره راست آید می‌خری
# 11 این نجوم ما نشد هرگز خلاف %~% صحتش چون ماند از تو در غلاف
# 12 آن طبیب و آن منجم از گمان %~% می‌کنند آگاه و ما خود از عیان
# 13 دود می‌بینیم و آتش از کران %~% حمله می‌آرد به سوی منکران
# 14 تو همی‌گویی خمش کن زین مقال %~% که زیان ماست قال شوم‌فال
# 15 ای که نصح ناصحان را نشنوی %~% فال بد با تست هر جا می‌روی
# 16 افعیی بر پشت تو بر می‌رود %~% او ز بامی بیندش آگه کند
# 17 گوییش خاموش غمگینم مکن %~% گوید او خوش باش خود رفت آن سخن
# 18 چون زند افعی دهان بر گردنت %~% تلخ گردد جمله شادی جستنت
# 19 پس بدو گویی همین بود ای فلان %~% چون بندریدی گریبان در فغان
# 20 یا ز بالایم تو سنگی می‌زدی %~% تا مرا آن جد نمودی و بدی
# 21 او بگوید زآنک می‌آزرده‌ای %~% تو بگویی نیک شادم کرده‌ای
# 22 گفت من کردم جوامردی بپند %~% تا رهانم من ترا زین خشک بند
# 23 از لئیمی حق آن نشناختی %~% مایه ایذا و طغیان ساختی
# 24 این بود خوی لئیمان دنی %~% بد کند با تو چو نیکویی کنی
# 25 نفس را زین صبر می‌کن منحنیش %~% که لئیمست و نسازد نیکویش
# 26 با کریمی گر کنی احسان سزد %~% مر یکی را او عوض هفصد دهد
# 27 با لئیمی چون کنی قهر و جفا %~% بنده‌ای گردد ترا بس با وفا
# 28 کافران کارند در نعمت جفا %~% باز در دوزخ نداشان ربنا
PageV03P138
# 1 که لئیمان در جفا صافی شوند %~% چون وفا بینند خود جافی شوند
# 2 مسجد طاعاتشان پس دوزخست %~% پای‌بند مرغ بیگانه فخست
# 3 هست زندان صومعه دزد و لیم %~% کاندرو ذاکر شود حق را مقیم
# 4 چون عبادت بود مقصود از بشر %~% شد عبادتگاه گردن‌کش سقر
# 5 آدمی را هست در هر کار دست %~% لیک ازو مقصود این خدمت بدست
# 6 ما خلقت الجن و الانس این بخوان %~% جز عبادت نیست مقصود از جهان
# 7 گرچه مقصود از کتاب آن فن بود %~% گر توش بالش کنی هم می‌شود
# 8 لیک ازو مقصود این بالش نبود %~% علم بود و دانش و ارشاد سود
# 9 گر تو میخی ساختی شمشیر را %~% برگزیدی بر ظفر ادبار را
# 10 گرچه مقصود از بشر علم و هدیست %~% لیک هر یک آدمی را معبدیست
# 11 معبد مرد کریم اکرمته %~% معبد مرد لئیم اسقمته
# 12 مر لئیمان را بزن تا سر نهند %~% مر کریمان را بده تا بر دهند
# 13 لاجرم حق هر دو مسجد آفرید %~% دوزخ آنها را و اینها را مزید
# 14 ساخت موسی قدس در باب صغیر %~% تا فرود آرند سر قوم زحیر
# 15 زآنک جباران بدند و سرفراز %~% دوزخ آن باب صغیرست و نیاز
PageV03P139
# 1 آنچنانک حق ز گوشت و استخوان %~% از شهان باب صغیری ساخت هان
# 2 اهل دنیا سجده ایشان کنند %~% چونک سجده کبریا را دشمنند
# 3 ساخت سرگین‌دانکی محرابشان %~% نام آن محراب میر و پهلوان
# 4 لایق این حضرت پاکی نه‌اید %~% نیشکر پاکان شما خالی‌نیید
# 5 آن سگان را این خسان خاضع شوند %~% شیر را عارست کو را بگروند
# 6 گربه باشد شحنه هر موش‌خو %~% موش که بود تا ز شیران ترسد او
# 7 خوف ایشان از کلاب حق بود %~% خوفشان کی ز آفتاب حق بود
# 8 ربی الاعلاست ورد آن مهان %~% رب ادنی درخور این ابلهان
# 9 موش کی ترسد ز شیران مصاف %~% بلک آن آهوتگان مشک‌ناف
# 10 رو به پیش کاسه‌لیس ای دیگ‌لیس %~% توش خداوند و ولی نعمت نویس
# 11 بس کن ار شرحی بگویم دور دست %~% خشم گیرد میر و هم داند که هست
# 12 حاصل این آمد که بد کن ای کریم %~% با لئیمان تا نهد گردن لئیم
# 13 با لئیم نفس چون احسان کند %~% چون لئیمان نفس بد کفران کند
# 14 زین سبب بد که اهل محنت شاکرند %~% اهل نعمت طاغیند و ماکرند
# 15 هست طاغی بگلر زرین‌قبا %~% هست شاکر خسته صاحب‌عبا
# 16 شکر کی روید ز املاک و نعم %~% شکر می‌روید ز بلوی و سقم
PageV03P140
# 1 صوفیی بر میخ روزی سفره دید %~% چرخ می‌زد جامه‌ها را می‌درید
# 2 بانگ می‌زد نک نوای بی‌نوا %~% قحطها و دردها را نک دوا
# 3 چونک دود و شور او بسیار شد %~% هر که صوفی بود با او یار شد
# 4 کخ‌کخی و های و هویی می‌زدند %~% تای چندی مست و بی‌خود می‌شدند
# 5 بوالفضولی گفت صوفی را که چیست %~% سفره‌ای آویخته وز نان تهیست
# 6 گفت رو رو نقش بی‌معنیستی %~% تو بجو هستی که عاشق نیستی
# 7 عشق نان بی نان غذای عاشق است %~% بند هستی نیست هر کو صادقست
# 8 عاشقان را کار نبود با وجود %~% عاشقان را هست بی سرمایه سود
# 9 بال نه و گرد عالم می‌پرند %~% دست نه و گو ز میدان می‌برند
# 10 آن فقیری کو ز معنی بوی یافت %~% دست ببریده همی زنبیل بافت
# 11 عاشقان اندر عدم خیمه زدند %~% چون عدم یک‌رنگ و نفس واحدند
# 12 شیرخواره کی شناسد ذوق لوت %~% مر پری را بوی باشد لوت و پوت
# 13 آدمی کی بو برد از بوی او %~% چونک خوی اوست ضد خوی او
# 14 یابد از بو آن پری بوی‌کش %~% تو نیابی آن ز صد من لوت خوش
# 15 پیش قبطی خون بود آن آب نیل %~% آب باشد پیش سبطی جمیل
# 16 جاده باشد بحر ز اسرائیلیان %~% غرقه گه باشد ز فرعون عوان
PageV03P141
# 1 آنچ یعقوب از رخ یوسف بدید %~% خاص او بد آن به اخوان کی رسید
# 2 این ز عشقش خویش در چه می‌کند %~% و آن بکین از بهر او چه می‌کند
# 3 سفره او پیش این از نان تهیست %~% پیش یعقوبست پر کو مشتهیست
# 4 روی ناشسته نبیند روی حور %~% لا صلوة گفت الا بالطهور
# 5 عشق باشد لوت و پوت جانها %~% جوع ازین رویست قوت جانها
# 6 جوع یوسف بود آن یعقوب را %~% بوی نانش می‌رسید از دور جا
# 7 آنک بستد پیرهن را می‌شتافت %~% بوی پیراهان یوسف می‌نیافت
# 8 و آنک صد فرسنگ زان سو بود او %~% چونک بد یعقوب می‌بویید بو
# 9 ای بسا عالم ز دانش بی‌نصیب %~% حافظ علمست آنکس نه حبیب
# 10 مستمع از وی همی‌یابد مشام %~% گرچه باشد مستمع از جنس عام
# 11 زانک پیراهان بدستش عاریه‌ست %~% چون بدست آن نخاسی جاریه‌ست
# 12 جاریه پیش نخاسی سرسریست %~% در کف او از برای مشتریست
# 13 قسمت حقست روزی دادنی %~% هر یکی را سوی دیگر راه نی
# 14 یک خیال نیک باغ آن شده %~% یک خیال زشت راه این زده
# 15 آن خدایی کز خیالی باغ ساخت %~% وز خیالی دوزخ و جای گداخت
# 16 پس کی داند راه گلشنهای او %~% پس کی داند جای گلخنهای او
# 17 دیدبان دل نبیند در مجال %~% کز کدامین رکن جان آید خیال
# 18 گر بدیدی مطلعش را ز احتیال %~% بند کردی راه هر ناخوش خیال
# 19 کی رسد جاسوس را آنجا قدم %~% که بود مرصاد و در بند عدم
# 20 دامن فضلش بکف کن کوروار %~% قبض اعمی این بود ای شهرهار
# 21 دامن او امر و فرمان ویست %~% نیکبختی که تقی جان ویست
# 22 آن یکی در مرغزار و جوی آب %~% و آن یکی پهلوی او اندر عذاب
# 23 او عجب مانده که ذوق این ز چیست %~% و آن عجب مانده که این در حبس کیست
# 24 هین چرا خشکی که اینجا چشمه هاست %~% هین چرا زردی که اینجا صد دواست
# 25 همنشینا هین در آ اندر چمن %~% گوید ای جان من نیارم آمدن
PageV03P142
# 1 میرشد محتاج گرمابه سحر %~% بانگ زد سنقر هلا بردار سر
# 2 طاس و مندیل و گل از التون بگیر %~% تابه گرمابه رویم ای ناگزیر
# 3 سنقر آن دم طاس و مندیلی نکو %~% برگرفت و رفت با او دو بدو
# 4 مسجدی بر ره بد و بانگ صلا %~% آمد اندر گوش سنقر در ملا
# 5 بود سنقر سخت مولع در نماز %~% گفت ای میر من ای بنده‌نواز
# 6 تو برین دکان زمانی صبرکن %~% تا گزارم فرض و خوانم لم یکن
# 7 چون امام و قوم بیرون آمدند %~% ازنماز و وردها فارغ شدند
# 8 سنقر آنجا ماند تا نزدیک چاشت %~% میر سنقر را زمانی چشم داشت
# 9 گفت ای سنقر چرا نایی برون %~% گفت می‌نگذاردم این ذو فنون
# 10 صبر کن نک آمدم ای روشنی %~% نیستم غافل که در گوش منی
# 11 هفت نوبت صبر کرد و بانگ کرد %~% تاکه عاجز گشت از تیباش مرد
# 12 پاسخش این بود می‌نگذاردم %~% تا برون آیم هنوز ای محترم
# 13 گفت آخر مسجد اندر کس نماند %~% کیت وا می‌دارد آنجا کت نشاند
# 14 گفت آنک بسته‌استت از برون %~% بسته است او هم مرا در اندرون
# 15 آنک نگذارد ترا کایی درون %~% می‌بنگذارد مرا کایم برون
# 16 آنک نگذارد کزین سو پا نهی %~% او بدین سو بست پای این رهی
# 17 ماهیان را بحر نگذارد برون %~% خاکیان را بحر نگذارد درون
# 18 اصل ماهی آب و حیوان از گلست %~% حیله و تدبیر اینجا باطلست
# 19 قفل زفتست و گشاینده خدا %~% دست در تسلیم زن واندر رضا
# 20 ذره ذره گر شود مفتاحها %~% این گشایش نیست جز از کبریا
# 21 چون فراموشت شود تدبیر خویش %~% یابی آن بخت جوان از پیر خویش
# 22 چون فراموش خودی یادت کنند %~% بنده گشتی آنگه آزادت کنند
PageV03P143
# 1 انبیا گفتند با خاطر که چند %~% می‌دهیم این را و آن را وعظ و پند
# 2 چند کوبیم آهن سردی ز غی %~% در دمیدن در قفض هین تا بکی
# 3 جنبش خلق از قضا و وعده است %~% تیزی دندان ز سوز معده است
# 4 نفس اول راند بر نفس دوم %~% ماهی از سر گنده باشد نه ز دم
# 5 لیک هم می‌دان و خر می‌ران چو تیر %~% چونک بلغ گفت حق شد ناگزیر
# 6 تو نمی‌دانی کزین دو کیستی %~% جهد کن چندانک بینی چیستی
# 7 چون نهی بر پشت کشتی بار را %~% بر توکل می‌کنی آن کار را
# 8 تو نمی‌دانی که از هر دو کیی %~% غرقه‌ای اندر سفر یا ناجیی
# 9 گر بگویی تا ندانم من کیم %~% بر نخواهم تاخت در کشتی و یم
# 10 من درین ره ناجیم یا غرقه‌ام %~% کشف گردان کز کدامین فرقه‌ام
# 11 من نخواهم رفت این ره با گمان %~% بر امید خشک همچون دیگران
# 12 هیچ بازرگانیی ناید ز تو %~% زانک در غیبست سر این دو رو
# 13 تاجر ترسنده‌طبع شیشه‌جان %~% در طلب نه سود دارد نه زیان
# 14 بل زیان دارد که محرومست و خوار %~% نور او یابد که باشد شعله‌خوار
# 15 چونک بر بوکست جمله کارها %~% کار دین اولی کزین یابی رها
# 16 نیست دستوری بدینجا قرع باب %~% جز امید الله اعلم بالصواب
PageV03P144
# 1 داعی هر پیشه اومیدست و بوک %~% گرچه گردنشان ز کوشش شد چو دوک
# 2 بامدادان چون سوی دکان رود %~% بر امید و بوک روزی می‌دود
# 3 بوک روزی نبودت چون می‌روی %~% خوف حرمان هست تو چونی قوی
# 4 خوف حرمان ازل در کسب لوت %~% چون نکردت سست اندر جست و جوت
# 5 گویی گرچه خوف حرمان هست پیش %~% هست اندر کاهلی این خوف بیش
# 6 هست در کوشش امیدم بیشتر %~% دارم اندر کاهلی افزون خطر
# 7 پس چرا در کار دین ای بدگمان %~% دامنت می‌گیرد این خوف زیان
# 8 یا ندیدی کاهل این بازار ما %~% در چه سودند انبیا و اولیا
# 9 زین دکان رفتن چه کانشان رو نمود %~% اندرین بازار چون بستند سود
# 10 آتش آن را رام چون خلخال شد %~% بحر آن را رام شد حمال شد
# 11 آهن آن را رام شد چون موم شد %~% باد آن را بنده و محکوم شد
PageV03P145
# 1 قوم دیگر سخت پنهان می‌روند %~% شهره خلقان ظاهر کی شوند
# 2 این همه دارند و چشم هیچ کس %~% بر نیفتد بر کیاشان یک نفس
# 3 هم کرامتشان هم ایشان در حرم %~% نامشان را نشنوند ابدال هم
# 4 یا نمی‌دانی کرمهای خدا %~% کو ترا می‌خواند آن سو که بیا
# 5 شش جهت عالم همه اکرام اوست %~% هر طرف که بنگری اعلام اوست
# 6 چون کریمی گویدت آتش در آ %~% اندر آ زود و مگو سوزد مرا
PageV03P146
# 1 از انس فرزند مالک آمدست %~% که به مهمانی او شخصی شدست
# 2 او حکایت کرد کز بعد طعام %~% دید انس دستارخوان را زردفام
# 3 چرکن و آلوده گفت ای خادمه %~% اندر افکن در تنورش یک‌دمه
# 4 در تنور پر ز آتش در فکند %~% آن زمان دستارخوان را هوشمند
# 5 جمله مهمانان در آن حیران شدند %~% انتظار دود کندوری بدند
# 6 بعد یکساعت بر آورد از تنور %~% پاک و اسپید و از آن اوساخ دور
# 7 قوم گفتند ای صحابی عزیز %~% چون نسوزید و منقی گشت نیز
# 8 گفت زانک مصطفی دست و دهان %~% بس بمالید اندرین دستارخوان
# 9 ای دل ترسنده از نار و عذاب %~% با چنان دست و لبی کن اقتراب
# 10 چون جمادی را چنین تشریف داد %~% جان عاشق را چه‌ها خواهد گشاد
# 11 مر کلوخ کعبه را چون قبله کرد %~% خاک مردان باش ای جان در نبرد
# 12 بعد از آن گفتند با آن خادمه %~% تو نگویی حال خود با این همه
# 13 چون فکندی زود آن از گفت وی %~% گیرم او بردست در اسرار پی
# 14 این‌چنین دستارخوان قیمتی %~% چون فکندی اندر آتش ای ستی
# 15 گفت دارم بر کریمان اعتماد %~% نیستم ز اکرام ایشان ناامید
# 16 میزری چه بود اگر او گویدم %~% در رو اندر عین آتش بی ندم
# 17 اندر افتم از کمال اعتماد %~% از عباد الله دارم بس امید
# 18 سر در اندازم نه این دستارخوان %~% ز اعتماد هر کریم رازدان
# 19 ای برادر خود برین اکسیر زن %~% کم نباید صدق مرد از صدق زن
# 20 آن دل مردی که از زن کم بود %~% آن دلی باشد که کم ز اشکم بود
PageV03P147
# 1 اندر آن وادی گروهی از عرب %~% خشک شد از قحط بارانشان قرب
# 2 در میان آن بیابان مانده %~% کاروانی مرگ خود بر خوانده
# 3 ناگهانی آن مغیث هر دو کون %~% مصطفی پیدا شد از ره بهر عون
# 4 دید آنجا کاروانی بس بزرگ %~% بر تف ریگ و ره صعب و سترگ
# 5 اشترانشان را زبان آویخته %~% خلق اندر ریگ هر سو ریخته
# 6 رحمش آمد گفت هین زوتر روید %~% چند یاری سوی آن کثبان دوید
# 7 گر سیاهی بر شتر مشک آورد %~% سوی میر خود به زودی می‌برد
# 8 آن شتربان سیه را با شتر %~% سوی من آرید با فرمان مر
# 9 سوی کثبان آمدند آن طالبان %~% بعد یکساعت بدیدند آنچنان
# 10 بنده‌ای می‌شد سیه با اشتری %~% راویه پر آب چون هدیه‌بری
# 11 پس بدو گفتند می‌خواند ترا %~% این طرف فخر البشر خیر الوری
# 12 گفت من نشناسم او را کیست او %~% گفت او آن ماه‌روی قندخو
# 13 نوعها تعریف کردندش که هست %~% گفت مانا او مگر آن شاعرست
# 14 که گروهی را زبون کرد او بسحر %~% من نیایم جانب او نیم شبر
# 15 کش‌کشانش آوریدند آن طرف %~% او فغان برداشت در تشنیع و تف
# 16 چون کشیدندش به پیش آن عزیز %~% گفت نوشید آب و بردارید نیز
# 17 جمله را زان مشک او سیراب کرد %~% اشتران و هر کسی زان آب خورد
# 18 راویه پر کرد و مشک از مشک او %~% ابر گردون خیره ماند از رشک او
# 19 این کسی دیدست کز یک راویه %~% سرد گردد سوز چندان هاویه
# 20 این کسی دیدست کز یک مشک آب %~% گشت چندین مشک پر بی اضطراب
# 21 مشک خود روپوش بود و موج فضل %~% می‌رسید از امر او از بحر اصل
# 22 آب از جوشش همی‌گردد هوا %~% و آن هوا گردد ز سردی آبها
# 23 بلک بی علت و بیرون زین حکم %~% آب رویانید تکوین از عدم
# 24 تو ز طفلی چون سببها دیده‌ای %~% در سبب از جهل بر چفسیده‌ای
# 25 با سببها از مسبب غافلی %~% سوی این روپوشها زان مایلی
# 26 چون سببها رفت بر سر می‌زنی %~% ربنا و ربناها می‌کنی
# 27 رب می‌گوید برو سوی سبب %~% چون ز صنعم یاد کردی ای عجب
# 28 گفت زین پس من ترا بینم همه %~% ننگرم سوی سبب و آن دمدمه
# 29 گویدش ردوا لعادوا کار تست %~% ای تو اندر توبه و میثاق سست
# 30 لیک من آن ننگرم رحمت کنم %~% رحمتم پرست بر رحمت تنم
# 31 ننگرم عهد بدت بدهم عطا %~% از کرم این دم چو می‌خوانی مرا
# 32 قافله حیران شد اندر کار او %~% یا محمد چیست این ای بحر خو
# 33 کرده‌ای روپوش مشک خرد را %~% غرقه کردی هم عرب هم کرد را
PageV03P148
# 1 ای غلام اکنون تو پر بین مشک خود %~% تا نگویی درشکایت نیک و بد
# 2 آن سیه حیران شد از برهان او %~% می‌دمید از لامکان ایمان او
# 3 چشمه‌ای دید از هوا ریزان شده %~% مشک او روپوش فیض آن شده
# 4 زان نظر روپوشها هم بر درید %~% تا معین چشمه غیبی بدید
# 5 چشمها پر آب کرد آن دم غلام %~% شد فراموشش ز خواجه وز مقام
# 6 دست و پایش ماند از رفتن به راه %~% زلزله افکند در جانش اله
# 7 باز بهر مصلحت بازش کشید %~% که به خویش آ باز رو ای مستفید
# 8 وقت حیرت نیست حیرت پیش تست %~% این زمان در ره در آ چالاک و چست
# 9 دستهای مصطفی بر رو نهاد %~% بوسه‌های عاشقانه بس بداد
# 10 مصطفی دست مبارک بر رخش %~% آن زمان مالید و کرد او فرخش
# 11 شد سپید آن زنگی و زاده حبش %~% همچو بدر و روز روشن شد شبش
# 12 یوسفی شد در جمال و در دلال %~% گفتش اکنون رو بده وا گوی حال
# 13 او همی‌شد بی سر و بی پای مست %~% پای می‌نشناخت در رفتن ز دست
# 14 پس بیامد با دو مشک پر روان %~% سوی خواجه از نواحی کاروان
PageV03P149
# 1 خواجه از دورش بدید و خیره ماند %~% از تحیر اهل آن ده را بخواند
# 2 راویه ما اشتر ما هست این %~% پس کجا شد بنده زنگی‌جبین
# 3 این یکی بدریست می‌آید ز دور %~% می‌زند بر نور روز از روش نور
# 4 کو غلام ما مگر سرگشته شد %~% یا بدو گرگی رسید و کشته شد
# 5 چون بیامد پیش گفتش کیستی %~% از یمن زادی و یا ترکیستی
# 6 گو غلامم را چه کردی راست گو %~% گر بکشتی وا نما حیلت مجو
# 7 گفت اگر کشتم بتو چون آمدم %~% چون به پای خود درین خون آمدم
# 8 کو غلام من بگفت اینک منم %~% کرد دست فضل یزدان روشنم
# 9 هی چه می‌گویی غلام من کجاست %~% هین نخواهی رست از من جز براست
# 10 گفت اسرار ترا با آن غلام %~% جمله وا گویم یکایک من تمام
# 11 زان زمانی که خریدی تو مرا %~% تا به اکنون باز گویم ماجرا
# 12 تا بدانی که همانم در وجود %~% گرچه از شبدیز من صبحی گشود
# 13 رنگ دیگر شد ولیکن جان پاک %~% فارغ از رنگست و از ارکان و خاک
# 14 تن‌شناسان زود ما را گم کنند %~% آب‌نوشان ترک مشک و خم کنند
# 15 جان‌شناسان از عددها فارغ‌اند %~% غرقه دریای بی‌چونند و چند
# 16 جان شو و از راه جان جان را شناس %~% یار بینش شو نه فرزند قیاس
# 17 چون ملک با عقل یک سررشته‌اند %~% بهر حکمت را دو صورت گشته‌اند
# 18 آن ملک چون مرغ بال و پر گرفت %~% وین خرد بگذاشت پر و فر گرفت
# 19 لاجرم هر دو مناصر آمدند %~% هر دو خوش رو پشت همدیگر شدند
# 20 هم ملک هم عقل حق را واجدی %~% هر دو آدم را معین و ساجدی
# 21 نفس و شیطان بوده ز اول واحدی %~% بوده آدم را عدو و حاسدی
# 22 آنک آدم را بدن دید او رمید %~% و آنک نور مؤتمن دید او خمید
# 23 آن دو دیده‌روشنان بودند ازین %~% وین دو را دیده ندیده غیر طین
# 24 این بیان اکنون چو خر بر یخ بماند %~% چون نشاید بر جهود انجیل خواند
# 25 کی توان با شیعه گفتن از عمر %~% کی توان بربط زدن در پیش کر
# 26 لیک گر در ده به گوشه یک کسست %~% های هویی که برآوردم بسست
# 27 مستحق شرح را سنگ و کلوخ %~% ناطقی گردد مشرح با رسوخ
PageV03P150
# 1 آن نیاز مریمی بودست و درد %~% که چنان طفلی سخن آغاز کرد
# 2 جزو او بی او برای او بگفت %~% جزو جزوت گفت دارد در نهفت
# 3 دست و پا شاهد شوندت ای رهی %~% منکری را چند دست و پا نهی
# 4 ور نباشی مستحق شرح و گفت %~% ناطقه ناطق ترا دید و بخفت
# 5 هر چه رویید از پی محتاج رست %~% تا بیابد طالبی چیزی که جست
# 6 حق تعالی گر سماوات آفرید %~% از برای دفع حاجات آفرید
# 7 هر کجا دردی دوا آنجا رود %~% هر کجا فقری نوا آنجا رود
# 8 هر کجا مشکل جواب آنجا رود %~% هر کجا کشتیست آب آنجا رود
# 9 آب کم جو تشنگی آور بدست %~% تا بجوشد آب از بالا و پست
# 10 تا نزاید طفلک نازک گلو %~% کی روان گردد ز پستان شیر او
# 11 رو بدین بالا و پستیها بدو %~% تا شوی تشنه و حرارت را گرو
# 12 بعد از آن بانگ زنبور هوا %~% بانگ آب جو بنوشی ای کیا
# 13 حاجت تو کم نباشد از حشیش %~% آب را گیری سوی او می‌کشیش
# 14 گوش گیری آب را تو می‌کشی %~% سوی زرع خشک تا یابد خوشی
# 15 زرع جان را کش جواهر مضمرست %~% ابر رحمت پر ز آب کوثرست
# 16 تا سقاهم ربهم آید خطاب %~% تشنه باش الله اعلم بالصواب
PageV03P151
# 1 هم از آن ده یک زنی از کافران %~% سوی پیغامبر دوان شد ز امتحان
# 2 پیش پیغامبر در آمد با خمار %~% کودکی دو ماه زن را بر کنار
# 3 گفت کودک سلم الله علیک %~% یا رسول الله قد جئنا الیک
# 4 مادرش از خشم گفتش هی خموش %~% کیت افکند این شهادت را بگوش
# 5 این کیت آموخت ای طفل صغیر %~% که زبانت گشت در طفلی جریر
# 6 گفت حق آموخت آنگه جبرئیل %~% در بیان با جبرئیلم من رسیل
# 7 گفت کو گفتا که بالای سرت %~% می‌نبینی کن به بالا منظرت
# 8 ایستاده بر سر تو جبرئیل %~% مر مرا گشته به صد گونه دلیل
# 9 گفت می‌بینی تو گفتا که بلی %~% بر سرت تابان چو بدری کاملی
# 10 می‌بیاموزد مرا وصف رسول %~% زان علوم می‌رهاند زین سفول
# 11 پس رسولش گفت ای طفل رضیع %~% چیست نامت باز گو و شو مطیع
# 12 گفت نامم پیش حق عبدالعزیز %~% عبد عزی پیش این یک مشت حیز
# 13 من ز عزی پاک و بیزار و بری %~% حق آنک دادت این پیغامبری
# 14 کودک دو ماهه همچون ماه بدر %~% درس بالغ گفته چون اصحاب صدر
# 15 پس حنوط آن دم ز جنت در رسید %~% تا دماغ طفل و مادر بو کشید
# 16 هر دو می‌گفتند کز خوف سقوط %~% جان سپردن به برین بوی حنوط
# 17 آن کسی را کش معرف حق بود %~% جامد و نامیش صد صدق زند
# 18 آنکسی را کش خدا حافظ بود %~% مرغ و ماهی مر ورا حارس شود
PageV03P152
# 1 اندرین بودند کآواز صلا %~% مصطفی بشنید از سوی علا
# 2 خواست آبی و وضو را تازه کرد %~% دست و رو را شست او زان آب سرد
# 3 هر دو پا شست و به موزه کرد رای %~% موزه را بربود یک موزه‌ربای
# 4 دست سوی موزه برد آن خوش‌خطاب %~% موزه را بربود از دستش عقاب
# 5 موزه را اندر هوا برد او چو باد %~% پس نگون کرد و از آن ماری فتاد
# 6 در فتاد از موزه یک مار سیاه %~% زان عنایت شد عقابش نیکخواه
# 7 پس عقاب آن موزه را آورد باز %~% گفت هین بستان و رو سوی نماز
# 8 از ضرورت کردم این گستاخیی %~% من ز ادب دارم شکسته‌شاخیی
# 9 وای کو گستاخ پایی می‌نهد %~% بی ضرورت کش هوا فتوی دهد
# 10 پس رسولش شکر کرد و گفت ما %~% این جفا دیدیم و بود این خود وفا
# 11 موزه بربودی و من درهم شدم %~% تو غمم بردی و من در غم شدم
# 12 گرچه هر غیبی خدا ما را نمود %~% دل در آن لحظه به خود مشغول بود
# 13 گفت دور از تو که غفلت در تو رست %~% دیدنم آن غیب را هم عکس تست
# 14 مار در موزه ببینم بر هوا %~% نیست از من عکس تست ای مصطفی
# 15 عکس نورانی همه روشن بود %~% عکس ظلمانی همه گلخن بود
# 16 عکس عبدالله همه نوری بود %~% عکس بیگانه همه کوری بود
# 17 عکس هر کس را بدان ای جان ببین %~% پهلوی جنسی که خواهی می‌نشین
PageV03P153
# 1 عبرتست آن قصه ای جان مر ترا %~% تا که راضی باشی در حکم خدا
# 2 تا که زیرک باشی و نیکوگمان %~% چون ببینی واقعه بد ناگهان
# 3 دیگران گردند زرد از بیم آن %~% تو چو گل خندان گه سود و زیان
# 4 زانک گل گر برگ برگش می‌کنی %~% خنده نگذارد نگردد منثنی
# 5 گوید از خاری چرا افتم بغم %~% خنده را من خود ز خار آورده‌ام
# 6 هرچه از تو یاوه گردد از قضا %~% تو یقین دان که خریدت از بلا
# 7 ما التصوف قال وجدان الفرح %~% فی الفؤاد عند اتیان الترح
# 8 آن عقابش را عقابی دان که او %~% در ربود آن موزه را زان نیک‌خو
# 9 تا رهاند پاش را از زخم مار %~% ای خنک عقلی که باشد بی غبار
# 10 گفت لا تاسوا علی ما فاتکم %~% ان اتی السرحان واردی شاتکم
# 11 کان بلا دفع بلاهای بزرگ %~% و آن زیان منع زیانهای سترگ
PageV03P154
# 1 گفت موسی را یکی مرد جوان %~% که بیاموزم زبان جانوران
# 2 تا بود کز بانگ حیوانات و دد %~% عبرتی حاصل کنم در دین خود
# 3 چون زبانهای بنی آدم همه %~% در پی آبست و نان و دمدمه
# 4 بوک حیوانات را دردی دگر %~% باشد از تدبیر هنگام گذر
# 5 گفت موسی رو گذر کن زین هوس %~% کین خطر دارد بسی در پیش و پس
# 6 عبرت و بیداری از یزدان طلب %~% نه از کتاب و از مقال و حرف و لب
# 7 گرم‌تر شد مرد زان منعش که کرد %~% گرم‌تر گردد همی از منع مرد
# 8 گفت ای موسی چو نور تو بتافت %~% هر چه چیزی بود چیزی از تو یافت
# 9 مر مرا محروم کردن زین مراد %~% لایق لطفت نباشد ای جواد
# 10 این زمان قایم مقام حق توی %~% یاس باشد گر مرا مانع شوی
# 11 گفت موسی یا رب این مرد سلیم %~% سخره کردستش مگر دیو رجیم
# 12 گر بیاموزم زیان‌کارش بود %~% ور نیاموزم دلش بد می‌شود
# 13 گفت ای موسی بیاموزش که ما %~% رد نکردیم از کرم هرگز دعا
# 14 گفت یا رب او پشیمانی خورد %~% دست خاید جامه‌ها را بر درد
# 15 نیست قدرت هر کسی را سازوار %~% عجز بهتر مایه پرهیزکار
# 16 فقر ازین رو فخر آمد جاودان %~% که به تقوی ماند دست نارسان
# 17 زان غنا و زان غنی مردود شد %~% که ز قدرت صبرها بدرود شد
# 18 آدمی را عجز و فقر آمد امان %~% از بلای نفس پر حرص و غمان
# 19 آن غم آمد ز آرزوهای فضول %~% که بدان خو کرده است آن صید غول
# 20 آرزوی گل بود گل‌خواره را %~% گلشکر نگوارد آن بیچاره را
PageV03P155
# 1 گفت یزدان تو بده بایست او %~% برگشا در اختیار آن دست او
# 2 اختیار آمد عبادت را نمک %~% ورنه می‌گردد بناخواه این فلک
# 3 گردش او را نه اجر و نه عقاب %~% که اختیار آمد هنر وقت حساب
# 4 جمله عالم خود مسبح آمدند %~% نیست آن تسبیح جبری مزدمند
# 5 تیغ در دستش نه از عجزش بکن %~% تا که غازی گردد او یا راه‌زن
# 6 زانک کرمنا شد آدم ز اختیار %~% نیم زنبور عسل شد نیم مار
# 7 مومنان کان عسل زنبوروار %~% کافران خود کان زهری همچو مار
# 8 زانک مؤمن خورد بگزیده نبات %~% تا چو نحلی گشت ریق او حیات
# 9 باز کافر خورد شربت از صدید %~% هم ز قوتش زهر شد در وی پدید
# 10 اهل الهام خدا عین الحیات %~% اهل تسویل هوا سم الممات
# 11 در جهان این مدح و شاباش و زهی %~% ز اختیارست و حفاظ آگهی
# 12 جمله رندان چونک در زندان بوند %~% متقی و زاهد و حق‌خوان شوند
# 13 چونک قدرت رفت کاسد شد عمل %~% هین که تا سرمایه نستاند اجل
# 14 قدرتت سرمایه سودست هین %~% وقت قدرت را نگه دار و ببین
# 15 آدمی بر خنگ کرمنا سوار %~% در کف درکش عنان اختیار
# 16 باز موسی داد پند او را بمهر %~% که مرادت زرد خواهد کرد چهر
# 17 ترک این سودا بگو وز حق بترس %~% دیو دادستت برای مکر درس
PageV03P156
# 1 گفت باری نطق سگ کو بر درست %~% نطق مرغ خانگی کاهل پرست
# 2 گفت موسی هین تو دانی رو رسید %~% نطق این هر دو شود بر تو پدید
# 3 بامدادان از برای امتحان %~% ایستاد او منتظر بر آستان
# 4 خادمه سفره بیفشاند و فتاد %~% پاره‌ای نان بیات آثار زاد
# 5 در ربود آن را خروسی چون گرو %~% گفت سگ کردی تو بر ما ظلم رو
# 6 دانه گندم توانی خورد و من %~% عاجزم در دانه خوردن در وطن
# 7 گندم و جو را و باقی حبوب %~% می‌توانی خورد و من نه ای طروب
# 8 این لب نانی که قسم ماست نان %~% می‌ربایی این قدر را از سگان
PageV03P157
# 1 پس خروسش گفت تن زن غم مخور %~% که خدا بدهد عوض زینت دگر
# 2 اسپ این خواجه سقط خواهد شدن %~% روز فردا سیر خور کم کن حزن
# 3 مر سگان را عید باشد مرگ اسپ %~% روزی وافر بود بی جهد و کسپ
# 4 اسپ را بفروخت چون بشنید مرد %~% پیش سگ شد آن خروسش روی‌زرد
# 5 روز دیگر همچنان نان را ربود %~% آن خروس و سگ برو لب بر گشود
# 6 کای خروس عشوه‌ده چند این دروغ %~% ظالمی و کاذبی و بی فروغ
# 7 اسپ کش گفتی سقط گردد کجاست %~% کور اخترگوی و محرومی ز راست
# 8 گفت او را آن خروس با خبر %~% که سقط شد اسپ او جای دگر
# 9 اسپ را بفروخت و جست او از زیان %~% آن زیان انداخت او بر دیگران
# 10 لیک فردا استرش گردد سقط %~% مر سگان را باشد آن نعمت فقط
# 11 زود استر را فروشید آن حریص %~% یافت از غم وز زیان آن دم محیص
# 12 روز ثالث گفت سگ با آن خروس %~% ای امیر کاذبان با طبل و کوس
# 13 گفت او بفروخت استر را شتاب %~% گفت فردایش غلام آید مصاب
# 14 چون غلام او بمیرد نانها %~% بر سگ و خواهنده ریزند اقربا
# 15 این شنید و آن غلامش را فروخت %~% رست از خسران و رخ را بر فروخت
# 16 شکرها می‌کرد و شادیها که من %~% رستم از سه واقعه اندر زمن
# 17 تا زبان مرغ و سگ آموختم %~% دیده س القضا را دوختم
# 18 روز دیگر آن سگ محروم گفت %~% کای خروس ژاژخا کو طاق و جفت
PageV03P158
# 1 چند چند آخر دروغ و مکر تو %~% خود نپرد جز دروغ از وکر تو
# 2 گفت حاشا از من و از جنس من %~% که بگردیم از دروغی ممتحن
# 3 ما خروسان چون مؤذن راست‌گوی %~% هم رقیب آفتاب و وقت‌جوی
# 4 پاسبان آفتابیم از درون %~% گر کنی بالای ما طشتی نگون
# 5 پاسبان آفتابند اولیا %~% در بشر واقف ز اسرار خدا
# 6 اصل ما را حق پی بانگ نماز %~% داد هدیه آدمی را در جهاز
# 7 گر بناهنگام سهوی‌مان رود %~% در اذان آن مقتل ما می‌شود
# 8 گفت ناهنگام حی عل فلاح %~% خون ما را می‌کند خوار و مباح
# 9 آنک معصوم آمد و پاک از غلط %~% آن خروس جان وحی آمد فقط
# 10 آن غلامش مرد پیش مشتری %~% شد زیان مشتری آن یکسری
# 11 او گریزانید مالش را ولیک %~% خون خود را ریخت اندر یاب نیک
# 12 یک زیان دفع زیانها می‌شدی %~% جسم و مال ماست جانها را فدا
# 13 پیش شاهان در سیاست‌گستری %~% می‌دهی تو مال و سر را می‌خری
# 14 اعجمی چون گشته‌ای اندر قضا %~% می‌گریزانی ز داور مال را
PageV03P159
# 1 لیک فردا خواهد او مردن یقین %~% گاو خواهد کشت وارث در حنین
# 2 صاحب خانه بخواهد مرد رفت %~% روز فردا نک رسیدت لوت زفت
# 3 پاره‌های نان و لالنگ و طعام %~% در میان کوی یابد خاص و عام
# 4 گاو قربانی و نانهای تنک %~% بر سگان و سایلان ریزد سبک
# 5 مرگ اسپ و استر و مرگ غلام %~% بد قضا گردان این مغرور خام
# 6 از زیان مال و درد آن گریخت %~% مال افزون کرد و خون خویش ریخت
# 7 این ریاضتهای درویشان چراست %~% کان بلا بر تن بقای جانهاست
# 8 تا بقای خود نیابد سالکی %~% چون کند تن را سقیم و هالکی
# 9 دست کی جنبد به ایثار و عمل %~% تا نبیند داده را جانش بدل
# 10 آنک بدهد بی امید سودها %~% آن خدایست آن خدایست آن خدا
# 11 یا ولی حق که خوی حق گرفت %~% نور گشت و تابش مطلق گرفت
# 12 کو غنی است و جز او جمله فقیر %~% کی فقیری بی عوض گوید که گیر
# 13 تا نبیند کودکی که سیب هست %~% او پیاز گنده را ندهد ز دست
# 14 این همه بازار بهر این غرض %~% بر دکانها شسته بر بوی عوض
# 15 صد متاع خوب عرضه می‌کنند %~% واندرون دل عوضها می‌تنند
# 16 یک سلامی نشنوی ای مرد دین %~% که نگیرد آخرت آن آستین
# 17 بی طمع نشنیده‌ام از خاص و عام %~% من سلامی ای برادر والسلام
# 18 جز سلام حق هین آن را بجو %~% خانه خانه جا بجا و کو بکو
# 19 از دهان آدمی خوش‌مشام %~% هم پیام حق شنودم هم سلام
# 20 وین سلام باقیان بر بوی آن %~% من همی‌نوشم به دل خوشتر ز جان
# 21 زان سلام او سلام حق شدست %~% کآتش اندر دودمان خود زدست
# 22 مرده است از خود شده زنده برب %~% زان بود اسرار حقش در دو لب
# 23 مردن تن در ریاضت زندگیست %~% رنج این تن روح را پایندگیست
# 24 گوش بنهاده بد آن مرد خبیث %~% می‌شنود او از خروسش آن حدیث
PageV03P160
# 1 چون شنید اینها دوان شد تیز و تفت %~% بر در موسی کلیم الله رفت
# 2 رو همی‌مالید در خاک او ز بیم %~% که مرا فریاد رس زین ای کلیم
# 3 گفت رو بفروش خود را و بره %~% چونک استا گشته‌ای بر جه ز چه
# 4 بر مسلمانان زیان انداز تو %~% کیسه و همیانها را کن دوتو
# 5 من درون خشت دیدم این قضا %~% که در آیینه عیان شد مر ترا
# 6 عاقل اول بیند آخر را بدل %~% اندر آخر بیند از دانش مقل
# 7 باز زاری کرد کای نیکوخصال %~% مر مرا در سر مزن در رو ممال
# 8 از من آن آمد که بودم ناسزا %~% ناسزایم را تو ده حسن الجزا
# 9 گفت تیری جست از شست ای پسر %~% نیست سنت کید آن واپس به سر
# 10 لیک در خواهم ز نیکوداوری %~% تا که ایمان آن زمان با خود بری
# 11 چونک ایمان برده باشی زنده‌ای %~% چونک با ایمان روی پاینده‌ای
# 12 هم در آن دم حال بر خواجه بگشت %~% تا دلش شوریده و آوردند طشت
# 13 شورش مرگست نه هیضه طعام %~% قی چه سودت دارد ای بدبخت خام
# 14 چار کس بردند تا سوی وثاق %~% ساق می‌مالید او بر پشت ساق
# 15 پند موسی نشنوی شوخی کنی %~% خویشتن بر تیغ پولادی زنی
# 16 شرم ناید تیغ را از جان تو %~% آن تست این ای برادر آن تو
PageV03P161
# 1 موسی آمد در مناجات آن سحر %~% کای خدا ایمان ازو مستان مبر
# 2 پادشاهی کن برو بخشا که او %~% سهو کرد و خیره‌رویی و غلو
# 3 گفتمش این علم نه درخورد تست %~% دفع پندارید گفتم را و سست
# 4 دست را بر اژدها آنکس زند %~% که عصا را دستش اژدرها کند
# 5 سر غیب آن را سزد آموختن %~% که ز گفتن لب تواند دوختن
# 6 درخور دریا نشد جز مرغ آب %~% فهم کن والله اعلم بالصواب
# 7 او به دریا رفت و مرغ‌آبی نبود %~% گشت غرقه دست گیرش ای ودود
PageV03P162
# 1 گفت بخشیدم بدو ایمان نعم %~% ور تو خواهی این زمان زنده‌ش کنم
# 2 بلک جمله مردگان خاک را %~% این زمان زنده کنم بهر ترا
# 3 گفت موسی این جهان مردنست %~% آن جهان انگیز کانجا روشنست
# 4 این فناجا چون جهان بود نیست %~% بازگشت عاریت بس سود نیست
# 5 رحمتی افشان بر ایشان هم کنون %~% در نهان‌خانه لدینا محضرون
# 6 تابدانی که زیان جسم و مال %~% سود جان باشد رهاند از وبال
# 7 پس ریاضت را به جان شو مشتری %~% چون سپردی تن به خدمت جان بری
# 8 ور ریاضت آیدت بی اختیار %~% سر بنه شکرانه ده ای کامیار
# 9 چون حقت داد آن ریاضت شکر کن %~% تو نکردی او کشیدت ز امر کن
PageV03P163
# 1 آن زنی هر سال زاییدی پسر %~% بیش از شش مه نبودی عمرور
# 2 یاسه مه یا چار مه گشتی تباه %~% ناله کرد آن زن که افغان ای اله
# 3 نه مهم بارست و سه ماهم فرح %~% نعمتم زوتر رو از قوس قزح
# 4 پیش مردان خدا کردی نفیر %~% زین شکایت آن زن از درد نذیر
# 5 بیست فرزند این‌چنین در گور رفت %~% آتشی در جانشان افتاد تفت
# 6 تا شبی بنمود او را جنتی %~% باقیی سبزی خوشی بی ضنتی
# 7 باغ گفتم نعمت بی‌کیف را %~% کاصل نعمتهاست و مجمع باغها
# 8 ورنه لا عین رات چه جای باغ %~% گفت نور غیب را یزدان چراغ
# 9 مثل نبود آن مثال آن بود %~% تا برد بوی آنک او حیران بود
# 10 حاصل آن زن دید آن را مست شد %~% زان تجلی آن ضعیف از دست شد
# 11 دید در قصری نبشته نام خویش %~% آن خود دانستش آن محبوب‌کیش
# 12 بعد از آن گفتند کین نعمت وراست %~% کو بجان بازی بجز صادق نخاست
# 13 خدمت بسیار می‌بایست کرد %~% مر ترا تا بر خوری زین چاشت‌خورد
# 14 چون تو کاهل بودی اندر التجا %~% آن مصیبتها عوض دادت خدا
# 15 گفت یا رب تا به صد سال و فزون %~% این چنینم ده بریز از من تو خون
# 16 اندر آن باغ او چو آمد پیش پیش %~% دید در وی جمله فرزندان خویش
# 17 گفت از من کم شد از تو گم نشد %~% بی دو چشم غیب کس مردم نشد
# 18 تو نکردی فصد و از بینی دوید %~% خون افزون تا ز تب جانت رهید
# 19 مغز هر میوه بهست از پوستش %~% پوست دان تن را و مغز آن دوستش
# 20 مغز نغزی دارد آخر آدمی %~% یکدمی آن را طلب گر زان دمی
PageV03P164
# 1 اندر آخر حمزه چون در صف شدی %~% بی زره سرمست در غزو آمدی
# 2 سینه باز و تن برهنه پیش پیش %~% در فکندی در صف شمشیر خویش
# 3 خلق پرسیدند کای عم رسول %~% ای هزبر صف‌شکن شاه فحول
# 4 نه تو لا تلقوا بایدیکم الی %~% تهلکه خواندی ز پیغام خدا
# 5 پس چرا تو خویش را در تهلکه %~% می در اندازی چنین در معرکه
# 6 چون جوان بودی و زفت و سخت‌زه %~% تو نمی‌رفتی سوی صف بی زره
# 7 چون شدی پیر و ضعیف و منحنی %~% پرده‌های لا ابالی می‌زنی
# 8 لا ابالی‌وار با تیغ و سنان %~% می‌نمایی دار و گیر و امتحان
# 9 تیغ حرمت می‌ندارد پیر را %~% کی بود تمییز تیغ و تیر را
# 10 زین نسق غمخوارگان بی‌خبر %~% پند می‌دادند او را از غیر
PageV03P165
# 1 گفت حمزه چونک بودم من جوان %~% مرگ می‌دیدم وداع این جهان
# 2 سوی مردن کس برغبت کی رود %~% پیش اژدرها برهنه کی شود
# 3 لیک از نور محمد من کنون %~% نیستم این شهر فانی را زبون
# 4 از برون حس لشکرگاه شاه %~% پر همی‌بینم ز نور حق سپاه
# 5 خیمه در خیمه طناب اندر طناب %~% شکر آنک کرد بیدارم ز خواب
# 6 آنک مردن پیش چشمش تهلکه‌ست %~% امر لا تلقوا بگیرد او به دست
# 7 و آنک مردن پیش او شد فتح باب %~% سارعوا آید مرورا در خطاب
# 8 الحذر ای مرگ‌بینان بارعوا %~% العجل ای حشربینان سارعوا
# 9 الصلا ای لطف‌بینان افرحوا %~% البلا ای قهربینان اترحوا
# 10 هر که یوسف دید جان کردش فدی %~% هر که گرگش دید برگشت از هدی
# 11 مرگ هر یک ای پسر همرنگ اوست %~% پیش دشمن دشمن و بر دوست دوست
# 12 پیش ترک آیینه را خوش رنگیست %~% پیش زنگی آینه هم زنگیست
# 13 آنک می‌ترسی ز مرگ اندر فرار %~% آن ز خود ترسانی ای جان هوش دار
# 14 روی زشت تست نه رخسار مرگ %~% جان تو همچون درخت و مرگ برگ
# 15 از تو رستست ار نکویست ار بدست %~% ناخوش و خوش هر ضمیرت از خودست
# 16 گر بخاری خسته‌ای خود کشته‌ای %~% ور حریر و قزدری خود رشته‌ای
# 17 دانک نبود فعل همرنگ جزا %~% هیچ خدمت نیست همرنگ عطا
# 18 مزد مزدوران نمی‌ماند بکار %~% کان عرض وین جوهرست و پایدار
# 19 آن همه سختی و زورست و عرق %~% وین همه سیمست و زرست و طبق
# 20 گر ترا آید ز جایی تهمتی %~% کرد مظلومت دعا در محنتی
# 21 تو همی‌گویی که من آزاده‌ام %~% بر کسی من تهمتی ننهاده‌ام
# 22 تو گناهی کرده‌ای شکل دگر %~% دانه کشتی دانه کی ماند به بر
# 23 او زنا کرد و جزا صد چوب بود %~% گوید او من کی زدم کس را بعود
# 24 نه جزای آن زنا بود این بلا %~% چوب کی ماند زنا را در خلا
# 25 مار کی ماند عصا را ای کلیم %~% درد کی ماند دوا را ای حکیم
# 26 تو به جای آن عصا آب منی %~% چون بیفکندی شد آن شخص سنی
# 27 یار شد یا مار شد آن آب تو %~% زان عصا چونست این اعجاب تو
# 28 هیچ ماند آب آن فرزند را %~% هیچ ماند نیشکر مر قند را
# 29 چون سجودی یا رکوعی مرد کشت %~% شد در آن عالم سجود او بهشت
# 30 چونک پرید از دهانش حمد حق %~% مرغ جنت ساختش رب الفلق
# 31 حمد و تسبیحت نماند مرغ را %~% گرچه نطفه مرغ بادست و هوا
# 32 چون ز دستت رست ایثار و زکات %~% گشت این دست آن طرف نخل و نبات
# 33 آب صبرت جوی آب خلد شد %~% جوی شیر خلد مهر تست و ود
# 34 ذوق طاعت گشت جوی انگبین %~% مستی و شوق تو جوی خمر بین
# 35 این سببها آن اثرها را نماند %~% کس نداند چونش جای آن نشاند
# 36 این سببها چون به فرمان تو بود %~% چار جو هم مر ترا فرمان نمود
# 37 هر طرف خواهی روانش می‌کنی %~% آن صفت چون بد چنانش می‌کنی
# 38 چون منی تو که در فرمان تست %~% نسل آن در امر تو آیند چست
# 39 می‌دود بر امر تو فرزند نو %~% که منم جزوت که کردی‌اش گرو
# 40 آن صفت در امر تو بود این جهان %~% هم در امر تست آن جوها روان
# 41 آن درختان مر ترا فرمان‌برند %~% کان درختان از صفاتت با برند
# 42 چون به امر تست اینجا این صفات %~% پس در امر تست آنجا آن جزات
# 43 چون ز دستت زخم بر مظلوم رست %~% آن درختی گشت ازو زقوم رست
# 44 چون ز خشم آتش تو در دلها زدی %~% مایه نار جهنم آمدی
# 45 آتشت اینجا چو آدم سوز بود %~% آنچ از وی زاد مرد افروز بود
# 46 آتش تو قصد مردم می‌کند %~% نار کز وی زاد بر مردم زند
# 47 آن سخنهای چو مار و کزدمت %~% مار و کزدم گشت و می‌گیرد دمت
# 48 اولیا را داشتی در انتظار %~% انتظار رستخیزت گشت یار
# 49 وعده فردا و پس‌فردای تو %~% انتظار حشرت آمد وای تو
# 50 منتظر مانی در آن روز دراز %~% در حساب و آفتاب جان‌گداز
# 51 کآسمان را منتظر می‌داشتی %~% تخم فردا ره روم می‌کاشتی
# 52 خشم تو تخم سعیر دوزخست %~% هین بکش این دوزخت را کین فخست
# 53 کشتن این نار نبود جز به نور %~% نورک اطفا نارنا نحن الشکور
# 54 گر تو بی نوری کنی حلمی بدست %~% آتشت زنده‌ست و در خاکسترست
# 55 آن تکلف باشد و روپوش هین %~% نار را نکشد به غیر نور دین
# 56 تا نبینی نور دین آمن مباش %~% کاتش پنهان شود یک روز فاش
# 57 نور آبی دان و هم در آب چفس %~% چونک داری آب از آتش مترس
# 58 آب آتش را کشد کآتش به خو %~% می‌بسوزد نسل و فرزندان او
# 59 سوی آن مرغابیان رو روز چند %~% تا ترا در آب حیوانی کشند
# 60 مرغ خاکی مرغ آبی هم‌تنند %~% لیک ضدانند آب و روغنند
# 61 هر یکی مر اصل خود را بنده‌اند %~% احتیاطی کن بهم ماننده‌اند
# 62 همچنانک وسوسه و وحی الست %~% هر دو معقولند لیکن فرق هست
# 63 هر دو دلالان بازار ضمیر %~% رختها را می‌ستایند ای امیر
# 64 گر تو صراف دلی فکرت شناس %~% فرق کن سر دو فکر چون نخاس
# 65 ور ندانی این دو فکرت از گمان %~% لا خلابه گوی و مشتاب و مران
PageV03P166
# 1 آن یکی یاری پیمبر را بگفت %~% که منم در بیعها با غبن جفت
# 2 مکر هر کس کو فروشد یا خرد %~% همچو سحرست و ز راهم می‌برد
# 3 گفت در بیعی که ترسی از غرار %~% شرط کن سه روز خود را اختیار
# 4 که تانی هست از رحمان یقین %~% هست تعجیلت ز شیطان لعین
# 5 پیش سگ چون لقمه نان افکنی %~% بو کند آنگه خورد ای معتنی
# 6 او ببینی بو کند ما با خرد %~% هم ببوییمش به عقل منتقد
# 7 با تانی گشت موجود از خدا %~% تابه شش روز این زمین و چرخها
# 8 ورنه قادر بود کو کن فیکون %~% صد زمین و چرخ آوردی برون
# 9 آدمی را اندک اندک آن همام %~% تا چهل سالش کند مرد تمام
# 10 گرچه قادر بود کاندر یک نفس %~% از عدم پران کند پنجاه کس
# 11 عیسی قادر بود کو از یک دعا %~% بی توقف بر جهاند مرده را
# 12 خالق عیسی بنتواند که او %~% بی توقف مردم آرد تو بتو
# 13 این تانی از پی تعلیم تست %~% که طلب آهسته باید بی سکست
# 14 جو یکی کوچک که دایم می‌رود %~% نه نجس گردد نه گنده می‌شود
# 15 زین تانی زاید اقبال و سرور %~% این تانی بیضه دولت چون طیور
# 16 مرغ کی ماند به بیضه‌ای عنید %~% گرچه از بیضه همی آید پدید
# 17 باش تا اجزای تو چون بیضه‌ها %~% مرغها زایند اندر انتها
# 18 بیضه مار ارچه ماند در شبه %~% بیضه گنجشک را دورست ره
# 19 دانه آبی به دانه سیب نیز %~% گرچه ماند فرقها دان ای عزیز
# 20 برگها هم‌رنگ باشد در نظر %~% میوه‌ها هر یک بود نوعی دگر
# 21 برگهای جسمها ماننده‌اند %~% لیک هر جانی بریعی زنده‌اند
# 22 خلق در بازار یکسان می‌روند %~% آن یکی در ذوق و دیگر دردمند
# 23 همچنان در مرگ یکسان می‌رویم %~% نیم در خسران و نیمی خسرویم
PageV03P167
# 1 چون بلال از ضعف شد همچون هلال %~% رنگ مرگ افتاد بر روی بلال
# 2 جفت او دیدش بگفتا وا حرب %~% پس بلالش گفت نه نه وا طرب
# 3 تا کنون اندر حرب بودم ز زیست %~% تو چه دانی مرگ چون عیشست و چیست
# 4 این همی گفت و رخش در عین گفت %~% نرگس و گلبرگ و لاله می‌شکفت
# 5 تاب رو و چشم پر انوار او %~% می گواهی داد بر گفتار او
# 6 هر سیه دل می سیه دیدی ورا %~% مردم دیده سیاه آمد چرا
# 7 مردم نادیده باشد رو سیاه %~% مردم دیده بود مرآت ماه
# 8 خود کی بیند مردم دیده ترا %~% در جهان جز مردم دیده‌فزا
# 9 چون به غیر مردم دیده‌ش ندید %~% پس به غیر او کی در رنگش رسید
# 10 پس جز او جمله مقلد آمدند %~% در صفات مردم دیده بلند
# 11 گفت جفتش الفراق ای خوش‌خصال %~% گفت نه نه الوصالست الوصال
# 12 گفت جفت امشب غریبی می‌روی %~% از تبار و خویش غایب می‌شوی
# 13 گفت نه نه بلک امشب جان من %~% می‌رسد خود از غریبی در وطن
# 14 گفت رویت را کجا بینیم ما %~% گفت اندر حلقه خاص خدا
# 15 حلقه خاصش به تو پیوسته است %~% گر نظر بالا کنی نه سوی پست
# 16 اندر آن حلقه ز رب العالمین %~% نور می‌تابد چو در حلقه نگین
# 17 گفت ویران گشت این خانه دریغ %~% گفت اندر مه نگر منگر به میغ
# 18 کرد ویران تا کند معمورتر %~% قومم انبه بود و خانه مختصر
PageV03P168
# 1 من چو آدم بودم اول حبس کرب %~% پر شد اکنون نسل جانم شرق و غرب
# 2 من گدا بودم درین خانه چو چاه %~% شاه گشتم قصر باید بهر شاه
# 3 قصرها خود مر شهان را مانسست %~% مرده را خانه و مکان گوری بسست
# 4 انبیا را تنگ آمد این جهان %~% چون شهان رفتند اندر لامکان
# 5 مردگان را این جهان بنمود فر %~% ظاهرش زفت و به معنی تنگ بر
# 6 گر نبودی تنگ این افغان ز چیست %~% چون دو تا شد هر که در وی بیش زیست
# 7 در زمان خواب چون آزاد شد %~% زان مکان بنگر که جان چون شاد شد
# 8 ظالم از ظلم طبیعت باز رست %~% مرد زندانی ز فکر حبس جست
# 9 این زمین و آسمان بس فراخ %~% سخت تنگ آمد به هنگام مناخ
# 10 جسم بند آمد فراخ وسخت تنگ %~% خنده او گریه فخرش جمله ننگ
PageV03P169
# 1 همچو گرمابه که تفسیده بود %~% تنگ آیی جانت پخسیده شود
# 2 گرچه گرمابه عریضست و طویل %~% زان تبش تنگ آیدت جان و کلیل
# 3 تا برون نایی بنگشاید دلت %~% پس چه سود آمد فراخی منزلت
# 4 یا که کفش تنگ پوشی ای غوی %~% در بیابان فراخی می‌روی
# 5 آن فراخی بیابان تنگ گشت %~% بر تو زندان آمد آن صحرا و دشت
# 6 هر که دید او مر ترا از دور گفت %~% کو در آن صحرا چو لاله تر شکفت
# 7 او نداند که تو همچون ظالمان %~% از برون در گلشنی جان در فغان
# 8 خواب تو آن کفش بیرون کردنست %~% که زمانی جانت آزاد از تنست
# 9 اولیا را خواب ملکست ای فلان %~% همچو آن اصحاب کهف اندر جهان
# 10 خواب می‌بینند و آنجا خواب نه %~% در عدم در می‌روند و باب نه
# 11 خانه تنگ و درون جان چنگ‌لوک %~% کرد ویران تا کند قصر ملوک
# 12 چنگ‌لوکم چون جنین اندر رحم %~% نه‌مهه گشتم شد این نقلان مهم
# 13 گر نباشد درد زه بر مادرم %~% من درین زندان میان آذرم
# 14 مادر طبعم ز درد مرگ خویش %~% می‌کند ره تا رهد بره ز میش
# 15 تا چرد آن بره در صحرای سبز %~% هین رحم بگشا که گشت این بره گبز
# 16 درد زه گر رنج آبستان بود %~% بر جنین اشکستن زندان بود
# 17 حامله گریان ز زه کاین المناص %~% و آن جنین خندان که پیش آمد خلاص
# 18 هرچه زیر چرخ هستند امهات %~% از جماد و از بهیمه وز نبات
# 19 هر یکی از درد غیری غافل اند %~% جز کسانی که نبیه و کامل‌اند
# 20 آنچ کوسه داند از خانه کسان %~% بلمه از خانه خودش کی داند آن
# 21 آنچ صاحب‌دل بداند حال تو %~% تو ز حال خود ندانی ای عمو
PageV03P170
# 1 غفلت از تن بود چون تن روح شد %~% بیند او اسرار را بی هیچ بد
# 2 چون زمین برخاست از جو فلک %~% نه شب و نه سایه باشد نه دلک
# 3 هر کجا سایه‌ست و شب یا سایگه %~% از زمین باشد نه از افلاک و مه
# 4 دود پیوسته هم از هیزم بود %~% نه ز آتشهای مستنجم بود
# 5 وهم افتد در خطا و در غلط %~% عقل باشد در اصابتها فقط
# 6 هر گرانی و کسل خود از تنست %~% جان ز خفت جمله در پریدنست
# 7 روی سرخ از غلبه خونها بود %~% روی زرد از جنبش صفرا بود
# 8 رو سپید از قوت بلغم بود %~% باشد از سودا که رو ادهم بود
# 9 در حقیقت خالق آثار اوست %~% لیک جز علت نبیند اهل پوست
# 10 مغز کو از پوستها آواره نیست %~% از طبیب و علت او را چاره نیست
# 11 چون دوم بار آدمی‌زاده بزاد %~% پای خود بر فرق علتها نهاد
# 12 علت اولی نباشد دین او %~% علت جزوی ندارد کین او
# 13 می‌پرد چون آفتاب اندر افق %~% با عروس صدق و صورت چون تتق
# 14 بلک بیرون از افق وز چرخها %~% بی مکان باشد چو ارواح و نهی
# 15 بل عقول ماست سایه‌های او %~% می‌فتد چون سایه‌ها در پای او
# 16 مجتهد هر گه که باشد نص‌شناس %~% اندر آن صورت نیندیشد قیاس
# 17 چون نیابد نص اندر صورتی %~% از قیاس آنجا نماید عبرتی
PageV03P171
# 1 نص وحی روح قدسی دان یقین %~% وان قیاس عقل جزوی تحت این
# 2 عقل از جان گشت با ادراک و فر %~% روح او را کی شود زیر نظر
# 3 لیک جان در عقل تاثیری کند %~% زان اثر آن عقل تدبیری کند
# 4 نوح‌وار ار صدقی زد در تو روح %~% کو یم و کشتی و کو طوفان نوح
# 5 عقل اثر را روح پندارد ولیک %~% نور خور از قرص خور دورست نیک
# 6 زان به قرصی سالکی خرسند شد %~% تا ز نورش سوی قرص افکند شد
# 7 زانک این نوری که اندر سافل است %~% نیست دایم روز و شب او آفل است
# 8 وانک اندر قرص دارد باش و جا %~% غرقه آن نور باشد دایما
# 9 نه سحابش ره زند خود نه غروب %~% وا رهید او از فراق سینه کوب
# 10 این‌چنین کس اصلش از افلاک بود %~% یا مبدل گشت گر از خاک بود
# 11 زانک خاکی را نباشد تاب آن %~% که زند بر وی شعاعش جاودان
# 12 گر زند بر خاک دایم تاب خور %~% آنچنان سوزد که ناید زو ثمر
# 13 دایم اندر آب کار ماهی است %~% مار را با او کجا همراهی است
# 14 لیک در که مارهای پر فن‌اند %~% اندرین یم ماهییها می‌کنند
# 15 مکرشان گر خلق را شیدا کند %~% هم ز دریا تاسه‌شان رسوا کند
# 16 واندرین یم ماهیان پر فن‌اند %~% مار را از سحر ماهی می‌کنند
# 17 ماهیان قعر دریای جلال %~% بحرشان آموخته سحر حلال
# 18 بس محال از تاب ایشان حال شد %~% نحس آنجا رفت و نیکوفال شد
# 19 تا قیامت گر بگویم زین کلام %~% صد قیامت بگذرد وین ناتمام
PageV03P172
# 1 بر ملولان این مکرر کردنست %~% نزد من عمر مکرر بردنست
# 2 شمع از برق مکرر بر شود %~% خاک از تاب مکرر زر شود
# 3 گر هزاران طالب‌اند و یک ملول %~% از رسالت باز می‌ماند رسول
# 4 این رسولان ضمیر رازگو %~% مستمع خواهند اسرافیل‌خو
# 5 نخوتی دارند و کبری چون شهان %~% چاکری خواهند از اهل جهان
# 6 تا ادبهاشان بجاگه ناوری %~% از رسالتشان چگونه بر خوری
# 7 کی رسانند آن امانت را بتو %~% تا نباشی پیششان راکع دوتو
# 8 هر ادبشان کی همی‌آید پسند %~% کامدند ایشان ز ایوان بلند
# 9 نه گدایانند کز هر خدمتی %~% از تو دارند ای مزور منتی
# 10 لیک با بی‌رغبتیها ای ضمیر %~% صدقه سلطان بیفشان وا مگیر
# 11 اسپ خود را ای رسول آسمان %~% در ملولان منگر و اندر جهان
# 12 فرخ آن ترکی که استیزه نهد %~% اسپش اندر خندق آتش جهد
# 13 گرم گرداند فرس را آنچنان %~% که کند آهنگ اوج آسمان
# 14 چشم را از غیر و غیرت دوخته %~% همچو آتش خشک و تر را سوخته
# 15 گر پشیمانی برو عیبی کند %~% آتش اول در پشیمانی زند
# 16 خود پشیمانی نروید از عدم %~% چون ببیند گرمی صاحب‌قدم
PageV03P173
# 1 اسپ داند بانگ و بوی شیر را %~% گر چه حیوانست الا نادرا
# 2 بل عدو خویش را هر جانور %~% خود بداند از نشان و از اثر
# 3 روز خفاشک نیارد بر پرید %~% شب برون آمد چو دزدان و چرید
# 4 از همه محروم‌تر خفاش بود %~% که عدو آفتاب فاش بود
# 5 نه تواند در مصافش زخم خورد %~% نه بنفرین تاندش مهجور کرد
# 6 آفتابی که بگرداند قفاش %~% از برای غصه و قهر خفاش
# 7 غایت لطف و کمال او بود %~% گرنه خفاشش کجا مانع شود
# 8 دشمنی گیری بحد خویش گیر %~% تا بود ممکن که گردانی اسیر
# 9 قطره با قلزم چو استیزه کند %~% ابلهست او ریش خود بر می‌کند
# 10 حیلت او از سبالش نگذرد %~% چنبره حجره قمر چون بر درد
# 11 با عدو آفتاب این بد عتاب %~% ای عدو آفتاب آفتاب
# 12 ای عدو آفتابی کز فرش %~% می‌بلرزد آفتاب و اخترش
# 13 تو عدو او نه‌ای خصم خودی %~% چه غم آتش را که تو هیزم شدی
# 14 ای عجب از سوزشت او کم شود %~% یا ز درد سوزشت پر غم شود
# 15 رحمتش نه رحمت آدم بود %~% که مزاج رحم آدم غم بود
# 16 رحمت مخلوق باشد غصه‌ناک %~% رحمت حق از غم و غصه‌ست پاک
# 17 رحمت بی‌چون چنین دان ای پدر %~% ناید اندر وهم از وی جز اثر
PageV03P174
# 1 ظاهرست آثار و میوه رحمتش %~% لیک کی داند جز او ماهیتش
# 2 هیچ ماهیات اوصاف کمال %~% کس نداند جز بثار و مثال
# 3 طفل ماهیت نداند طمث را %~% جز که گویی هست چون حلوا ترا
# 4 کی بود ماهیت ذوق جماع %~% مثل ماهیات حلوا ای مطاع
# 5 لیک نسبت کرد از روی خوشی %~% با تو آن عاقل چو تو کودک‌وشی
# 6 تا بداند کودک آن را از مثال %~% گر نداند ماهیت یا عین حال
# 7 پس اگر گویی بدانم دور نیست %~% ور ندانم گفت کذب و زور نیست
# 8 گر کسی گوید که دانی نوح را %~% آن رسول حق و نور روح را
# 9 گر بگویی چون ندانم کان قمر %~% هست از خورشید و مه مشهورتر
# 10 کودکان خرد در کتابها %~% و آن امامان جمله در محرابها
# 11 نام او خوانند در قرآن صریح %~% قصه‌اش گویند از ماضی فصیح
# 12 راست‌گو دانیش تو از روی وصف %~% گرچه ماهیت نشد از نوح کشف
# 13 ور بگویی من چه دانم نوح را %~% همچو اویی داند او را ای فتی
# 14 مور لنگم من چه دانم فیل را %~% پشه‌ای کی داند اسرافیل را
# 15 این سخن هم راستست از روی آن %~% که بماهیت ندانیش ای فلان
# 16 عجز از ادراک ماهیت عمو %~% حالت عامه بود مطلق مگو
# 17 زانک ماهیات و سر سر آن %~% پیش چشم کاملان باشد عیان
# 18 در وجود از سر حق و ذات او %~% دورتر از فهم و استبصار کو
# 19 چونک آن مخفی نماند از محرمان %~% ذات و وصفی چیست کان ماند نهان
# 20 عقل بحثی گوید این دورست و گو %~% بی ز تاویل محالی کم شنو
# 21 قطب گوید مر ترا ای سست‌حال %~% آنچ فوق حال تست آید محال
# 22 واقعاتی که کنونت بر گشود %~% نه که اول هم محالت می‌نمود
# 23 چون رهانیدت ز ده زندان کرم %~% تیه را بر خود مکن حبس ستم
PageV03P175
# 1 نفی آن یک چیز و اثباتش رواست %~% چون جهت شد مختلف نسبت دوتاست
# 2 ما رمیت اذ رمیت از نسبتست %~% نفی و اثباتست و هر دو مثبتست
# 3 آن تو افکندی چو بر دست تو بود %~% تو نه افکندی که قوت حق نمود
# 4 زور آدم‌زاد را حدی بود %~% مشت خاک اشکست لشکر کی شود
# 5 مشت مشت تست و افکندن ز ماست %~% زین دو نسبت نفی و اثباتش رواست
# 6 یعرفون الانبیا اضدادهم %~% مثل ما لا یشتبه اولادهم
# 7 همچو فرزندان خود دانندشان %~% منکران با صد دلیل و صد نشان
# 8 لیک از رشک و حسد پنهان کنند %~% خویشتن را بر ندانم می‌زنند
# 9 پس چو یعرف گفت چون جای دگر %~% گفت لایعرفهم غیری فذر
# 10 انهم تحت قبابی کامنون %~% جز که یزدانشان نداند ز آزمون
# 11 هم بنسبت گیر این مفتوح را %~% که بدانی و ندانی نوح را
PageV03P176
# 1 گفت قایل در جهان درویش نیست %~% ور بود درویش آن درویش نیست
# 2 هست از روی بقای ذات او %~% نیست گشته وصف او در وصف هو
# 3 چون زبانه شمع پیش آفتاب %~% نیست باشد هست باشد در حساب
# 4 هست باشد ذات او تا تو اگر %~% بر نهی پنبه بسوزد زان شرر
# 5 نیست باشد روشنی ندهد ترا %~% کرده باشد آفتاب او را فنا
# 6 در دو صد من شهد یک اوقیه خل %~% چون در افکندی و در وی گشت حل
# 7 نیست باشد طعم خل چون می‌چشی %~% هست اوقیه فزون چون برکشی
# 8 پیش شیری آهوی بیهوش شد %~% هستی‌اش در هست او روپوش شد
# 9 این قیاس ناقصان بر کار رب %~% جوشش عشقست نه از ترک ادب
# 10 نبض عاشق بی ادب بر می‌جهد %~% خویش را در کفه شه می‌نهد
# 11 بی‌ادب‌تر نیست کس زو در جهان %~% با ادب‌تر نیست کس زو در نهان
# 12 هم بنسبت دان وفاق ای منتجب %~% این دو ضد با ادب با بی‌ادب
# 13 بی‌ادب باشد چو ظاهر بنگری %~% که بود دعوی عشقش هم‌سری
# 14 چون به باطن بنگری دعوی کجاست %~% او و دعوی پیش آن سلطان فناست
# 15 مات زید زید اگر فاعل بود %~% لیک فاعل نیست کو عاطل بود
# 16 او ز روی لفظ نحوی فاعلست %~% ورنه او مفعول و موتش قاتلست
# 17 فاعل چه کو چنان مقهور شد %~% فاعلیها جمله از وی دور شد
PageV03P177
# 1 در بخارا بنده صدر جهان %~% متهم شد گشت از صدرش نهان
# 2 مدت ده سال سرگردان بگشت %~% گه خراسان گه کهستان گاه دشت
# 3 از پس ده سال او از اشتیاق %~% گشت بی‌طاقت ز ایام فراق
# 4 گفت تاب فرقتم زین پس نماند %~% صبر کی داند خلاعت را نشاند
# 5 از فراق این خاکها شوره بود %~% آب زرد و گنده و تیره شود
# 6 باد جان‌افزا وخم گردد وبا %~% آتشی خاکستری گردد هبا
# 7 باغ چون جنت شود دار المرض %~% زرد و ریزان برگ او اندر حرض
# 8 عقل دراک از فراق دوستان %~% همچو تیرانداز اشکسته کمان
# 9 دوزخ از فرقت چنان سوزان شدست %~% پیر از فرقت چنان لرزان شدست
# 10 گر بگویم از فراق چون شرار %~% تا قیامت یک بود از صد هزار
# 11 پس ز شرح سوز او کم زن نفس %~% رب سلم رب سلم گوی و بس
# 12 هرچه از وی شاد گردی در جهان %~% از فراق او بیندیش آن زمان
# 13 زانچ گشتی شاد بس کس شاد شد %~% آخر از وی جست و همچون باد شد
# 14 از تو هم بجهد تو دل بر وی منه %~% پیش از آن کو بجهد از وی تو بجه
PageV03P178
# 1 همچو مریم گوی پیش از فوت ملک %~% نقش را کالعوذ بالرحمن منک
# 2 دید مریم صورتی بس جان‌فزا %~% جان‌فزایی دلربایی در خلا
# 3 پیش او بر رست از روی زمین %~% چون مه وخورشید آن روح الامین
# 4 از زمین بر رست خوبی بی‌نقاب %~% آنچنان کز شرق روید آفتاب
# 5 لرزه بر اعضای مریم اوفتاد %~% کو برهنه بود و ترسید از فساد
# 6 صورتی که یوسف ار دیدی عیان %~% دست از حیرت بریدی چو زنان
# 7 همچو گل پیشش برویید آن ز گل %~% چون خیالی که بر آرد سر ز دل
# 8 گشت بی‌خود مریم و در بی‌خودی %~% گفت بجهم در پناه ایزدی
# 9 زانک عادت کرده بود آن پاک‌جیب %~% در هزیمت رخت بردن سوی غیب
# 10 چون جهان را دید ملکی بی‌قرار %~% حازمانه ساخت زان حضرت حصار
# 11 تا به گاه مرگ حصنی باشدش %~% که نیابد خصم راه مقصدش
# 12 از پناه حق حصاری به ندید %~% یورتگه نزدیک آن دز برگزید
# 13 چون بدید آن غمزه‌های عقل‌سوز %~% که ازو می‌شد جگرها تیردوز
# 14 شاه و لشکر حلقه در گوشش شده %~% خسروان هوش بیهوشش شده
# 15 صد هزاران شاه مملوکش برق %~% صد هزاران بدر را داده به دق
# 16 زهره نی مر زهره را تا دم زند %~% عقل کلش چون ببیند کم زند
# 17 من چگویم که مرا در دوخته‌ست %~% دمگهم را دمگه او سوخته‌ست
# 18 دود آن نارم دلیلم من برو %~% دور از آن شه باطل ما عبروا
# 19 خود نباشد آفتابی را دلیل %~% جز که نور آفتاب مستطیل
# 20 سایه کی بود تا دلیل او بود %~% این بستش کع ذلیل او بود
# 21 این جلالت در دلالت صادقست %~% جمله ادراکات پس او سابقست
# 22 جمله ادراکات بر خرهای لنگ %~% او سوار باد پران چون خدنگ
# 23 گر گریزد کس نیابد گرد شه %~% ور گریزند او بگیرد پیش ره
# 24 جمله ادراکات را آرام نی %~% وقت میدانست وقت جام نی
# 25 آن یکی وهمی چو بازی می‌پرد %~% وآن دگر چون تیر معبر می‌درد
# 26 وان دگر چون کشتی با بادبان %~% وآن دگر اندر تراجع هر زمان
# 27 چون شکاری می‌نمایدشان ز دور %~% جمله حمله می‌فزایند آن طیور
# 28 چونک ناپیدا شود حیران شوند %~% همچو جغدان سوی هر ویران شوند
# 29 منتظر چشمی به هم یک چشم باز %~% تا که پیدا گردد آن صید به ناز
# 30 چون بماند دیر گویند از ملال %~% صید بود آن خود عجب یا خود خیال
# 31 مصلحت آنست تا یک ساعتی %~% قوتی گیرند و زور از راحتی
# 32 گر نبودی شب همه خلقان ز آز %~% خویشتن را سوختندی ز اهتزاز
# 33 از هوس وز حرص سود اندوختن %~% هر کسی دادی بدن را سوختن
# 34 شب پدید آید چو گنج رحمتی %~% تا رهند ازحرص خود یکساعتی
# 35 چونک قبضی آیدت ای راه‌رو %~% آن صلاح تست آتش دل مشو
# 36 زآنک در خرجی در آن بسط و گشاد %~% خرج را دخلی بباید زاعتداد
# 37 گر هماره فصل تابستان بدی %~% سوزش خورشید در بستان شدی
# 38 منبتش را سوختی از بیخ و بن %~% که دگر تازه نگشتی آن کهن
# 39 گر ترش‌رویست آن دی مشفق است %~% صیف خندانست اما محرقست
# 40 چونک قبض آید تو در وی بسط بین %~% تازه باش و چین میفکن در جبین
# 41 کودکان خندان و دانایان ترش %~% غم جگر را باشد و شادی ز شش
# 42 چشم کودک همچو خر در آخرست %~% چشم عاقل در حساب آخرست
# 43 او در آخر چرب می‌بیند علف %~% وین ز قصاب آخرش بیند تلف
# 44 آن علف تلخست کین قصاب داد %~% بهر لحم ما ترازویی نهاد
# 45 رو ز حکمت خور علف کان را خدا %~% بی غرض دادست از محض عطا
# 46 فهم نان کردی نه حکمت ای رهی %~% زانچ حق گفتت کلوا من رزقه
# 47 رزق حق حکمت بود در مرتبت %~% کان گلوگیرت نباشد عاقبت
# 48 این دهان بستی دهانی باز شد %~% کو خورنده لقمه‌های راز شد
# 49 گر ز شیر دیو تن را وابری %~% در فطام اوبسی نعمت خوردی
# 50 ترک‌جوشش شرح کردم نیم‌خام %~% از حکیم غزنوی بشنو تمام
# 51 در الهی‌نامه گوید شرح این %~% آن حکیم غیب و فخرالعارفین
# 52 غم خور و نان غم‌افزایان مخور %~% زانک عاقل غم خورد کودک شکر
# 53 قند شادی میوه باغ غمست %~% این فرح زخمست وآن غم مرهمست
# 54 غم چو بینی در کنارش کش به عشق %~% از سر ربوه نظر کن در دمشق
# 55 عاقل از انگور می بیند همی %~% عاشق از معدوم شی بیند همی
# 56 جنگ می‌کردند حمالان پریر %~% تو مکش تا من کشم حملش چو شیر
# 57 زانک زان رنجش همی‌دیدند سود %~% حمل را هر یک ز دیگر می‌ربود
# 58 مزد حق کو مزد آن بی‌مایه کو %~% این دهد گنجیت مزد و آن تسو
# 59 گنج زری که چو خسپی زیر ریگ %~% با تو باشد ان نباشد مردریگ
# 60 پیش پیش آن جنازه‌ت می‌دود %~% مونس گور و غریبی می‌شود
# 61 بهر روز مرگ این دم مرده باش %~% تا شوی با عشق سرمد خواجه‌تاش
# 62 صبر می‌بیند ز پرده اجتهاد %~% روی چون گلنار و زلفین مراد
# 63 غم چو آیینه‌ست پیش مجتهد %~% کاندرین ضد می‌نماید روی ضد
# 64 بعد ضد رنج آن ضد دگر %~% رو دهد یعنی گشاد و کر و فر
# 65 این دو وصف از پنجه دستت ببین %~% بعد قبض مشت بسط آید یقین
# 66 پنجه را گر قبض باشد دایما %~% یا همه بسط او بود چون مبتلا
# 67 زین دو وصفش کار و مکسب منتظم %~% چون پر مرغ این دو حال او را مهم
# 68 چونک مریم مضطرب شد یک زمان %~% همچنانک بر زمین آن ماهیان
PageV03P179
# 1 بانگ بر وی زد نمودار کرم %~% که امین حضرتم از من مرم
# 2 از سرافرازان عزت سرمکش %~% از چنین خوش محرمان خود درمکش
# 3 این همی گفت و ذباله نور پاک %~% از لبش می‌شد پیاپی بر سماک
# 4 از وجودم می‌گریزی در عدم %~% در عدم من شاهم و صاحب علم
# 5 خود بنه و بنگاه من در نیستیست %~% یکسواره نقش من پیش ستیست
# 6 مریما بنگر که نقش مشکلم %~% هم هلالم هم خیال اندر دلم
# 7 چون خیالی در دلت آمد نشست %~% هر کجا که می‌گریزی با توست
# 8 جز خیالی عارضی باطلی %~% کو بود چون صبح کاذب آفلی
# 9 من چو صبح صادقم از نور رب %~% که نگردد گرد روزم هیچ شب
# 10 هین مکن لاحول عمران زاده‌ام %~% که ز لاحول این طرف افتاده‌ام
# 11 مر مرا اصل و غذا لاحول بود %~% نور لاحولی که پیش از قول بود
# 12 تو همی‌گیری پناه ازمن به حق %~% من نگاریده پناهم در سبق
# 13 آن پناهم من که مخلصهات بوذ %~% تو اعوذ آری و من خود آن اعوذ
# 14 آفتی نبود بتر از ناشناخت %~% تو بر یار و ندانی عشق باخت
# 15 یار را اغیار پنداری همی %~% شادیی را نام بنهادی غمی
# 16 اینچنین نخلی که لطف یار ماست %~% چونک ما دزدیم نخلش دار ماست
# 17 اینچنین مشکین که زلف میر ماست %~% چونک بی‌عقلیم این زنجیر ماست
# 18 اینچنین لطفی چو نیلی می‌رود %~% چونک فرعونیم چون خون می‌شود
# 19 خون همی‌گوید من آبم هین مریز %~% یوسفم گرگ از توم ای پر ستیز
# 20 تو نمی‌بینی که یار بردبار %~% چونک با او ضد شدی گردد چو مار
# 21 لحم او و شحم او دیگر نشد %~% او چنان بد جز که از منظر نشد
PageV03P180
# 1 شمع مریم را بهل افروخته %~% که بخارا می‌رود آن سوخته
# 2 سخت بی‌صبر و در آتشدان تیز %~% رو سوی صدر جهان می‌کن گریز
# 3 این بخارا منبع دانش بود %~% پس بخاراییست هر کنش بود
# 4 پیش شیخی در بخارا اندری %~% تا به خواری در بخارا ننگری
# 5 جز به خواری در بخارای دلش %~% راه ندهد جزر و مد مشکلش
# 6 ای خنک آن را که ذلت نفسه %~% وای آنکس را که یردی رفسه
# 7 فرقت صدر جهان در جان او %~% پاره پاره کرده بود ارکان او
# 8 گفت بر خیزم هم‌آنجا واروم %~% کافر ار گشتم دگر ره بگروم
# 9 واروم آنجا بیفتم پیش او %~% پیش آن صدر نکواندیش او
# 10 گویم افکندم به پیشت جان خویش %~% زنده کن یا سر ببر ما را چو میش
# 11 کشته و مرده به پیشت ای قمر %~% به که شاه زندگان جای دگر
# 12 آزمودم من هزاران بار بیش %~% بی تو شیرین می‌نبینم عیش خویش
# 13 غن لی یا منیتی لحن النشور %~% ابرکی یا ناقتی تم السرور
# 14 ابلعی یا ارض دمعی قد کفی %~% اشربی یا نفس وردا قد صفا
# 15 عدت یا عیدی الینا مرحبا %~% نعم ما روحت یا ریح الصبا
# 16 گفت ای یاران روان گشتم وداع %~% سوی آن صدری که میر است و مطاع
# 17 دم‌بدم در سوز بریان می‌شوم %~% هرچه بادا باد آنجا می‌روم
# 18 گرچه دل چون سنگ خارا می‌کند %~% جان من عزم بخارا می‌کند
# 19 مسکن یارست و شهر شاه من %~% پیش عاشق این بود حب الوطن
PageV03P181
# 1 گفت معشوقی به عاشق کای فتی %~% تو به غربت دیده‌ای بس شهرها
# 2 پس کدامین شهر ز آنها خوشترست %~% گفت آن شهری که در وی دلبرست
# 3 هرکجا باشد شه ما را بساط %~% هست صحرا گر بود سم الخیاط
# 4 هر کجا که یوسفی باشد چو ماه %~% جنتست ارچه که باشد قعر چاه
PageV03P182
# 1 گفت او را ناصحی ای بی‌خبر %~% عاقبت اندیش اگر داری هنر
# 2 درنگر پس را به عقل و پیش را %~% همچو پروانه مسوزان خویش را
# 3 چون بخارا می‌روی دیوانه‌ای %~% لایق زنجیر و زندان‌خانه‌ای
# 4 او ز تو آهن همی‌خاید ز خشم %~% او همی‌جوید ترا با بیست چشم
# 5 می‌کند او تیز از بهر تو کارد %~% او سگ قحطست و تو انبان آرد
# 6 چون رهیدی و خدایت راه داد %~% سوی زندان می‌روی چونت فتاد
# 7 بر تو گر ده‌گون موکل آمدی %~% عقل بایستی کز ایشان کم زدی
# 8 چون موکل نیست بر تو هیچ‌کس %~% از چه بسته گشت بر تو پیش و پس
# 9 عشق پنهان کرده بود او را اسیر %~% آن موکل را نمی‌دید آن نذیر
# 10 هر موکل را موکل مختفیست %~% ورنه او در بند سگ طبعی ز چیست
# 11 خشم شاه عشق بر جانش نشست %~% بر عوانی و سیه‌روییش بست
# 12 می‌زند او را که هین او رابزن %~% زان عوانان نهان افغان من
# 13 هرکه بینی در زیانی می‌رود %~% گرچه تنها با عوانی می‌رود
# 14 گر ازو واقف بدی افغان زدی %~% پیش آن سلطان سلطانان شدی
# 15 ریختی بر سر به پیش شاه خاک %~% تا امان دیدی ز دیو سهمناک
# 16 میر دیدی خویش را ای کم ز مور %~% زان ندیدی آن موکل را تو کور
# 17 غره گشتی زین دروغین پر و بال %~% پر و بالی کو کشد سوی وبال
# 18 پر سبک دارد ره بالا کند %~% چون گل‌آلو شد گرانیها کند
PageV03P183
# 1 گفت ای ناصح خمش کن چند چند %~% پند کم ده زانک بس سختست بند
# 2 سخت‌تر شد بند من از پند تو %~% عشق را نشناخت دانشمند تو
# 3 آن طرف که عشق می‌افزود درد %~% بوحنیفه و شافعی درسی نکرد
# 4 تو مکن تهدید از کشتن که من %~% تشنه زارم به خون خویشتن
# 5 عاشقان را هر زمانی مردنیست %~% مردن عشاق خود یک نوع نیست
# 6 او دو صد جان دارد از جان هدی %~% وآن دوصد را می‌کند هر دم فدی
# 7 هر یکی جان را ستاند ده بها %~% از نبی خوان عشرة امثالها
# 8 گر بریزد خون من آن دوست‌رو %~% پای‌کوبان جان برافشانم برو
# 9 آزمودم مرگ من در زندگیست %~% چون رهم زین زندگی پایندگیست
# 10 اقتلونی اقتلونی یا ثقات %~% ان فی قتلی حیاتا فی حیات
# 11 یا منیر الخد یا روح البقا %~% اجتذب روحی وجد لی باللقا
# 12 لی حبیب حبه یشوی الحشا %~% لو یشا یمشی علی عینی مشی
# 13 پارسی گو گرچه تازی خوشترست %~% عشق را خود صد زبان دیگرست
# 14 بوی آن دلبر چو پران می‌شود %~% آن زبانها جمله حیران می‌شود
# 15 بس کنم دلبر در آمد در خطاب %~% گوش شو والله اعلم بالصواب
# 16 چونک عاشق توبه کرد اکنون بترس %~% کو چو عیاران کند بر دار درس
# 17 گرچه این عاشق بخارا می‌رود %~% نه به درس و نه به استا می‌رود
# 18 عاشقان را شد مدرس حسن دوست %~% دفتر و درس و سبقشان روی اوست
# 19 خامشند و نعره تکرارشان %~% می‌رود تا عرش و تخت یارشان
# 20 درسشان آشوب و چرخ و زلزله %~% نه زیاداتست و باب سلسله
# 21 سلسله این قوم جعد مشکبار %~% مسله دورست لیکن دور یار
# 22 مسله کیس ار بپرسد کس ترا %~% گو نگنجد گنج حق در کیسه‌ها
# 23 گر دم خلع و مبارا می‌رود %~% بد مبین ذکر بخارا می‌رود
# 24 ذکر هر چیزی دهد خاصیتی %~% زانک دارد هرصفت ماهیتی
# 25 آن بخاری غصه دانش نداشت %~% چشم بر خورشید بینش می‌گماشت
# 26 هرکه درخلوت ببینش یافت راه %~% او ز دانشها نجوید دستگاه
# 27 با جمال جان چوشد هم‌کاسه‌ای %~% باشدش ز اخبار و دانش تاسه‌ای
# 28 دید بردانش بود غالب فرا %~% زان همی دنیا بچربد عامه را
# 29 زانک دنیا را همی‌بینند عین %~% وآن جهانی را همی‌دانند دین
PageV03P184
# 1 رو نهاد آن عاشق خونابه‌ریز %~% دل‌طپان سوی بخارا گرم و تیز
# 2 ریگ آمون پیش او همچون حریر %~% آب جیحون پیش او چون آبگیر
# 3 آن بیابان پیش او چون گلستان %~% می‌فتاد از خنده او چون گل‌ستان
# 4 در سمرقندست قند اما لبش %~% از بخارا یافت و آن شد مذهبش
# 5 ای بخارا عقل‌افزا بوده‌ای %~% لیکن ازمن عقل و دین بربوده‌ای
# 6 بدر می‌جویم از آنم چون هلال %~% صدر می‌جویم درین صف نعال
# 7 چون سواد آن بخارا را بدید %~% در سواد غم بیاضی شد پدید
# 8 ساعتی افتاد بیهوش و دراز %~% عقل او پرید در بستان راز
# 9 بر سر و رویش گلابی می‌زدند %~% از گلاب عشق او غافل بدند
# 10 او گلستانی نهانی دیده بود %~% غارت عشقش ز خود ببریده بود
# 11 تو فسرده درخور این دم نه‌ای %~% با شکر مقرون نه‌ای گرچه نیی
# 12 رخت عقلت با توست و عاقلی %~% کز جنودا لم تروها غافلی
PageV03P185
# 1 اندر آمد در بخارا شادمان %~% پیش معشوق خود و دارالامان
# 2 همچو آن مستی که پرد بر اثیر %~% مه کنارش گیرد و گوید که گیر
# 3 هرکه دیدش در بخارا گفت خیز %~% پیش از پیدا شدن منشین گریز
# 4 که ترا می‌جوید آن شه خشمگین %~% تا کشد از جان تو ده ساله کین
# 5 الله الله درمیا در خون خویش %~% تکیه کم کن بر دم و افسون خویش
# 6 شحنه صدر جهان بودی و راد %~% معتمد بودی مهندس اوستاد
# 7 غدو کردی وز جزا بگریختی %~% رسته بودی باز چون آویختی
# 8 از بلا بگریختی با صد حیل %~% ابلهی آوردت اینجا یا اجل
# 9 ای که عقلت بر عطارد دق کند %~% عقل و عاقل را قضا احمق کند
# 10 نحس خرگوشی که باشد شیرجو %~% زیرکی و عقل و چالاکیت کو
# 11 هست صد چندین فسونهای قضا %~% گفت اذا جا القضا ضاق الفضا
# 12 صد ره و مخلص بود از چپ و راست %~% از قضا بسته شود کو اژدهاست
PageV03P186
# 1 گفت من مستسقیم آبم کشد %~% گرچه می‌دانم که هم آبم کشد
# 2 هیچ مستقسقی بنگریزد ز آب %~% گر دو صد بارش کند مات و خراب
# 3 گر بیاماسد مرا دست و شکم %~% عشق آب از من نخواهد گشت کم
# 4 گویم آنگه که بپرسند از بطون %~% کاشکی بحرم روان بودی درون
# 5 خیک اشکم گو بدر از موج آب %~% گر بمیرم هست مرگم مستطاب
# 6 من بهر جایی که بینم آب جو %~% رشکم آید بودمی من جای او
# 7 دست چون دف و شکم همچون دهل %~% طبل عشق آب می‌کوبم چو گل
# 8 گر بریزد خونم آن روح الامین %~% جرعه جرعه خون خورم همچون زمین
# 9 چون زمین وچون جنین خون‌خواره‌ام %~% تا که عاشق گشته‌ام این کاره‌ام
# 10 شب همی‌جوشم در آتش همچو دیگ %~% روز تا شب خون خورم مانند ریگ
# 11 من پشیمانم که مکر انگیختم %~% از مراد خشم او بگریختم
# 12 گو بران بر جان مستم خشم خویش %~% عید قربان اوست و عاشق گاومیش
# 13 گاو اگر خسپد وگر چیزی خورد %~% بهر عید و ذبح او می‌پرورد
# 14 گاو موسی دان مرا جان داده‌ای %~% جزو جزوم حشر هر آزاده‌ای
# 15 گاو موسی بود قربان گشته‌ای %~% کمترین جزوش حیات کشته‌ای
# 16 برجهید آن کشته ز آسیبش ز جا %~% در خطاب اضربوه بعضها
# 17 یا کرامی اذبحوا هذا البقر %~% ان اردتم حشر ارواح النظر
# 18 از جمادی مردم و نامی شدم %~% وز نما مردم به حیوان برزدم
# 19 مردم از حیوانی و آدم شدم %~% پس چه ترسم کی ز مردن کم شدم
# 20 حمله دیگر بمیرم از بشر %~% تا بر آرم از ملایک پر و سر
# 21 وز ملک هم بایدم جستن ز جو %~% کل شی هالک الا وجهه
# 22 بار دیگر از ملک قربان شوم %~% آنچ اندر وهم ناید آن شوم
# 23 پس عدم گردم عدم چون ارغنون %~% گویدم که انا الیه راجعون
# 24 مرگ دان آنک اتفاق امتست %~% کاب حیوانی نهان در ظلمتست
# 25 همچو نیلوفر برو زین طرف جو %~% همچو مستسقی حریص و مرگ‌جو
# 26 مرگ او آبست و او جویای آب %~% می‌خورد والله اعلم بالصواب
# 27 ای فسرده عاشق ننگین نمد %~% کو ز بیم جان ز جانان می‌رمد
# 28 سوی تیغ عشقش ای ننگ زنان %~% صد هزاران جان نگر دستک‌زنان
# 29 جوی دیدی کوزه اندر جوی ریز %~% آب را از جوی کی باشد گریز
# 30 آب کوزه چون در آب جو شود %~% محو گردد در وی و جو او شود
# 31 وصف او فانی شد و ذاتش بقا %~% زین سپس نه کم شود نه بدلقا
# 32 خویش را بر نخل او آویختم %~% عذر آن را که ازو بگریختم
PageV03P187
# 1 همچو گویی سجده کن بر رو و سر %~% جانب آن صدر شد با چشم تر
# 2 جمله خلقان منتظر سر در هوا %~% کش بسوزد یا برآویزد ورا
# 3 این زمان این احمق یک لخت را %~% آن نماید که زمان بدبخت را
# 4 همچو پروانه شرر را نور دید %~% احمقانه در فتاد از جان برید
# 5 لیک شمع عشق چون آن شمع نیست %~% روشن اندر روشن اندر روشنیست
# 6 او به عکس شمعهای آتشیست %~% می‌نماید آتش و جمله خوشیست
PageV03P188
# 1 یک حکایت گوش کن ای نیک‌پی %~% مسجدی بد بر کنار شهر ری
# 2 هیچ کس در وی نخفتی شب ز بیم %~% که نه فرزندش شدی آن شب یتیم
# 3 بس که اندر وی غریب عور رفت %~% صبحدم چون اختران در گور رفت
# 4 خویشتن را نیک ازین آگاه کن %~% صبح آمد خواب را کوتاه کن
# 5 هر کسی گفتی که پریانند تند %~% اندرو مهمان کشان با تیغ کند
# 6 آن دگر گفتی که سحرست و طلسم %~% کین رصد باشد عدو جان و خصم
# 7 آن دگر گفتی که بر نه نقش فاش %~% بر درش کای میهمان اینجا مباش
# 8 شب مخسپ اینجا اگر جان بایدت %~% ورنه مرگ اینجا کمین بگشایدت
# 9 وان یکی گفتی که شب قفلی نهید %~% غافلی کاید شما کم ره دهید
PageV03P189
# 1 تا یکی مهمان در آمد وقت شب %~% کو شنیده بود آن صیت عجب
# 2 از برای آزمون می‌آزمود %~% زانک بس مردانه و جان سیر بود
# 3 گفت کم گیرم سر و اشکمبه‌ای %~% رفته گیر از گنج جان یک حبه‌ای
# 4 صورت تن گو برو من کیستم %~% نقش کم ناید چو من باقیستم
# 5 چون نفخت بودم از لطف خدا %~% نفخ حق باشم ز نای تن جدا
# 6 تا نیفتد بانگ نفخش این طرف %~% تا رهد آن گوهر از تنگین صدف
# 7 چون تمنوا موت گفت ای صادقین %~% صادقم جان را برافشانم برین
PageV03P190
# 1 قوم گفتندش که هین اینجا مخسپ %~% تا نکوبد جانستانت همچو کسپ
# 2 که غریبی و نمی‌دانی ز حال %~% کاندرین جا هر که خفت آمد زوال
# 3 اتفاقی نیست این ما بارها %~% دیده‌ایم و جمله اصحاب نهی
# 4 هر که آن مسجد شبی مسکن شدش %~% نیم‌شب مرگ هلاهل آمدش
# 5 از یکی ما تابه صد این دیده‌ایم %~% نه به تقلید از کسی بشنیده‌ایم
# 6 گفت الدین نصیحه آن رسول %~% آن نصیحت در لغت ضد غلول
# 7 این نصیحت راستی در دوستی %~% در غلولی خاین و سگ‌پوستی
# 8 بی خیانت این نصیحت از وداد %~% می‌نماییمت مگرد از عقل و داد
PageV03P191
# 1 گفت او ای ناصحان من بی ندم %~% از جهان زندگی سیر آمدم
# 2 منبلی‌ام زخم جو و زخم‌خواه %~% عافیت کم جوی از منبل براه
# 3 منبلی نی کو بود خود برگ‌جو %~% منبلی‌ام لاابالی مرگ‌جو
# 4 منبلی نی کو به کف پول آورد %~% منبلی چستی کزین پل بگذرد
# 5 آن نه کو بر هر دکانی بر زند %~% بل جهد از کون و کانی بر زند
# 6 مرگ شیرین گشت و نقلم زین سرا %~% چون قفس هشتن پریدن مرغ را
# 7 آن قفس که هست عین باغ در %~% مرغ می‌بیند گلستان و شجر
# 8 جوق مرغان از برون گرد قفس %~% خوش همی‌خوانند ز آزادی قصص
# 9 مرغ را اندر قفس زان سبزه‌زار %~% نه خورش ماندست و نه صبر و قرار
# 10 سر ز هر سوراخ بیرون می‌کند %~% تا بود کین بند از پا برکند
# 11 چون دل و جانش چنین بیرون بود %~% آن قفس را در گشایی چون بود
# 12 نه چنان مرغ قفس در اندهان %~% گرد بر گردش به حلقه گربگان
# 13 کی بود او را درین خوف و حزن %~% آرزوی از قفس بیرون شدن
# 14 او همی‌خواهد کزین ناخوش حصص %~% صد قفس باشد بگرد این قفس
PageV03P192
# 1 آنچنانک گفت جالینوس راد %~% از هوای این جهان و از مراد
# 2 راضیم کز من بماند نیم جان %~% که ز کون استری بینم جهان
# 3 گربه می‌بیند بگرد خود قطار %~% مرغش آیس گشته بودست از مطار
# 4 یا عدم دیدست غیر این جهان %~% در عدم نادیده او حشری نهان
# 5 چون جنین کش می‌کشد بیرون کرم %~% می‌گریزد او سپس سوی شکم
# 6 لطف رویش سوی مصدر می‌کند %~% او مقر در پشت مادر می‌کند
# 7 که اگر بیرون فتم زین شهر و کام %~% ای عجب بینم بدیده این مقام
# 8 یا دری بودی در آن شهر وخم %~% که نظاره کردمی اندر رحم
# 9 یا چو چشمه سوزنی راهم بدی %~% که ز بیرونم رحم دیده شدی
# 10 آن جنین هم غافلست از عالمی %~% همچو جالینوس او نامحرمی
# 11 اونداند کن رطوباتی که هست %~% آن مدد از عالم بیرونیست
# 12 آنچنانک چار عنصر در جهان %~% صد مدد آرد ز شهر لامکان
# 13 آب و دانه در قفس گر یافتست %~% آن ز باغ و عرصه‌ای درتافتست
# 14 جانهای انبیا بینند باغ %~% زین قفس در وقت نقلان و فراغ
# 15 پس ز جالینوس و عالم فارغند %~% همچو ماه اندر فلکها بازغند
# 16 ور ز جالینوس این گفت افتراست %~% پس جوابم بهر جالینوس نیست
# 17 این جواب آنکس آمد کین بگفت %~% که نبودستش دل پر نور جفت
# 18 مرغ جانش موش شد سوراخ‌جو %~% چون شنید از گربگان او عرجوا
# 19 زان سبب جانش وطن دید و قرار %~% اندرین سوراخ دنیا موش‌وار
# 20 هم درین سوراخ بنایی گرفت %~% درخور سوراخ دانایی گرفت
# 21 پیشه‌هایی که مرورا در مزید %~% کاندرین سوراخ کار آید گزید
# 22 زانک دل بر کند از بیرون شدن %~% بسته شد راه رهیدن از بدن
# 23 عنکبوت ار طبع عنقا داشتی %~% از لعابی خیمه کی افراشتی
# 24 گربه کرده چنگ خود اندر قفس %~% نام چنگش درد و سرسام و مغص
# 25 گربه مرگست و مرض چنگال او %~% می‌زند بر مرغ و پر و بال او
# 26 گوشه گوشه می‌جهد سوی دوا %~% مرگ چون قاضیست و رنجوری گوا
# 27 چون پیاده قاضی آمد این گواه %~% که همی‌خواند ترا تا حکم گاه
# 28 مهلتی می‌خواهی از وی در گریز %~% گر پذیرد شد و گرنه گفت خیز
# 29 جستن مهلت دوا و چاره‌ها %~% که زنی بر خرقه تن پاره‌ها
# 30 عاقبت آید صباحی خشم‌وار %~% چند باشد مهلت آخر شرم دار
# 31 عذر خود از شه بخواه ای پرحسد %~% پیش از آنک آنچنان روزی رسد
# 32 وانک در ظلمت براند بارگی %~% برکند زان نور دل یکبارگی
# 33 می‌گریزد از گوا و مقصدش %~% کان گوا سوی قضا می‌خواندش
PageV03P193
# 1 قوم گفتندش مکن جلدی برو %~% تا نگردد جامه و جانت گرو
# 2 آن ز دور آسان نماید به نگر %~% که به آخر سخت باشد ره‌گذر
# 3 خویشتن آویخت بس مرد و سکست %~% وقت پیچاپیچ دست‌آویز جست
# 4 پیشتر از واقعه آسان بود %~% در دل مردم خیال نیک و بد
# 5 چون در آید اندرون کارزار %~% آن زمان گردد بر آنکس کار زار
# 6 چون نه شیری هین منه تو پای پیش %~% کان اجل گرگست و جان تست میش
# 7 ور ز ابدالی و میشت شیر شد %~% آمن آ که مرگ تو سرزیر شد
# 8 کیست ابدال آنک او مبدل شود %~% خمرش از تبدیل یزدان خل شود
# 9 لیک مستی شیرگیری وز گمان %~% شیر پنداری تو خود را هین مران
# 10 گفت حق ز اهل نفاق ناسدید %~% باسهم ما بینهم باس شدید
# 11 در میان همدگر مردانه‌اند %~% در غزا چون عورتان خانه‌اند
# 12 گفت پیغامبر سپهدار غیوب %~% لا شجاعة یا فتی قبل الحروب
# 13 وقت لاف غزو مستان کف کنند %~% وقت جوش جنگ چون کف بی‌فنند
# 14 وقت ذکر غزو شمشیرش دراز %~% وقت کر و فر تیغش چون پیاز
# 15 وقت اندیشه دل او زخم‌جو %~% پس به یک سوزن تهی شد خیک او
# 16 من عجب دارم ز جویای صفا %~% کو رمد در وقت صیقل از جفا
# 17 عشق چون دعوی جفا دیدن گواه %~% چون گواهت نیست شد دعوی تباه
# 18 چون گواهت خواهد این قاضی مرنج %~% بوسه ده بر مار تا یابی تو گنج
# 19 آن جفا با تو نباشد ای پسر %~% بلک با وصف بدی اندر تو در
# 20 بر نمد چوبی که آن را مرد زد %~% بر نمد آن را نزد بر گرد زد
# 21 گر بزد مر اسپ را آن کینه کش %~% آن نزد بر اسپ زد بر سکسکش
# 22 تا ز سکسک وا رهد خوش‌پی شود %~% شیره را زندان کنی تا می‌شود
# 23 گفت چندان آن یتیمک را زدی %~% چون نترسیدی ز قهر ایزدی
# 24 گفت او را کی زدم ای جان و دوست %~% من بر آن دیوی زدم کو اندروست
# 25 مادر ار گوید ترا مرگ تو باد %~% مرگ آن خو خواهد و مرگ فساد
# 26 آن گروهی کز ادب بگریختند %~% آب مردی و آب مردان ریختند
# 27 عاذلانشان از وغا وا راندند %~% تا چنین حیز و مخنث ماندند
# 28 لاف و غره ژاژخا را کم شنو %~% با چنینها در صف هیجا مرو
# 29 زانک زاد و کم خبالا گفت حق %~% کز رفاق سست برگردان ورق
# 30 که گر ایشان با شما همره شوند %~% غازیان بی‌مغز همچون که شوند
# 31 خویشتن را با شما هم‌صف کنند %~% پس گریزند و دل صف بشکنند
# 32 پس سپاهی اندکی بی این نفر %~% به که با اهل نفاق آید حشر
# 33 هست بادام کم خوش بیخته %~% به ز بسیاری به تلخ آمیخته
# 34 تلخ و شیرین در ژغاژغ یک شی‌اند %~% نقص از آن افتاد که همدل نیند
# 35 گبر ترسان دل بود کو از گمان %~% می‌زید در شک ز حال آن جهان
# 36 می‌رود در ره نداند منزلی %~% گام ترسان می‌نهد اعمی دلی
# 37 چون نداند ره مسافر چون رود %~% با ترددها و دل پرخون رود
# 38 هرکه گویدهای این‌سو راه نیست %~% او کند از بیم آنجا وقف و ایست
# 39 ور بداند ره دل با هوش او %~% کی رود هر های و هو در گوش او
# 40 پس مشو همراه این اشتردلان %~% زانک وقت ضیق و بیمند آفلان
# 41 پس گریزند و ترا تنها هلند %~% گرچه اندر لاف سحر بابلند
# 42 تو ز رعنایان مجو هین کارزار %~% تو ز طاوسان مجو صید و شکار
# 43 طبع طاوسست و وسواست کند %~% دم زند تا از مقامت بر کند
PageV03P194
# 1 همچو شیطان در سپه شد صد یکم %~% خواند افسون که اننی جار لکم
# 2 چون قریش از گفت او حاضر شدند %~% هر دو لشکر در ملاقان آمدند
# 3 دید شیطان از ملایک اسپهی %~% سوی صف مؤمنان اندر رهی
# 4 آن جنودا لم تروها صف زده %~% گشت جان او ز بیم آتشکده
# 5 پای خود وا پس کشیده می‌گرفت %~% که همی‌بینم سپاهی من شگفت
# 6 ای اخاف الله ما لی منه عون %~% اذهبوا انی اری ما لاترون
# 7 گفت حارث ای سراقه شکل هین %~% دی چرا تو می‌نگفتی اینچنین
# 8 گفت این دم من همی‌بینم حرب %~% گفت می‌بینی جعاشیش عرب
# 9 می‌نبینی غیر این لیک ای تو ننگ %~% آن زمان لاف بود این وقت جنگ
# 10 دی همی‌گفتی که پایندان شدم %~% که بودتان فتح و نصرت دم‌بدم
# 11 دی زعیم الجیش بودی ای لعین %~% وین زمان نامرد و ناچیز و مهین
# 12 تا بخوردیم آن دم تو و آمدیم %~% تو بتون رفتی و ما هیزم شدیم
# 13 چونک حارث با سراقه گفت این %~% از عتابش خشمگین شد آن لعین
# 14 دست خود خشمین ز دست او کشید %~% چون ز گفت اوش درد دل رسید
# 15 سینه‌اش را کوفت شیطان و گریخت %~% خون آن بیچارگان زین مکر ریخت
# 16 چونک ویران کرد چندین عالم او %~% پس بگفت این بری منکم
# 17 کوفت اندر سینه‌اش انداختش %~% پس گریزان شد چو هیبت تاختش
# 18 نفس و شیطان هر دو یک تن بوده‌اند %~% در دو صورت خویش را بنموده‌اند
# 19 چون فرشته و عقل کایشان یک بدند %~% بهر حکمتهاش دو صورت شدند
# 20 دشمنی داری چنین در سر خویش %~% مانع عقلست و خصم جان و کیش
# 21 یکنفس حمله کند چون سوسمار %~% پس بسوراخی گریزد در فرار
# 22 در دل او سوراخها دارد کنون %~% سر ز هر سوراخ می‌آرد برون
# 23 نام پنهان گشتن دیو از نفوس %~% واندر آن سوراخ رفتن شد خنوس
# 24 که خنوسش چون خنوس قنفذست %~% چون سر قنفذ ورا آمد شذست
# 25 که خدا آن دیو را خناس خواند %~% کو سر آن خارپشتک را بماند
# 26 می نهان گردد سر آن خارپشت %~% دم‌بدم از بیم صیاد درشت
# 27 تا چو فرصت یافت سر آرد برون %~% زین چنین مکری شود مارش زبون
# 28 گرنه نفس از اندرون راهت زدی %~% ره‌زنان را بر تو دستی کی بدی
# 29 زان عوان مقتضی که شهوتست %~% دل اسیر حرص و آز و آفتست
# 30 زان عوان سر شدی دزد و تباه %~% تا عوانان را به قهر تست راه
# 31 در خبر بشنو تو این پند نکو %~% بیم جنبیکم لکم اعدی عدو
# 32 طمطراق این عدو مشنو گریز %~% کو چو ابلیسست در لج و ستیز
# 33 بر تو او از بهر دنیا و نبرد %~% آن عذاب سرمدی را سهل کرد
# 34 چه عجب گر مرگ را آسان کند %~% او ز سحر خویش صد چندان کند
# 35 سحر کاهی را به صنعت که کند %~% باز کوهی را چو کاهی می‌تند
# 36 زشتها را نغز گرداند به فن %~% نغزها را زشت گرداند به ظن
# 37 کار سحر اینست کو دم می‌زند %~% هر نفس قلب حقایق می‌کند
# 38 آدمی را خر نماید ساعتی %~% آدمی سازد خری را وآیتی
# 39 این چنین ساحر درون تست و سر %~% ان فی الوسواس سحرا مستتر
# 40 اندر آن عالم که هست این سحرها %~% ساحران هستند جادویی‌گشا
# 41 اندر آن صحرا که رست این زهر تر %~% نیز روییدست تریاق ای پسر
# 42 گویدت تریاق از من جو سپر %~% که ز زهرم من به تو نزدیکتر
# 43 گفت او سحرست و ویرانی تو %~% گفت من سحرست و دفع سحر او
PageV03P195
# 1 گفت پیغامبر که ان فی البیان %~% سحرا و حق گفت آن خوش پهلوان
# 2 هین مکن جلدی برو ای بوالکرم %~% مسجد و ما را مکن زین متهم
# 3 که بگوید دشمنی از دشمنی %~% آتشی در ما زند فردا دنی
# 4 که بتاسانید او را ظالمی %~% بر بهانه مسجد او بد سالمی
# 5 تا بهانه قتل بر مسجد نهد %~% چونک بدنامست مسجد او جهد
# 6 تهمتی بر ما منه ای سخت‌جان %~% که نه‌ایم آمن ز مکر دشمنان
# 7 هین برو جلدی مکن سودا مپز %~% که نتان پیمود کیوان را بگز
# 8 چون تو بسیاران بلافیده ز بخت %~% ریش خود بر کنده یک یک لخت لخت
# 9 هین برو کوتاه کن این قیل و قال %~% خویش و ما را در میفکن در وبال
PageV03P196
# 1 گفت ای یاران از آن دیوان نیم %~% که ز لا حولی ضعیف آید پیم
# 2 کودکی کو حارس کشتی بدی %~% طبلکی در دفع مرغان می‌زدی
# 3 تا رمیدی مرغ زان طبلک ز کشت %~% کشت از مرغان بد بی خوف گشت
# 4 چونک سلطان شاه محمود کریم %~% برگذر زد آن طرف خیمه عظیم
# 5 با سپاهی همچو استاره اثیر %~% انبه و پیروز و صفدر ملک‌گیر
# 6 اشتری بد کو بدی حمال کوس %~% بختیی بد پیش‌رو همچون خروس
# 7 بانگ کوس و طبل بر وی روز و شب %~% می‌زدی اندر رجوع و در طلب
# 8 اندر آن مزرع در آمد آن شتر %~% کودک آن طبلک بزد در حفظ بر
# 9 عاقلی گفتش مزن طبلک که او %~% پخته طبلست با آنشست خو
# 10 پیش او چه بود تبوراک تو طفل %~% که کشد او طبل سلطان بیست کفل
# 11 عاشقم من کشته قربان لا %~% جان من نوبتگه طبل بلا
# 12 خود تبوراکست این تهدیدها %~% پیش آنچ دیده است این دیدها
# 13 ای حریفان من از آنها نیستم %~% کز خیالاتی درین ره بیستم
# 14 من چو اسماعیلیانم بی‌حذر %~% بل چو اسمعیل آزادم ز سر
# 15 فارغم از طمطراق و از ریا %~% قل تعالوا گفت جانم را بیا
# 16 گفت پیغامبر که جاد فی السلف %~% بالعطیه من تیقن بالخلف
# 17 هر که بیند مر عطا را صد عوض %~% زود دربازد عطا را زین غرض
# 18 جمله در بازار از آن گشتند بند %~% تا چو سود افتاد مال خود دهند
# 19 زر در انبانها نشسته منتظر %~% تا که سود آید ببذل آید مصر
# 20 چون ببیند کاله‌ای در ربح بیش %~% سرد گردد عشقش از کالای خویش
# 21 گرم زان ماندست با آن کو ندید %~% کاله‌های خویش را ربح و مزید
# 22 همچنین علم و هنرها و حرف %~% چون بدید افزون از آنها در شرف
# 23 تا به از جان نیست جان باشد عزیز %~% چون به آمد نام جان شد چیز لیز
# 24 لعبت مرده بود جان طفل را %~% تا نگشت او در بزرگی طفل‌زا
# 25 این تصور وین تخیل لعبتست %~% تا تو طفلی پس بدانت حاجتست
# 26 چون ز طفلی رست جان شد در وصال %~% فارغ از حس است و تصویر و خیال
# 27 نیست محرم تا بگویم بی‌نفاق %~% تن زدم والله اعلم بالوفاق
# 28 مال و تن برف‌اند ریزان فنا %~% حق خریدارش که الله اشتری
# 29 برفها زان از ثمن اولیستت %~% که هیی در شک یقینی نیستت
# 30 وین عجب ظنست در تو ای مهین %~% که نمی‌پرد به بستان یقین
# 31 هر گمان تشنه یقینست ای پسر %~% می‌زند اندر تزاید بال و پر
# 32 چون رسد در علم پس پر پا شود %~% مر یقین را علم او بویا شود
# 33 زانک هست اندر طریق مفتتن %~% علم کمتر از یقین و فوق ظن
# 34 علم جویای یقین باشد بدان %~% و آن یقین جویای دیدست و عیان
# 35 اندر الهیکم بجو این را کنون %~% از پس کلا پس لو تعلمون
# 36 می‌کشد دانش ببینش ای علیم %~% گر یقین گشتی ببینندی جحیم
# 37 دید زاید از یقین بی امتهال %~% آنچنانک از ظن می‌زاید خیال
# 38 اندر الهیکم بیان این ببین %~% که شود علم الیقین عین الیقین
# 39 از گمان و از یقین بالاترم %~% وز ملامت بر نمی‌گردد سرم
# 40 چون دهانم خورد از حلوای او %~% چشم‌روشن گشتم و بینای او
# 41 پا نهم گستاخ چون خانه روم %~% پا نلرزانم نه کورانه روم
# 42 آنچ گل را گفت حق خندانش کرد %~% با دل من گفت و صد چندانش کرد
# 43 آنچ زد بر سرو و قدش راست کرد %~% و آنچ از وی نرگس و نسرین بخورد
# 44 آنچ نی را کرد شیرین جان و دل %~% و آنچ خاکی یافت ازو نقش چگل
# 45 آنچ ابرو را چنان طرار ساخت %~% چهره را گلگونه و گلنار ساخت
# 46 مر زبان را داد صد افسون‌گری %~% وانک کان را داد زر جعفری
# 47 چون در زرادخانه باز شد %~% غمزه‌های چشم تیرانداز شد
# 48 بر دلم زد تیر و سوداییم کرد %~% عاشق شکر و شکرخاییم کرد
# 49 عاشق آنم که هر آن آن اوست %~% عقل و جان جاندار یک مرجان اوست
# 50 من نلافم ور بلافم همچو آب %~% نیست در آتش‌کشی‌ام اضطراب
# 51 چون بدزدم چون حفیظ مخزن اوست %~% چون نباشم سخت‌رو پشت من اوست
# 52 هر که از خورشید باشد پشت گرم %~% سخت رو باشد نه بیم او را نه شرم
# 53 همچو روی آفتاب بی‌حذر %~% گشت رویش خصم‌سوز و پرده‌در
# 54 هر پیمبر سخت‌رو بد در جهان %~% یکسواره کوفت بر جیش شهان
# 55 رو نگردانید از ترس و غمی %~% یک‌تنه تنها بزد بر عالمی
# 56 سنگ باشد سخت‌رو و چشم‌شوخ %~% او نترسد از جهان پر کلوخ
# 57 کان کلوخ از خشت‌زن یک‌لخت شد %~% سنگ از صنع خدایی سخت شد
# 58 گوسفندان گر برونند از حساب %~% ز انبهیشان کی بترسد آن قصاب
# 59 کلکم راع نبی چون راعیست %~% خلق مانند رمه او ساعیست
# 60 از رمه چوپان نترسد در نبرد %~% لیکشان حافظ بود از گرم و سرد
# 61 گر زند بانگی ز قهر او بر رمه %~% دان ز مهرست آن که دارد بر همه
# 62 هر زمان گوید به گوشم بخت نو %~% که ترا غمگین کنم غمگین مشو
# 63 من ترا غمگین و گریان زان کنم %~% تا کت از چشم بدان پنهان کنم
# 64 تلخ گردانم ز غمها خوی تو %~% تا بگردد چشم بد از روی تو
# 65 نه تو صیادی و جویای منی %~% بنده و افکنده رای منی
# 66 حیله اندیشی که در من در رسی %~% در فراق و جستن من بی‌کسی
# 67 چاره می‌جوید پی من درد تو %~% می‌شنودم دوش آه سرد تو
# 68 من توانم هم که بی این انتظار %~% ره دهم بنمایمت راه گذار
# 69 تا ازین گرداب دوران وا رهی %~% بر سر گنج وصالم پا نهی
# 70 لیک شیرینی و لذات مقر %~% هست بر اندازه رنج سفر
# 71 آنگه ا ز شهر و ز خویشان بر خوری %~% کز غریبی رنج و محنتها بری
PageV03P197
# 1 بنگر اندر نخودی در دیگ چون %~% می‌جهد بالا چو شد ز آتش زبون
# 2 هر زمان نخود بر آید وقت جوش %~% بر سر دیگ و برآرد صد خروش
# 3 که چرا آتش به من در می‌زنی %~% چون خریدی چون نگونم می‌کنی
# 4 می‌زند کفلیز کدبانو که نی %~% خوش بجوش و بر مجه ز آتش‌کنی
# 5 زان نجوشانم که مکروه منی %~% بلک تا گیری تو ذوق و چاشنی
# 6 تا غذی گردی بیامیزی بجان %~% بهرخواری نیستت این امتحان
# 7 آب می‌خوردی به بستان سبز و تر %~% بهراین آتش بدست آن آب خور
# 8 رحمتش سابق بدست از قهر زان %~% تا ز رحمت گردد اهل امتحان
# 9 رحمتش بر قهر از آن سابق شدست %~% تا که سرمایه وجود آید بدست
# 10 زانک بی‌لذت نروید لحم و پوست %~% چون نروید چه گدازد عشق دوست
# 11 زان تقاضا گر بیاید قهرها %~% تا کنی ایثار آن سرمایه را
# 12 باز لطف آید برای عذر او %~% که بکردی غسل و بر جستی ز جو
# 13 گوید ای نخود چریدی در بهار %~% رنج مهمان تو شد نیکوش دار
# 14 تا که مهمان باز گردد شکر ساز %~% پیش شه گوید ز ایثار تو باز
# 15 تا به جای نعمتت منعم رسد %~% جمله نعمتها برد بر تو حسد
# 16 من خلیلم تو پسر پیش بچک %~% سر بنه انی ارانی اذبحک
# 17 سر به پیش قهر نه دل بر قرار %~% تا ببرم حلقت اسمعیل‌وار
# 18 سر ببرم لیک این سر آن سریست %~% کز بریده گشتن و مردن بریست
# 19 لیک مقصود ازل تسلیم تست %~% ای مسلمان بایدت تسلیم جست
# 20 ای نخود می‌جوش اندر ابتلا %~% تا نه هستی و نه خود ماند ترا
# 21 اندر آن بستان اگر خندیده‌ای %~% تو گل بستان جان و دیده‌ای
# 22 گر جدا از باغ آب و گل شدی %~% لقمه گشتی اندر احیا آمدی
# 23 شو غذی و قوت و اندیشه‌ها %~% شیر بودی شیر شو در بیشه‌ها
# 24 از صفاتش رسته‌ای والله نخست %~% در صفاتش باز رو چالاک و چست
# 25 ز ابر و خورشید و ز گردون آمدی %~% پس شدی اوصاف و گردون بر شدی
# 26 آمدی در صورت باران و تاب %~% می‌روی اندر صفات مستطاب
# 27 جزو شید و ابر و انجمها بدی %~% نفس و فعل و قول و فکرتها شدی
# 28 هستی حیوان شد از مرگ نبات %~% راست آمد اقتلونی یا ثقات
# 29 چون چنین بردیست ما را بعد مات %~% راست آمد ان فی قتلی حیات
# 30 فعل و قول و صدق شد قوت ملک %~% تا بدین معراج شد سوی فلک
# 31 آنچنان کان طعمه شد قوت بشر %~% از جمادی بر شد و شد جانور
# 32 این سخن را ترجمه پهناوری %~% گفته آید در مقام دیگری
# 33 کاروان دایم ز گردون می‌رسد %~% تا تجارت می‌کند وا می‌رود
# 34 پس برو شیرین و خوش با اختیار %~% نه بتلخی و کراهت دزدوار
# 35 زان حدیث تلخ می‌گویم ترا %~% تا ز تلخیها فرو شویم ترا
# 36 ز آب سرد انگور افسرده رهد %~% سردی و افسردگی بیرون نهد
# 37 تو ز تلخی چونک دل پر خون شوی %~% پس ز تلخیها همه بیرون روی
PageV03P198
# 1 سگ شکاری نیست او را طوق نیست %~% خام و ناجوشیده جز بی‌ذوق نیست
# 2 گفت نخود چون چنینست ای ستی %~% خوش بجوشم یاریم ده راستی
# 3 تو درین جوشش چو معمار منی %~% کفچلیزم زن که بس خوش می‌زنی
# 4 همچو پیلم بر سرم زن زخم و داغ %~% تا نبینم خواب هندستان و باغ
# 5 تا که خود را در دهم در جوش من %~% تا رهی یابم در آن آغوش من
# 6 زانک انسان در غنا طاغی شود %~% همچو پیل خواب‌بین یاغی شود
# 7 پیل چون در خواب بیند هند را %~% پیلبان را نشنود آرد دغا
PageV03P199
# 1 آن ستی گوید ورا که پیش ازین %~% من چو تو بودم ز اجزای زمین
# 2 چون بنوشیدم جهاد آذری %~% پس پذیرا گشتم و اندر خوری
# 3 مدتی جوشیده‌ام اندر زمن %~% مدتی دیگر درون دیگ تن
# 4 زین دو جوشش قوت حسها شدم %~% روح گشتم پس ترا استا شدم
# 5 در جمادی گفتمی زان می‌دوی %~% تا شوی علم و صفات معنوی
# 6 چون شدم من روح پس بار دگر %~% جوش دیگر کن ز حیوانی گذر
# 7 از خدا می‌خواه تا زین نکته‌ها %~% در نلغزی و رسی در منتها
# 8 زانک از قرآن بسی گمره شدند %~% زان رسن قومی درون چه شدند
# 9 مر رسن را نیست جرمی ای عنود %~% چون ترا سودای سربالا نبود
PageV03P200
# 1 آن غریب شهر سربالا طلب %~% گفت می‌خسپم درین مسجد بشب
# 2 مسجدا گر کربلای من شوی %~% کعبه حاجت‌روای من شوی
# 3 هین مرا بگذار ای بگزیده دار %~% تا رسن‌بازی کنم منصوروار
# 4 گر شدیت اندر نصیحت جبرئیل %~% می‌نخواهد غوث در آتش خلیل
# 5 جبرئیلا رو که من افروخته %~% بهترم چون عود و عنبر سوخته
# 6 جبرئیلا گر چه یاری می‌کنی %~% چون برادر پاس داری می‌کنی
# 7 ای برادر من بر آذر چابکم %~% من نه آن جانم که گردم بیش و کم
# 8 جان حیوانی فزاید از علف %~% آتشی بود و چو هیزم شد تلف
# 9 گر نگشتی هیزم او مثمر بدی %~% تا ابد معمور و هم عامر بدی
# 10 باد سوزانت این آتش بدان %~% پرتو آتش بود نه عین آن
# 11 عین آتش در اثیر آمد یقین %~% پرتو و سایه ویست اندر زمین
# 12 لاجرم پرتو نپاید ز اضطراب %~% سوی معدن باز می‌گردد شتاب
# 13 قامت تو بر قرار آمد بساز %~% سایه‌ات کوته دمی یکدم دراز
# 14 زانک در پرتو نیابد کس ثبات %~% عکسها وا گشت سوی امهات
# 15 هین دهان بر بند فتنه لب گشاد %~% خشک آر الله اعلم بالرشاد
PageV03P201
# 1 پیش از آنک این قصه تا مخلص رسد %~% دود و گندی آمد از اهل حسد
# 2 من نمی‌رنجم ازین لیک این لگد %~% خاطر ساده‌دلی را پی کند
# 3 خوش بیان کرد آن حکیم غزنوی %~% بهر محجوبان مثال معنوی
# 4 که ز قرآن گر نبیند غیر قال %~% این عجب نبود ز اصحاب ضلال
# 5 کز شعاع آفتاب پر ز نور %~% غیر گرمی می‌نیابد چشم کور
# 6 خربطی ناگاه از خرخانه‌ای %~% سر برون آورد چون طعانه‌ای
# 7 کین سخن پستست یعنی مثنوی %~% قصه پیغامبرست و پی‌روی
# 8 نیست ذکر بحث و اسرار بلند %~% که دوانند اولیا آن سو سمند
# 9 از مقامات تبتل تا فنا %~% 
# 10 شرح و حد هر مقام و منزلی %~% که بپر زو بر پرد صاحب‌دلی
# 11 چون کتاب الله بیامد هم بر آن %~% این چنین طعنه زدند آن کافران
# 12 که اساطیرست و افسانه نژند %~% نیست تعمیقی و تحقیقی بلند
# 13 کودکان خرد فهمش می‌کنند %~% نیست جز امر پسند و ناپسند
# 14 ذکر یوسف ذکر زلف پر خمش %~% ذکر یعقوب و زلیخا و غمش
# 15 ظاهرست و هرکسی پی می‌برد %~% کو بیان که گم شود در وی خرد
# 16 گفت اگر آسان نماید این به تو %~% این چنین آسان یکی سوره بگو
# 17 جنتان و انستان و اهل کار %~% گو یکی آیت ازین آسان بیار
PageV03P202
# 1 حرف قرآن را بدان که ظاهریست %~% زیر ظاهر باطنی بس قاهریست
# 2 زیر آن باطن یکی بطن سوم %~% که درو گردد خردها جمله گم
# 3 بطن چارم از نبی خود کس ندید %~% جز خدای بی‌نظیر بی‌ندید
# 4 تو ز قرآن ای پسر ظاهر مبین %~% دیو آدم را نبیند جز که طین
# 5 ظاهر قرآن چو شخص آدمیست %~% که نقوشش ظاهر و جانش خفیست
# 6 مرد را صد سال عم و خال او %~% یک سر مویی نبیند حال او
PageV03P203
# 1 آنک گویند اولیا در که بوند %~% تا ز چشم مردمان پنهان شوند
# 2 پیش خلق ایشان فراز صد که‌اند %~% گام خود بر چرخ هفتم می‌نهند
# 3 پس چرا پنهان شود که‌جو بود %~% کو ز صد دریا و که زان سو بود
# 4 حاجتش نبود به سوی که گریخت %~% کز پیش کره فلک صد نعل ریخت
# 5 چرخ گردید و ندید او گرد جان %~% تعزیت‌جامه بپوشید آسمان
# 6 گر به ظاهر آن پری پنهان بود %~% آدمی پنهان‌تر از پریان بود
# 7 نزد عاقل زان پری که مضمرست %~% آدمی صد بار خود پنهان‌ترست
# 8 آدمی نزدیک عاقل چون خفیست %~% چون بود آدم که در غیب او صفیست
PageV03P204
# 1 آدمی همچون عصای موسی‌است %~% آدمی همچون فسون عیسی‌است
# 2 در کف حق بهر داد و بهر زین %~% قلب مومن هست بین اصبعین
# 3 ظاهرش چوبی ولیکن پیش او %~% کون یک لقمه چو بگشاید گلو
# 4 تو مبین ز افسون عیسی حرف و صوت %~% آن ببین کز وی گریزان گشت موت
# 5 تو مبین ز افسونش آن لهجات پست %~% آن نگر که مرده بر جست و نشست
# 6 تو مبین مر آن عصا را سهل یافت %~% آن ببین که بحر خضرا را شکافت
# 7 تو ز دوری دیده‌ای چتر سیاه %~% یک قدم فا پیش نه بنگر سپاه
# 8 تو ز دوری می‌نبینی جز که گرد %~% اندکی پیش آ ببین در گرد مرد
# 9 دیده‌ها را گرد او روشن کند %~% کوهها را مردی او بر کند
# 10 چون بر آمد موسی از اقصای دشت %~% کوه طور از مقدمش رقاص گشت
PageV03P205
# 1 روی داود از فرش تابان شده %~% کوهها اندر پیش نالان شده
# 2 کوه با داود گشته همرهی %~% هردو مطرب مست در عشق شهی
# 3 یا جبال اوبی امر آمده %~% هر دو هم‌آواز و هم‌پرده شده
# 4 گفت داودا تو هجرت دیده‌ای %~% بهر من از همدمان ببریده‌ای
# 5 ای غریب فرد بی مونس شده %~% آتش شوق از دلت شعله زده
# 6 مطربان خواهی و قوال و ندیم %~% کوهها را پیشت آرد آن قدیم
# 7 مطرب و قوال و سرنایی کند %~% که به پیشت بادپیمایی کند
# 8 تا بدانی ناله چون که را رواست %~% بی لب و دندان ولی را ناله‌هاست
# 9 نغمه اجزای آن صافی‌جسد %~% هر دمی در گوش حسش می‌رسد
# 10 همنشینان نشنوند او بشنود %~% ای خنک جان کو به غیبش بگرود
# 11 بنگرد در نفس خود صد گفت و گو %~% همنشین او نبرده هیچ بو
# 12 صد سؤال و صد جواب اندر دلت %~% می‌رسد از لامکان تا منزلت
# 13 بشنوی تو نشنود زان گوشها %~% گر به نزدیک تو آرد گوش را
# 14 گیرم ای کر خود تو آن را نشنوی %~% چون مثالش دیده‌ای چون نگروی
PageV03P206
# 1 ای سگ طاعن تو عو عو می‌کنی %~% طعن قرآن را برون‌شو می‌کنی
# 2 این نه آن شیرست کز وی جان بری %~% یا ز پنجه قهر او ایمان بری
# 3 تا قیامت می‌زند قرآن ندی %~% ای گروهی جهل را گشته فدی
# 4 که مرا افسانه می‌پنداشتید %~% تخم طعن و کافری می‌کاشتید
# 5 خود بدیدیت آنک طعنه می‌زدیت %~% که شما فانی و افسانه بدیت
# 6 من کلام حقم و قایم به ذات %~% قوت جان جان و یاقوت زکات
# 7 نور خورشیدم فتاده بر شما %~% لیک از خورشید ناگشته جدا
# 8 نک منم ینبوع آن آب حیات %~% تا رهانم عاشقان را از ممات
# 9 گر چنان گند آزتان ننگیختی %~% جرعه‌ای بر گورتان حق ریختی
# 10 نه بگیرم گفت و پند آن حکیم %~% دل نگردانم بهر طعنی سقیم
PageV03P207
# 1 آنک فرمودست او اندر خطاب %~% کره و مادر همی‌خوردند آب
# 2 می‌شخولیدند هر دم آن نفر %~% بهر اسپان که هلا هین آب خور
# 3 آن شخولیدن به کره می‌رسید %~% سر همی بر داشت و از خور می‌رمید
# 4 مادرش پرسید کای کره چرا %~% می‌رمی هر ساعتی زین استقا
# 5 گفت کره می‌شخولند این گروه %~% ز اتفاق بانگشان دارم شکوه
# 6 پس دلم می‌لرزد از جا می‌رود %~% ز اتفاق نعره خوفم می‌رسد
# 7 گفت مادر تا جهان بودست ازین %~% کارافزایان بدند اندر زمین
# 8 هین تو کار خویش کن ای ارجمند %~% زود کایشان ریش خود بر می‌کنند
# 9 وقت تنگ و می‌رود آب فراخ %~% پیش از آن کز هجر گردی شاخ شاخ
# 10 شهره کاریزیست پر آب حیات %~% آب کش تا بر دمد از تو نبات
# 11 آب خضر از جوی نطق اولیا %~% می‌خوریم ای تشنه غافل بیا
# 12 گر نبینی آب کورانه بفن %~% سوی جو آور سبو در جوی زن
# 13 چون شنیدی کاندرین جو آب هست %~% کور را تقلید باید کار بست
# 14 جو فرو بر مشک آب‌اندیش را %~% تا گران بینی تو مشک خویش را
# 15 چون گران دیدی شوی تو مستدل %~% رست از تقلید خشک آنگاه دل
# 16 گر نبیند کور آب جو عیان %~% لیک داند چون سبو بیند گران
# 17 که ز جو اندر سبو آبی برفت %~% کین سبک بود و گران شد ز آب و زفت
# 18 زانک هر بادی مرا در می‌ربود %~% باد می‌نربایدم ثقلم فزود
# 19 مر سفیهان را رباید هر هوا %~% زانک نبودشان گرانی قوی
# 20 کشتی بی‌لنگر آمد مرد شر %~% که ز باد کژ نیابد او حذر
# 21 لنگر عقلست عاقل را امان %~% لنگری در یوزه کن از عاقلان
# 22 او مددهای خرد چون در ربود %~% از خزینه در آن دریای جود
# 23 زین چنین امداد دل پر فن شود %~% بجهد از دل چشم هم روشن شود
# 24 زانک نور از دل برین دیده نشست %~% تا چو دل شد دیده تو عاطلست
# 25 دل چو بر انوار عقلی نیز زد %~% زان نصیبی هم بدو دیده دهد
# 26 پس بدان کاب مبارک ز آسمان %~% وحی دلها باشد و صدق بیان
# 27 ما چو آن کره هم آب جو خوریم %~% سوی آن وسواس طاعن ننگریم
# 28 پی‌رو پیغمبرانی ره سپر %~% طعنه خلقان همه بادی شمر
# 29 آن خداوندان که ره طی کرده‌اند %~% گوش فا بانگ سگان کی کرده‌اند
PageV03P208
# 1 باز گو کان پاک‌باز شیرمرد %~% اندر آن مسجد چه بنمودش چه کرد
# 2 خفت در مسجد خود او را خواب کو %~% مرد غرقه گشته چون خسپد بجو
# 3 خواب مرغ و ماهیان باشد همی %~% عاشقان را زیر غرقاب غمی
# 4 نیمشب آواز با هولی رسید %~% کایم آیم بر سرت ای مستفید
# 5 پنج کرت این چنین آواز سخت %~% می‌رسید و دل همی‌شد لخت‌لخت
PageV03P209
# 1 تو چو عزم دین کنی با اجتهاد %~% دیو بانگت بر زند اندر نهاد
# 2 که مرو زان سو بیندیش ای غوی %~% که اسیر رنج و درویشی شوی
# 3 بی‌نوا گردی ز یاران وابری %~% خوار گردی و پشیمانی خوری
# 4 تو ز بیم بانگ آن دیو لعین %~% وا گریزی در ضلالت از یقین
# 5 که هلا فردا و پس فردا مراست %~% راه دین پویم که مهلت پیش ماست
# 6 مرگ بینی باز کو از چپ و راست %~% می‌کشد همسایه را تا بانگ خاست
# 7 باز عزم دین کنی از بیم جان %~% مرد سازی خویشتن را یک زمان
# 8 پس سلح بر بندی از علم و حکم %~% که من از خوفی نیارم پای کم
# 9 باز بانگی بر زند بر تو ز مکر %~% که بترس و باز گرد از تیغ فقر
# 10 باز بگریزی ز راه روشنی %~% آن سلاح علم و فن را بفکنی
# 11 سالها او را به بانگی بنده‌ای %~% در چنین ظلمت نمد افکنده‌ای
# 12 هیبت بانگ شیاطین خلق را %~% بند کردست و گرفته حلق را
# 13 تا چنان نومید شد جانشان ز نور %~% که روان کافران ز اهل قبور
# 14 این شکوه بانگ آن ملعون بود %~% هیبت بانگ خدایی چون بود
# 15 هیبت بازست بر کبک نجیب %~% مر مگس را نیست زان هیبت نصیب
# 16 زانک نبود باز صیاد مگس %~% عنکبوتان می مگس گیرند و بس
# 17 عنکبوت دیو بر چون تو ذباب %~% کر و فر دارد نه بر کبک و عقاب
# 18 بانگ دیوان گله‌بان اشقیاست %~% بانگ سلطان پاسبان اولیاست
# 19 تا نیامیزد بدین دو بانگ دور %~% قطره‌ای از بحر خوش با بحر شور
PageV03P210
# 1 بشنو اکنون قصه آن بانگ سخت %~% که نرفت از جا بدان آن نیکبخت
# 2 گفت چون ترسم چو هست این طبل عید %~% تا دهل ترسد که زخم او را رسید
# 3 ای دهلهای تهی بی قلوب %~% قسمتان از عید جان شد زخم چوب
# 4 شد قیامت عید و بی‌دینان دهل %~% ما چو اهل عید خندان همچو گل
# 5 بشنو اکنون این دهل چون بانگ زد %~% دیگ دولتبا چگونه می‌پزد
# 6 چونک بشنود آن دهل آن مرد دید %~% گفت چون ترسد دلم از طبل عید
# 7 گفت با خود هین ملرزان دل کزین %~% مرد جان بددلان بی‌یقین
# 8 وقت آن آمد که حیدروار من %~% ملک گیرم یا بپردازم بدن
# 9 بر جهید و بانگ بر زد کای کیا %~% حاضرم اینک اگر مردی بیا
# 10 در زمان بشکست ز آواز آن طلسم %~% زر همی‌ریزید هر سو قسم قسم
# 11 ریخت چند این زر که ترسید آن پسر %~% تا نگیرد زر ز پری راه در
# 12 بعد از آن برخاست آن شیر عتید %~% تا سحرگه زر به بیرون می‌کشید
# 13 دفن می‌کرد و همی آمد بزر %~% با جوال و توبره بار دگر
# 14 گنجها بنهاد آن جانباز از آن %~% کوری ترسانی واپس خزان
# 15 این زر ظاهر بخاطر آمدست %~% در دل هر کور دور زرپرست
# 16 کودکان اسفالها را بشکنند %~% نام زر بنهند و در دامن کنند
# 17 اندر آن بازی چو گویی نام زر %~% آن کند در خاطر کودک گذر
# 18 بل زر مضروب ضرب ایزدی %~% کو نگردد کاسد آمد سرمدی
# 19 آن زری کین زر از آن زر تاب یافت %~% گوهر و تابندگی و آب یافت
# 20 آن زری که دل ازو گردد غنی %~% غالب آید بر قمر در روشنی
# 21 شمع بود آن مسجد و پروانه او %~% خویشتن در باخت آن پروانه‌خو
# 22 پر بسوخت او را ولیکن ساختش %~% بس مبارک آمد آن انداختش
# 23 همچو موسی بود آن مسعودبخت %~% کاتشی دید او به سوی آن درخت
# 24 چون عنایتها برو موفور بود %~% نار می‌پنداشت و خود آن نور بود
# 25 مرد حق را چون ببینی ای پسر %~% تو گمان داری برو نار بشر
# 26 تو ز خود می‌آیی و آن در تو است %~% نار و خار ظن باطل این سو است
# 27 او درخت موسی است و پر ضیا %~% نور خوان نارش مخوان باری بیا
# 28 نه فطام این جهان ناری نمود %~% سالکان رفتند و آن خود نور بود
# 29 پس بدان که شمع دین بر می‌شود %~% این نه همچون شمع آتشها بود
# 30 این نماید نور و سوزد یار را %~% و آن بصورت نار و گل زوار را
# 31 این چو سازنده ولی سوزنده‌ای %~% و آن گه وصلت دل افروزنده‌ای
# 32 شکل شعله نور پاک سازوار %~% حاضران را نور و دوران را چو نار
PageV03P211
# 1 آن بخاری نیز خود بر شمع زد %~% گشته بود از عشقش آسان آن کبد
# 2 آه سوزانش سوی گردون شده %~% در دل صدر جهان مهر آمده
# 3 گفته با خود در سحرگه کای احد %~% حال آن آواره ما چون بود
# 4 او گناهی کرد و ما دیدیم لیک %~% رحمت ما را نمی‌دانست نیک
# 5 خاطر مجرم ز ما ترسان شود %~% لیک صد اومید در ترسش بود
# 6 من بترسانم وقیح یاوه را %~% آنک ترسد من چه ترسانم ورا
# 7 بهر دیگ سرد آذر می‌رود %~% نه بدان کز جوش از سر می‌رود
# 8 آمنان را من بترسانم به علم %~% خایفان را ترس بردارم به حلم
# 9 پاره‌دوزم پاره در موضع نهم %~% هر کسی را شربت اندر خور دهم
# 10 هست سر مرد چون بیخ درخت %~% زان بروید برگهاش از چوب سخت
# 11 درخور آن بیخ رسته برگها %~% در درخت و در نفوس و در نهی
# 12 برفلک پرهاست ز اشجار وفا %~% اصلها ثابت و فرعه فی السما
# 13 چون برست از عشق پر بر آسمان %~% چون نروید در دل صدر جهان
# 14 موج می‌زد در دلش عفو گنه %~% که ز هر دل تا دل آمد روزنه
# 15 که ز دل تا دل یقین روزن بود %~% نه جدا و دور چون دو تن بود
# 16 متصل نبود سفال دو چراغ %~% نورشان ممزوج باشد در مساغ
# 17 هیچ عاشق خود نباشد وصل‌جو %~% که نه معشوقش بود جویای او
# 18 لیک عشق عاشقان تن زه کند %~% عشق معشوقان خوش و فربه کند
# 19 چون درین دل برق مهر دوست جست %~% اندر آن دل دوستی می‌دان که هست
# 20 در دل تو مهر حق چون شد دوتو %~% هست حق را بی گمانی مهر تو
# 21 هیچ بانگ کف زدن ناید بدر %~% از یکی دست تو بی دستی دگر
# 22 تشنه می‌نالد که ای آب گوار %~% آب هم نالد که کو آن آب‌خوار
# 23 جذب آبست این عطش در جان ما %~% ما از آن او و او هم آن ما
# 24 حکمت حق در قضا و در قدر %~% کرد ما را عاشقان همدگر
# 25 جمله اجزای جهان زان حکم پیش %~% جفت جفت و عاشقان جفت خویش
# 26 هست هر جزوی ز عالم جفت‌خواه %~% راست همچون کهربا و برگ کاه
# 27 آسمان گوید زمین را مرحبا %~% با توم چون آهن و آهن‌ربا
# 28 آسمان مرد و زمین زن در خرد %~% هرچه آن انداخت این می‌پرورد
# 29 چون نماند گرمیش بفرستد او %~% چون نماند تری و نم بدهد او
# 30 برج خاکی خاک ارضی را مدد %~% برج آبی تریش اندر دمد
# 31 برج بادی ابر سوی او برد %~% تا بخارات وخم را بر کشد
# 32 برج آتش گرمی خورشید ازو %~% همچو تابه سرخ ز آتش پشت و رو
# 33 هست سرگردان فلک اندر زمن %~% همچو مردان گرد مکسب بهر زن
# 34 وین زمین کدبانویها می‌کند %~% بر ولادات و رضاعش می‌تند
# 35 پس زمین و چرخ را دان هوشمند %~% چونک کار هوشمندان می‌کنند
# 36 گر نه از هم این دو دلبر می‌مزند %~% پس چرا چون جفت در هم می‌خزند
# 37 بی زمین کی گل بروید و ارغوان %~% پس چه زاید ز آب و تاب آسمان
# 38 بهر آن میلست در ماده به نر %~% تا بود تکمیل کار همدگر
# 39 میل اندر مرد و زن حق زان نهاد %~% تا بقا یابد جهان زین اتحاد
# 40 میل هر جزوی به جزوی هم نهد %~% ز اتحاد هر دو تولیدی زهد
# 41 شب چنین با روز اندر اعتناق %~% مختلف در صورت اما اتفاق
# 42 روز و شب ظاهر دو ضد و دشمنند %~% لیک هر دو یک حقیقت می‌تنند
# 43 هر یکی خواهان دگر را همچو خویش %~% از پی تکمیل فعل و کار خویش
# 44 زانک بی شب دخل نبود طبع را %~% پس چه اندر خرج آرد روزها
PageV03P212
# 1 خاک گوید خاک تن را باز گرد %~% ترک جان کن سوی ما آ همچو گرد
# 2 جنس مایی پیش ما اولیتری %~% به که زان تن وا رهی و زان تری
# 3 گوید آری لیک من پابسته‌ام %~% گرچه همچون تو ز هجران خسته‌ام
# 4 تری تن را بجویند آبها %~% کای تری باز آ ز غربت سوی ما
# 5 گرمی تن را همی‌خواند اثیر %~% که ز ناری راه اصل خویش گیر
# 6 هست هفتاد و دو علت در بدن %~% از کششهای عناصر بی رسن
# 7 علت آید تا بدن را بسکلد %~% تا عناصر همدگر را وا هلد
# 8 چار مرغ‌اند این عناصر بسته‌پا %~% مرگ و رنجوری و علت پاگشا
# 9 پایشان از همدگر چون باز کرد %~% مرغ هر عنصر یقین پرواز کرد
# 10 جذبه این اصلها و فرعها %~% هر دمی رنجی نهد در جسم ما
# 11 تا که این ترکیبها را بر درد %~% مرغ هر جزوی به اصل خود پرد
# 12 حکمت حق مانع آید زین عجل %~% جمعشان دارد بصحت تا اجل
# 13 گوید ای اجزا اجل مشهود نیست %~% پر زدن پیش از اجلتان سود نیست
# 14 چونک هر جزوی بجوید ارتفاق %~% چون بود جان غریب اندر فراق
PageV03P213
# 1 گوید ای اجزای پست فرشیم %~% غربت من تلختر من عرشیم
# 2 میل تن در سبزه و آب روان %~% زان بود که اصل او آمد از آن
# 3 میل جان اندر حیات و در حی است %~% زانک جان لامکان اصل وی است
# 4 میل جان در حکمتست و در علوم %~% میل تن در باغ و راغست و کروم
# 5 میل جان اندر ترقی و شرف %~% میل تن در کسب و اسباب علف
# 6 میل و عشق آن شرف هم سوی جان %~% زین یحب را و یحبون را بدان
# 7 حاصل آنک هر که او طالب بود %~% جان مطلوبش درو راغب بود
# 8 گر بگویم شرح این بی حد شود %~% مثنوی هشتاد تا کاغذ شود
# 9 آدمی حیوان نباتی و جماد %~% هر مرادی عاشق هر بی‌مراد
# 10 بی‌مرادان بر مرادی می‌تنند %~% و آن مرادان جذب ایشان می‌کنند
# 11 لیک میل عاشقان لاغر کند %~% میل معشوقان خوش و خوش‌فر کند
# 12 عشق معشوقان دو رخ افروخته %~% عشق عاشق جان او را سوخته
# 13 کهربا عاشق به شکل بی‌نیاز %~% کاه می‌کوشد در آن راه دراز
# 14 این رها کن عشق آن تشنه‌دهان %~% تافت اندر سینه صدر جهان
# 15 دود آن عشق و غم آتش‌کده %~% رفته در مخدوم او مشفق شده
# 16 لیکش از ناموس و بوش و آب رو %~% شرم می‌آمد که وا جوید ازو
# 17 رحمتش مشتاق آن مسکین شده %~% سلطنت زین لطف مانع آمده
# 18 عقل حیران کین عجب او را کشید %~% یا کشش زان سو بدینجانب رسید
# 19 ترک جلدی کن کزین ناواقفی %~% لب ببند الله اعلم بالخفی
# 20 این سخن را بعد ازین مدفون کنم %~% آن کشنده می‌کشد من چون کنم
# 21 کیست آن کت می‌کشد ای معتنی %~% آنک می‌نگذاردت کین دم زنی
# 22 صد عزیمت می‌کنی بهر سفر %~% می‌کشاند مر ترا جای دگر
# 23 زان بگرداند به هر سو آن لگام %~% تا خبر یابد ز فارس اسپ خام
# 24 اسپ زیرکسار زان نیکو پیست %~% کو همی‌داند که فارس بر ویست
# 25 او دلت را بر دو صد سودا ببست %~% بی‌مرادت کرد پس دل را شکست
# 26 چون شکست او بال آن رای نخست %~% چون نشد هستی بال‌اشکن درست
# 27 چون قضایش حبل تدبیرت سکست %~% چون نشد بر تو قضای آن درست
PageV03P214
# 1 عزمها و قصدها در ماجرا %~% گاه گاهی راست می‌آید ترا
# 2 تا به طمع آن دلت نیت کند %~% بار دیگر نیتت را بشکند
# 3 ور بکلی بی‌مرادت داشتی %~% دل شدی نومید امل کی کاشتی
# 4 ور بکاریدی امل از عوریش %~% کی شدی پیدا برو مقهوریش
# 5 عاشقان از بی‌مرادیهای خویش %~% باخبر گشتند از مولای خویش
# 6 بی‌مرادی شد قلاوز بهشت %~% حفت الجنه شنو ای خوش سرشت
# 7 که مراداتت همه اشکسته‌پاست %~% پس کسی باشد که کام او رواست
# 8 پس شدند اشکسته‌اش آن صادقان %~% لیک کو خود آن شکست عاشقان
# 9 عاقلان اشکسته‌اش از اضطرار %~% عاشقان اشکسته با صد اختیار
# 10 عاقلانش بندگان بندی‌اند %~% عاشقانش شکری و قندی‌اند
# 11 ائتیا کرها مهار عاقلان %~% ائتیا طوعا بهار بی‌دلان
PageV03P215
# 1 دید پیغامبر یکی جوقی اسیر %~% که همی‌بردند و ایشان در نفیر
# 2 دیدشان در بند آن آگاه شیر %~% می نظر کردند در وی زیر زیر
# 3 تا همی خایید هر یک از غضب %~% بر رسول صدق دندانها و لب
# 4 زهره نه با آن غضب که دم زنند %~% زانک در زنجیر قهر ده‌منند
# 5 می‌کشاندشان موکل سوی شهر %~% می‌برد از کافرستانشان به قهر
# 6 نه فدایی می‌ستاند نه زری %~% نه شفاعت می‌رسد از سروری
# 7 رحمت عالم همی‌گویند و او %~% عالمی را می‌برد حلق و گلو
# 8 با هزار انکار می‌رفتند راه %~% زیر لب طعنه‌زنان بر کار شاه
# 9 چاره‌ها کردیم و اینجا چاره نیست %~% خود دل این مرد کم از خاره نیست
# 10 ما هزاران مرد شیر الپ ارسلان %~% با دو سه عریان سست نیم‌جان
# 11 این چنین درمانده‌ایم از کژرویست %~% یا ز اخترهاست یا خود جادویست
# 12 بخت ما را بر درید آن بخت او %~% تخت ما شد سرنگون از تخت او
# 13 کار او از جادوی گر گشت زفت %~% جادوی کردیم ما هم چون نرفت
PageV03P216
# 1 از بتان و از خدا در خواستیم %~% که بکن ما را اگر ناراستیم
# 2 آنک حق و راستست از ما و او %~% نصرتش ده نصرت او را بجو
# 3 این دعا بسیار کردیم و صلات %~% پیش لات و پیش عزی و منات
# 4 که اگر حقست او پیداش کن %~% ور نباشد حق زبون ماش کن
# 5 چونک وا دیدیم او منصور بود %~% ما همه ظلمت بدیم او نور بود
# 6 این جواب ماست کانچ خواستید %~% گشت پیدا که شما ناراستید
# 7 باز این اندیشه را از فکر خویش %~% کور می‌کردند و دفع از ذکر خویش
# 8 کین تفکرمان هم از ادبار رست %~% که صواب او شود در دل درست
# 9 خود چه شد گر غالب آمد چند بار %~% هر کسی را غالب آرد روزگار
# 10 ما هم از ایام بخت‌آور شدیم %~% بارها بر وی مظفر آمدیم
# 11 باز گفتندی که گرچه او شکست %~% چون شکست ما نبود آن زشت و پست
# 12 زانک بخت نیک او را در شکست %~% داد صد شادی پنهان زیردست
# 13 کو باشکسته نمی‌مانست هیچ %~% که نه غم بودش در آن نه پیچ پیچ
# 14 چون نشان مؤمنان مغلوبیست %~% لیک در اشکست مؤمن خوبیست
# 15 گر تو مشک و عنبری را بشکنی %~% عالمی از فوح ریحان پر کنی
# 16 ور شکستی ناگهان سرگین خر %~% خانه‌ها پر گند گردد تا به سر
# 17 وقت واگشت حدیبیه بذل %~% دولت انا فتحنا زد دهل
PageV03P217
# 1 آمدش پیغام از دولت که رو %~% تو ز منع این ظفر غمگین مشو
# 2 کاندرین خواری نقدت فتحهاست %~% نک فلان قلعه فلان بقعه تراست
# 3 بنگر آخر چونک واگردید تفت %~% بر قریظه و بر نضیر از وی چه رفت
# 4 قلعه‌ها هم گرد آن دو بقعه‌ها %~% شد مسلم وز غنایم نفعها
# 5 ور نباشد آن تو بنگر کین فریق %~% پر غم و رنجند و مفتون و عشیق
# 6 زهر خواری را چو شکر می‌خورند %~% خار غمها را چو اشتر می‌چرند
# 7 بهر عین غم نه از بهر فرج %~% این تسافل پیش ایشان چون درج
# 8 آنچنان شادند اندر قعر چاه %~% که همی‌ترسند از تخت و کلاه
# 9 هر کجا دلبر بود خود همنشین %~% فوق گردونست نه زیر زمین
PageV03P218
# 1 گفت پیغامبر که معراج مرا %~% نیست بر معراج یونس اجتبا
# 2 آن من بر چرخ و آن او نشیب %~% زانک قرب حق برونست از حساب
# 3 قرب نه بالا نه پستی رفتنست %~% قرب حق از حبس هستی رستنست
# 4 نیست را چه جای بالا است و زیر %~% نیست را نه زود و نه دورست و دیر
# 5 کارگاه و گنج حق در نیستیست %~% غره هستی چه دانی نیست چیست
# 6 حاصل این اشکست ایشان ای کیا %~% می‌نماند هیچ با اشکست ما
# 7 آنچنان شادند در ذل و تلف %~% همچو ما در وقت اقبال و شرف
# 8 برگ بی‌برگی همه اقطاع اوست %~% فقر و خواریش افتخارست و علوست
# 9 آن یکی گفت ار چنانست آن ندید %~% چون بخندید او که ما را بسته دید
# 10 چونک او مبدل شدست و شادیش %~% نیست زین زندان و زین آزادیش
# 11 پس به قهر دشمنان چون شاد شد %~% چون ازین فتح و ظفر پر باد شد
# 12 شاد شد جانش که بر شیران نر %~% یافت آسان نصرت و دست و ظفر
# 13 پس بدانستیم کو آزاد نیست %~% جز به دنیا دلخوش و دلشاد نیست
# 14 ورنه چون خندد که اهل آن جهان %~% بر بد و نیک‌اند مشفق مهربان
# 15 این بمنگیدند در زیر زبان %~% آن اسیران با هم اندر بحث آن
# 16 تا موکل نشنود بر ما جهد %~% خود سخن در گوش آن سلطان برد
PageV03P219
# 1 گرچه نشنید آن موکل آن سخن %~% رفت در گوشی که آن بد من لدن
# 2 بوی پیراهان یوسف را ندید %~% آنک حافظ بود و یعقوبش کشید
# 3 آن شیاطین بر عنان آسمان %~% نشنوند آن سر لوح غیب‌دان
# 4 آن محمد خفته و تکیه زده %~% آمده سر گرد او گردان شده
# 5 او خورد حلوا که روزیشست باز %~% آن نه کانگشتان او باشد دراز
# 6 نجم ثاقب گشته حارس دیوران %~% که بهل دزدی ز احمد سر ستان
# 7 ای دویده سوی دکان از پگاه %~% هین به مسجد رو بجو رزق اله
# 8 پس رسول آن گفتشان را فهم کرد %~% گفت آن خنده نبودم از نبرد
# 9 مرده‌اند ایشان و پوسیده فنا %~% مرده کشتن نیست مردی پیش ما
# 10 خود کیند ایشان که مه گردد شکاف %~% چونک من پا بفشرم اندر مصاف
# 11 آنگهی کآزاد بودیت و مکین %~% مر شما را بسته می‌دیدم چنین
# 12 ای بنازیده به ملک و خاندان %~% نزد عاقل اشتری بر ناودان
# 13 نقش تن را تا فتاد از بام طشت %~% پیش چشمم کل آت آت گشت
# 14 بنگرم در غوره می بینم عیان %~% بنگرم در نیست شی بینم عیان
# 15 بنگرم سر عالمی بینم نهان %~% آدم و حوا نرسته از جهان
# 16 مر شما را وقت ذرات الست %~% دیده‌ام پا بسته و منکوس و پست
# 17 از حدوث آسمان بی عمد %~% آنچ دانسته بدم افزون نشد
# 18 من شما را سرنگون می‌دیده‌ام %~% پیش از آن کز آب و گل بالیده‌ام
# 19 نو ندیدم تا کنم شادی بدان %~% این همی‌دیدم در آن اقبالتان
# 20 بسته قهر خفی وانگه چه قهر %~% قند می‌خوردید و در وی درج زهر
# 21 این چنین قندی پر از زهر ار عدو %~% خوش بنوشد چت حسد آید برو
# 22 با نشاط آن زهر می‌کردید نوش %~% مرگتان خفیه گرفته هر دو گوش
# 23 من نمی‌کردم غزا از بهر آن %~% تا ظفر یابم فرو گیرم جهان
# 24 کین جهان جیفه‌ست و مردار و رخیص %~% بر چنین مردار چون باشم حریص
# 25 سگ نیم تا پرچم مرده کنم %~% عیسی‌ام آیم که تا زنده‌ش کنم
# 26 زان همی‌کردم صفوف جنگ چاک %~% تا رهانم مر شما را از هلاک
# 27 زان نمی‌برم گلوهای بشر %~% تا مرا باشد کر و فر و حشر
# 28 زان همی‌برم گلویی چند تا %~% زان گلوها عالمی یابد رها
# 29 که شما پروانه‌وار از جهل خویش %~% پیش آتش می‌کنید این حمله کیش
# 30 من همی‌رانم شما را همچو مست %~% از در افتادن در آتش با دو دست
# 31 آنک خود را فتحها پنداشتید %~% تخم منحوسی خود می‌کاشتید
# 32 یکدگر را جد جد می‌خواندید %~% سوی اژدرها فرس می‌راندید
# 33 قهر می‌کردید و اندر عین قهر %~% خود شما مقهور قهر شیر دهر
PageV03P220
# 1 دزد قهرخواجه کرد و زر کشید %~% او بدان مشغول خود والی رسید
# 2 گر ز خواجه آن زمان بگریختی %~% کی برو والی حشر انگیختی
# 3 قاهری دزد مقهوریش بود %~% زانک قهر او سر او را ربود
# 4 غالبی بر خواجه دام او شود %~% تا رسد والی و بستاند قود
# 5 ای که تو بر خلق چیره گشته‌ای %~% در نبرد و غالبی آغشته‌ای
# 6 آن به قاصد منهزم کردستشان %~% تا ترا در حلقه می‌آرد کشان
# 7 هین عنان در کش پی این منهزم %~% در مران تا تو نگردی منخزم
# 8 چون کشانیدت بدین شیوه به دام %~% حمله بینی بعد از آن اندر زحام
# 9 عقل ازین غالب شدن کی گشت شاد %~% چون درین غالب شدن دید او فساد
# 10 تیزچشم آمد خرد بینای پیش %~% که خدایش سرمه کرد از کحل خویش
# 11 گفت پیغامبر که هستند از فنون %~% اهل جنت در خصومتها زبون
# 12 از کمال حزم و سؤ الظن خویش %~% نه ز نقص و بد دلی و ضعف کیش
# 13 در فره دادن شنیده در کمون %~% حکمت لولا رجال مومنون
# 14 دست‌کوتاهی ز کفار لعین %~% فرض شد بهر خلاص مؤمنین
# 15 قصه عهد حدیبیه بخوان %~% کف ایدیکم تمامت زان بدان
# 16 نیز اندر غالبی هم خویش را %~% دید او مغلوب دام کبریا
# 17 زان نمی‌خندم من از زنجیرتان %~% که بکردم ناگهان شبگیرتان
# 18 زان همی‌خندم که با زنجیر و غل %~% می‌کشمتان سوی سروستان و گل
# 19 ای عجب کز آتش بی‌زینهار %~% بسته می‌آریمتان تا سبزه‌زار
# 20 از سوی دوزخ به زنجیر گران %~% می‌کشمتان تا بهشت جاودان
# 21 هر مقلد را درین ره نیک و بد %~% همچنان بسته به حضرت می‌کشد
# 22 جمله در زنجیر بیم و ابتلا %~% می‌روند این ره بغیر اولیا
# 23 می‌کشند این راه را بیگاروار %~% جز کسانی واقف از اسرار کار
# 24 جهد کن تا نور تو رخشان شود %~% تا سلوک و خدمتت آسان شود
# 25 کودکان را می‌بری مکتب به زور %~% زانک هستند از فواید چشم‌کور
# 26 چون شود واقف به مکتب می‌دود %~% جانش از رفتن شکفته می‌شود
# 27 می‌رود کودک به مکتب پیچ پیچ %~% چون ندید از مزد کار خویش هیچ
# 28 چون کند در کیسه دانگی دست‌مزد %~% آنگهان بی‌خواب گردد شب چو دزد
# 29 جهد کن تا مزد طاعت در رسد %~% بر مطیعان آنگهت آید حسد
# 30 ائتیا کرها مقلد گشته را %~% ائتیا طوعا صفا بسرشته را
# 31 این محب حق ز بهر علتی %~% و آن دگر را بی غرض خود خلتی
# 32 این محب دایه لیک از بهر شیر %~% و آن دگر دل داده بهر این ستیر
# 33 طفل را از حسن او آگاه نه %~% غیر شیر او را ازو دلخواه نه
# 34 و آن دگر خود عاشق دایه بود %~% بی غرض در عشق یک‌رایه بود
# 35 پس محب حق باومید و بترس %~% دفتر تقلید می‌خواند بدرس
# 36 و آن محب حق ز بهر حق کجاست %~% که ز اغراض و ز علتها جداست
# 37 گر چنین و گر چنان چون طالبست %~% جذب حق او را سوی حق جاذبست
# 38 گر محب حق بود لغیره %~% کی ینال دائما من خیره
# 39 یا محب حق بود لعینه %~% لاسواه خائفا من بینه
# 40 هر دو را این جست و جوها زان سریست %~% این گرفتاری دل زان دلبریست
PageV03P221
# 1 آمدیم اینجا که در صدر جهان %~% گر نبودی جذب آن عاشق نهان
# 2 ناشکیباکی بدی او از فراق %~% کی دوان باز آمدی سوی وثاق
# 3 میل معشوقان نهانست و ستیر %~% میل عاشق با دو صد طبل و نفیر
# 4 یک حکایت هست اینجا ز اعتبار %~% لیک عاجز شد بخاری ز انتظار
# 5 ترک آن کردیم کو در جست و جوست %~% تاکه پیش از مرگ بیند روی دوست
# 6 تا رهد از مرگ تا یابد نجات %~% زانک دید دوستست آب حیات
# 7 هر که دید او نباشد دفع مرگ %~% دوست نبود که نه میوه‌ستش نه برگ
# 8 کار آن کارست ای مشتاق مست %~% کاندر آن کار ار رسد مرگت خوشست
# 9 شد نشان صدق ایمان ای جوان %~% آنک آید خوش ترا مرگ اندر آن
# 10 گر نشد ایمان تو ای جان چنین %~% نیست کامل رو بجو اکمال دین
# 11 هر که اندر کار تو شد مرگ‌دوست %~% بر دل تو بی کراهت دوست اوست
# 12 چون کراهت رفت آن خود مرگ نیست %~% صورت مرگست و نقلان کردنیست
# 13 چون کراهت رفت مردن نفع شد %~% پس درست آید که مردن دفع شد
# 14 دوست حقست و کسی کش گفت او %~% که توی آن من و من آن تو
# 15 گوش دار اکنون که عاشق می‌رسد %~% بسته عشق او را به حبل من مسد
# 16 چون بدید او چهره صدر جهان %~% گوییا پریدش از تن مرغ جان
# 17 همچو چوب خشک افتاد آن تنش %~% سرد شد از فرق جان تا ناخنش
# 18 هرچه کردند از بخور و از گلاب %~% نه بجنبید و نه آمد در خطاب
# 19 شاه چون دید آن مزعفر روی او %~% پس فرود آمد ز مرکب سوی او
# 20 گفت عاشق دوست می‌جوید بتفت %~% چونک معشوق آمد آن عاشق برفت
# 21 عاشق حقی و حق آنست کو %~% چون بیاید نبود از تو تای مو
# 22 صد چو تو فانیست پیش آن نظر %~% عاشقی بر نفی خود خواجه مگر
# 23 سایه‌ای و عاشقی بر آفتاب %~% شمس آید سایه لا گردد شتاب
PageV03P222
# 1 پشه آمد از حدیقه وز گیاه %~% وز سلیمان گشت پشه دادخواه
# 2 کای سلیمان معدلت می‌گستری %~% بر شیاطین و آدمی‌زاد و پری
# 3 مرغ و ماهی در پناه عدل تست %~% کیست آن گم‌گشته کش فضلت نجست
# 4 داد ده ما را که بس زاریم ما %~% بی‌نصیب از باغ و گلزاریم ما
# 5 مشکلات هر ضعیفی از تو حل %~% پشه باشد در ضعیفی خود مثل
# 6 شهره ما در ضعف و اشکسته‌پری %~% شهره تو در لطف و مسکین‌پروری
# 7 ای تو در اطباق قدرت منتهی %~% منتهی ما در کمی و بی‌رهی
# 8 داد ده ما را ازین غم کن جدا %~% دست گیر ای دست تو دست خدا
# 9 پس سلیمان گفت ای انصاف‌جو %~% داد و انصاف از که میخواهی بگو
# 10 کیست آن کالم که از باد و بروت %~% ظلم کردست و خراشیدست روت
# 11 ای عجب در عهد ما ظالم کجاست %~% کو نه اندر حبس و در زنجیر ماست
# 12 چونک ما زادیم ظلم آن روز مرد %~% پس بعهد ما کی ظلمی پیش برد
# 13 چون بر آمد نور ظلمت نیست شد %~% ظلم را ظلمت بود اصل و عضد
# 14 نک شیاطین کسب و خدمت می‌کنند %~% دیگران بسته باصفادند و بند
# 15 اصل ظلم ظالمان از دیو بود %~% دیو در بندست استم چون نمود
# 16 ملک زان دادست ما را کن فکان %~% تا ننالد خلق سوی آسمان
# 17 تا به بالا بر نیاید دودها %~% تا نگردد مضطرب چرخ و سها
# 18 تا نلرزد عرش از ناله یتیم %~% تا نگردد از ستم جانی سقیم
# 19 زان نهادیم از ممالک مذهبی %~% تا نیاید بر فلکها یا ربی
# 20 منگر ای مظلوم سوی آسمان %~% کاسمانی شاه داری در زمان
# 21 گفت پشه داد من از دست باد %~% کو دو دست ظلم بر ما بر گشاد
# 22 ما ز ظلم او به تنگی اندریم %~% با لب بسته ازو خون می‌خوریم
PageV03P223
# 1 پس سلیمان گفت ای زیبادوی %~% امر حق باید که از جان بشنوی
# 2 حق به من گفتست هان ای دادور %~% مشنو از خصمی تو بی خصمی دگر
# 3 تانیاید هر دو خصم اندر حضور %~% حق نیاید پیش حاکم در ظهور
# 4 خصم تنها گر بر آرد صد نفیر %~% هان و هان بی خصم قول او مگیر
# 5 من نیارم رو ز فرمان تافتن %~% خصم خود را رو بیاور سوی من
# 6 گفت قول تست برهان و درست %~% خصم من بادست و او در حکم تست
# 7 بانگ زد آن شه که ای باد صبا %~% پشه افغان کرد از ظلمت بیا
# 8 هین مقابل شو تو و خصم و بگو %~% پاسخ خصم و بکن دفع عدو
# 9 باد چون بشنید آمد تیز تیز %~% پشه بگرفت آن زمان راه گریز
# 10 پس سلیمان گفت ای پشه کجا %~% باش تا بر هر دو رانم من قضا
# 11 گفت ای شه مرگ من از بود اوست %~% خود سیاه این روز من از دود اوست
# 12 او چو آمد من کجا یابم قرار %~% کو بر آرد از نهاد من دمار
# 13 همچنین جویای درگاه خدا %~% چون خدا آمد شود جوینده لا
# 14 گرچه آن وصلت بقا اندر بقاست %~% لیک ز اول آن بقا اندر فناست
# 15 سایه‌هایی که بود جویای نور %~% نیست گردد چون کند نورش ظهور
# 16 عقل کی ماند چو باشد سرده او %~% کل شی هالک الا وجهه
# 17 هالک آید پیش وجهش هست و نیست %~% هستی اندر نیستی خود طرفه‌ایست
# 18 اندرین محضر خردها شد ز دست %~% چون قلم اینجا رسیده شد شکست
PageV03P224
# 1 می‌کشید از بیهشی‌اش در بیان %~% اندک اندک از کرم صدر جهان
# 2 بانگ زد در گوش او شه کای گدا %~% زر نثار آوردمت دامن گشا
# 3 جان تو کاندر فراقم می‌طپید %~% چونک زنهارش رسیدم چون رمید
# 4 ای بدیده در فراقم گرم و سرد %~% با خود آ از بی‌خودی و باز گرد
# 5 مرغ خانه اشتری را بی خرد %~% رسم مهمانش به خانه می‌برد
# 6 چون به خانه مرغ اشتر پا نهاد %~% خانه ویران گشت و سقف اندر فتاد
# 7 خانه مرغست هوش و عقل ما %~% هوش صالح طالب ناقه خدا
# 8 ناقه چون سر کرد در آب و گلش %~% نه گل آنجا ماند نه جان و دلش
# 9 کرد فضل عشق انسان را فضول %~% زین فزون‌جویی ظلومست و جهول
# 10 جاهلست و اندرین مشکل شکار %~% می‌کشد خرگوش شیری در کنار
# 11 کی کنار اندر کشیدی شیر را %~% گر بدانستی و دیدی شیر را
# 12 ظالمست او بر خود و بر جان خود %~% ظلم بین کز عدلها گو می‌برد
# 13 جهل او مر علمها را اوستاد %~% ظلم او مر عدلها را شد رشاد
# 14 دست او بگرفت کین رفته دمش %~% آنگهی آید که من دم بخشمش
# 15 چون به من زنده شود این مرده‌تن %~% جان من باشد که رو آرد به من
# 16 من کنم او را ازین جان محتشم %~% جان که من بخشم ببیند بخششم
# 17 جان نامحرم نبیند روی دوست %~% جز همان جان کاصل او از کوی اوست
# 18 در دمم قصاب‌وار این دوست را %~% تا هلد آن مغز نغزش پوست را
# 19 گفت ای جان رمیده از بلا %~% وصل ما را در گشادیم الصلا
# 20 ای خود ما بی‌خودی و مستی‌ات %~% ای ز هست ما هماره هستی‌ات
# 21 با تو بی لب این زمان من نو بنو %~% رازهای کهنه گویم می‌شنو
# 22 زانک آن لبها ازین دم می‌رمد %~% بر لب جوی نهان بر می‌دمد
# 23 گوش بی‌گوشی درین دم بر گشا %~% بهر راز یفعل الله ما یشا
# 24 چون صلای وصل بشنیدن گرفت %~% اندک اندک مرده جنبیدن گرفت
# 25 نه کم از خاکست کز عشوه صبا %~% سبز پوشد سر بر آرد از فنا
# 26 کم ز آب نطفه نبود کز خطاب %~% یوسفان زایند رخ چون آفتاب
# 27 کم ز بادی نیست شد از امر کن %~% در رحم طاوس و مرغ خوش‌سخن
# 28 کم ز کوه سنگ نبود کز ولاد %~% ناقه‌ای کان ناقه ناقه زاد زاد
# 29 زین همه بگذر نه آن مایه عدم %~% عالمی زاد و بزاید دم بدم
# 30 بر جهید و بر طپید و شاد شاد %~% یک دو چرخی زد سجود اندر فتاد
PageV03P225
# 1 گفت ای عنقای حق جان را مطاف %~% شکر که باز آمدی زان کوه قاف
# 2 ای سرافیل قیامتگاه عشق %~% ای تو عشق عشق و ای دلخواه عشق
# 3 اولین خلعت که خواهی دادنم %~% گوش خواهم که نهی بر روزنم
# 4 گرچه می‌دانی بصفوت حال من %~% بنده‌پرور گوش کن اقوال من
# 5 صد هزاران بار ای صدر فرید %~% ز آرزوی گوش تو هوشم پرید
# 6 آن سمیعی تو وان اصغای تو %~% و آن تبسمهای جان‌افزای تو
# 7 آن بنوشیدن کم و بیش مرا %~% عشوه جان بداندیش مرا
# 8 قلبهای من که آن معلوم تست %~% بس پذیرفتی تو چون نقد درست
# 9 بهر گستاخی شوخ غره‌ای %~% حلمها در پیش حلمت ذره‌ای
# 10 اولا بشنو که چون ماندم ز شست %~% اول و آخر ز پیش من بجست
# 11 ثانیا بشنو تو ای صدر ودود %~% که بسی جستم ترا ثانی نبود
# 12 ثالثا تا از تو بیرون رفته‌ام %~% گوییا ثالث ثلاثه گفته‌ام
# 13 رابعا چون سوخت ما را مزرعه %~% می ندانم خامسه از رابعه
# 14 هر کجا یابی تو خون بر خاکها %~% پی بری باشد یقین از چشم ما
# 15 گفت من رعدست و این بانگ و حنین %~% ز ابر خواهد تا ببارد بر زمین
# 16 من میان گفت و گریه می‌تنم %~% یا بگریم یا بگویم چون کنم
# 17 گر بگویم فوت می‌گردد بکا %~% ور نگویم چون کنم شکر و ثنا
# 18 می‌فتد از دیده خون دل شها %~% بین چه افتادست از دیده مرا
# 19 این بگفت و گریه در شد آن نحیف %~% که برو بگریست هم دون هم شریف
# 20 از دلش چندان بر آمد های هوی %~% حلقه کرد اهل بخارا گرد اوی
# 21 خیره گویان خیره گریان خیره‌خند %~% مرد و زن خرد و کلان حیران شدند
# 22 شهر هم هم‌رنگ او شد اشک ریز %~% مرد و زن درهم شده چون رستخیز
# 23 آسمان می‌گفت آن دم با زمین %~% گر قیامت را ندیدستی ببین
# 24 عقل حیران که چه عشق است و چه حال %~% تا فراق او عجب‌تر یا وصال
# 25 چرخ بر خوانده قیامت‌نامه را %~% تا مجره بر دریده جامه را
# 26 با دو عالم عشق را بیگانگی %~% اندرو هفتاد و دو دیوانگی
# 27 سخت پنهانست و پیدا حیرتش %~% جان سلطانان جان در حسرتش
# 28 غیر هفتاد و دو ملت کیش او %~% تخت شاهان تخته‌بندی پیش او
# 29 مطرب عشق این زند وقت سماع %~% بندگی بند و خداوندی صداع
# 30 پس چه باشد عشق دریای عدم %~% در شکسته عقل را آنجا قدم
# 31 بندگی و سلطنت معلوم شد %~% زین دو پرده عاشقی مکتوم شد
# 32 کاشکی هستی زبانی داشتی %~% تا ز هستان پرده‌ها برداشتی
# 33 هر چه گویی ای دم هستی از آن %~% پرده دیگر برو بستی بدان
# 34 آفت ادراک آن قالست و حال %~% خون بخون شستن محالست و محال
# 35 من چو با سوداییانش محرمم %~% روز و شب اندر قفس در می‌دمم
# 36 سخت مست و بی‌خود و آشفته‌ای %~% دوش ای جان بر چه پهلو خفته‌ای
# 37 هان و هان هش دار بر ناری دمی %~% اولا بر جه طلب کن محرمی
# 38 عاشق و مستی و بگشاده زبان %~% الله الله اشتری بر ناودان
# 39 چون ز راز و ناز او گوید زبان %~% یا جمیل الستر خواند آسمان
# 40 ستر چه در پشم و پنبه آذرست %~% تا همی‌پوشیش او پیداترست
# 41 چون بکوشم تا سرش پنهان کنم %~% سر بر آرد چون علم کاینک منم
# 42 رغم انفم گیردم او هر دو گوش %~% کای مدمغ چونش می‌پوشی بپوش
# 43 گویمش رو گرچه بر جوشیده‌ای %~% همچو جان پیدایی و پوشیده‌ای
# 44 گوید او محبوس خنبست این تنم %~% چون می اندر بزم خنبک می‌زنم
# 45 گویمش زان پیش که گردی گرو %~% تا نیاید آفت مستی برو
# 46 گوید از جام لطیف‌آشام من %~% یار روزم تا نماز شام من
# 47 چون بیاید شام و دزدد جام من %~% گویمش وا ده که نامد شام من
# 48 زان عرب بنهاد نام می مدام %~% زانک سیری نیست می‌خور را مدام
# 49 عشق جوشد باده تحقیق را %~% او بود ساقی نهان صدیق را
# 50 چون بجویی تو بتوفیق حسن %~% باده آب جان بود ابریق تن
# 51 چون بیفزاید می توفیق را %~% قوت می بشکند ابریق را
# 52 آب گردد ساقی و هم مست آب %~% چون مگو والله اعلم بالصواب
# 53 پرتو ساقیست کاندر شیره رفت %~% شیره بر جوشید و رقصان گشت و زفت
# 54 اندرین معنی بپرس آن خیره را %~% که چنین کی دیده بودی شیره را
# 55 بی تفکر پیش هر داننده هست %~% آنک با شوریده شوراننده هست
PageV03P226
# 1 یک جوانی بر زنی مجنون بدست %~% می‌ندادش روزگار وصل دست
# 2 بس شکنجه کرد عشقش بر زمین %~% خود چرا دارد ز اول عشق کین
# 3 عشق از اول چرا خونی بود %~% تا گریزد آنک بیرونی بود
# 4 چون فرستادی رسولی پیش زن %~% آن رسول از رشک گشتی راه‌زن
# 5 ور بسوی زن نبشتی کاتبش %~% نامه را تصحیف خواندی نایبش
# 6 ور صبا را پیک کردی در وفا %~% از غباری تیره گشتی آن صبا
# 7 رقعه گر بر پر مرغی دوختی %~% پر مرغ از تف رقعه سوختی
# 8 راههای چاره را غیرت ببست %~% لشکر اندیشه را رایت شکست
# 9 بود اول مونس غم انتظار %~% آخرش بشکست کی هم انتظار
# 10 گاه گفتی کین بلای بی‌دواست %~% گاه گفتی نه حیات جان ماست
# 11 گاه هستی زو بر آوردی سری %~% گاه او از نیستی خوردی بری
# 12 چونک بر وی سرد گشتی این نهاد %~% جوش کردی گرم چشمه اتحاد
# 13 چونک با بی‌برگی غربت بساخت %~% برگ بی‌برگی به سوی او بتاخت
# 14 خوشه‌های فکرتش بی‌کاه شد %~% شب‌روان را رهنما چون ماه شد
# 15 ای بسا طوطی گویای خمش %~% ای بسا شیرین‌روان رو ترش
# 16 رو به گورستان دمی خامش نشین %~% آن خموشان سخن‌گو را ببین
# 17 لیک اگر یکرنگ بینی خاکشان %~% نیست یکسان حالت چالاکشان
# 18 شحم و لحم زندگان یکسان بود %~% آن یکی غمگین دگر شادان بود
# 19 تو چه دانی تا ننوشی قالشان %~% زانک پنهانست بر تو حالشان
# 20 بشنوی از قال های و هوی را %~% کی ببینی حالت صدتوی را
# 21 نقش ما یکسان بضدها متصف %~% خاک هم یکسان روانشان مختلف
# 22 همچنین یکسان بود آوازها %~% آن یکی پر درد و آن پر نازها
# 23 بانگ اسپان بشنوی اندر مصاف %~% بانگ مرغان بشنوی اندر طواف
# 24 آن یکی از حقد و دیگر ز ارتباط %~% آن یکی از رنج و دیگر از نشاط
# 25 هر که دور از حالت ایشان بود %~% پیشش آن آوازها یکسان بود
# 26 آن درختی جنبد از زخم تبر %~% و آن درخت دیگر از باد سحر
# 27 بس غلط گشتم ز دیگ مردریگ %~% زانک سرپوشیده می‌جوشید دیگ
# 28 جوش و نوش هرکست گوید بیا %~% جوش صدق و جوش تزویر و ریا
# 29 گر نداری بو ز جان روشناس %~% رو دماغی دست آور بوشناس
# 30 آن دماغی که بر آن گلشن تند %~% چشم یعقوبان هم او روشن کند
# 31 هین بگو احوال آن خسته‌جگر %~% کز بخاری دور ماندیم ای پسر
PageV03P227
# 1 کان جوان در جست و جو بد هفت سال %~% از خیال وصل گشته چون خیال
# 2 سایه حق بر سر بنده بود %~% عاقبت جوینده یابنده بود
# 3 گفت پیغامبر که چون کوبی دری %~% عاقبت زان در برون آید سری
# 4 چون نشینی بر سر کوی کسی %~% عاقبت بینی تو هم روی کسی
# 5 چون ز چاهی می‌کنی هر روز خاک %~% عاقبت اندر رسی در آب پاک
# 6 جمله دانند این اگر تو نگروی %~% هر چه می‌کاریش روزی بدروی
# 7 سنگ بر آهن زدی آتش نجست %~% این نباشد ور بباشد نادرست
# 8 آنک روزی نیستش بخت و نجات %~% ننگرد عقلش مگر در نادرات
# 9 کان فلان کس کشت کرد و بر نداشت %~% و آن صدف برد و صدف گوهر نداشت
# 10 بلعم باعور و ابلیس لعین %~% سود نامدشان عبادتها و دین
# 11 صد هزاران انبیا و ره‌روان %~% ناید اندر خاطر آن بدگمان
# 12 این دو را گیرد که تاریکی دهد %~% در دلش ادبار جز این کی نهد
# 13 بس کسا که نان خورد دلشاد او %~% مرگ او گردد بگیرد در گلو
# 14 پس تو ای ادبار رو هم نان مخور %~% تا نیفتی همچو او در شور و شر
# 15 صد هزاران خلق نانها می‌خورند %~% زور می‌یابند و جان می‌پرورند
# 16 تو بدان نادر کجا افتاده‌ای %~% گر نه محرومی و ابله زاده‌ای
# 17 این جهان پر آفتاب و نور ماه %~% او بهشته سر فرو برده به چاه
# 18 که اگر حقست پس کو روشنی %~% سر ز چه بردار و بنگر ای دنی
# 19 جمله عالم شرق و غرب آن نور یافت %~% تا تو در چاهی نخواهد بر تو تافت
# 20 چه رها کن رو به ایوان و کروم %~% کم ستیز اینجا بدان کاللج شوم
# 21 هین مگو کاینک فلانی کشت کرد %~% در فلان سالی ملخ کشتش بخورد
# 22 پس چرا کارم که اینجا خوف هست %~% من چرا افشانم این گندم ز دست
# 23 و آنک او نگذاشت کشت و کار را %~% پر کند کوری تو انبار را
# 24 چون دری می‌کوفت او از سلوتی %~% عاقبت در یافت روزی خلوتی
# 25 جست از بیم عسس شب او به باغ %~% یار خود را یافت چون شمع و چراغ
# 26 گفت سازنده سبب را آن نفس %~% ای خدا تو رحمتی کن بر عسس
# 27 ناشناسا تو سببها کرده‌ای %~% از در دوزخ بهشتم برده‌ای
# 28 بهر آن کردی سبب این کار را %~% تا ندارم خوار من یک خار را
# 29 در شکست پای بخشد حق پری %~% هم ز قعر چاه بگشاید دری
# 30 تو مبین که بر درختی یا به چاه %~% تو مرا بین که منم مفتاح راه
# 31 گر تو خواهی باقی این گفت و گو %~% ای اخی در دفتر چارم بجو
PageV03P228
### | [ daftar 4 ]
# 1 ای ضیا الحق حسام الدین توی %~% که گذشت از مه به نورت مثنوی
# 2 همت عالی تو ای مرتجا %~% می‌کشد این را خدا داند کجا
# 3 گردن این مثنوی را بسته‌ای %~% می‌کشی آن سوی که دانسته‌ای
# 4 مثنوی پویان کشنده ناپدید %~% ناپدید از جاهلی کش نیست دید
# 5 مثنوی را چون تو مبدا بوده‌ای %~% گر فزون گردد توش افزوده‌ای
# 6 چون چنین خواهی خدا خواهد چنین %~% می‌دهد حق آرزوی متقین
# 7 کان لله بوده‌ای در ما مضی %~% تا که کان الله پیش آمد جزا
# 8 مثنوی از تو هزاران شکر داشت %~% در دعا و شکر کفها بر فراشت
# 9 در لب و کفش خدا شکر تو دید %~% فضل کرد و لطف فرمود و مزید
# 10 زانک شاکر را زیادت وعده است %~% آنچنانک قرب مزد سجده است
# 11 گفت واسجد واقترب یزدان ما %~% قرب جان شد سجده ابدان ما
# 12 گر زیادت می‌شود زین رو بود %~% نه از برای بوش و های و هو بود
# 13 با تو ما چون رز به تابستان خوشیم %~% حکم داری هین بکش تا می‌کشیم
# 14 خوش بکش این کاروان را تا به حج %~% ای امیر صبر مفتاح الفرج
# 15 حج زیارت کردن خانه بود %~% حج رب البیت مردانه بود
# 16 زان ضیا گفتم حسام‌الدین ترا %~% که تو خورشیدی و این دو وصفها
# 17 کین حسام و این ضیا یکیست هین %~% تیغ خورشید از ضیا باشد یقین
# 18 نور از آن ماه باشد وین ضیا %~% آن خورشید این فرو خوان از نبا
# 19 شمس را قرآن ضیا خواند ای پدر %~% و آن قمر را نور خواند این را نگر
# 20 شمس چون عالی‌تر آمد خود ز ماه %~% پس ضیا از نور افزون دان به جاه
# 21 بس کس اندر نور مه منهج ندید %~% چون برآمد آفتاب آن شد پدید
# 22 آفتاب اعواض را کامل نمود %~% لاجرم بازارها در روز بود
# 23 تا که قلب و نقد نیک آید پدید %~% تا بود از غبن و از حیله بعید
# 24 تا که نورش کامل آمد در زمین %~% تاجران را رحمة للعالمین
# 25 لیک بر قلاب مبغوضست و سخت %~% زانک ازو شد کاسد او را نقد و رخت
# 26 پس عدو جان صرافست قلب %~% دشمن درویش کی بود غیر کلب
# 27 انبیا با دشمنان بر می‌تنند %~% پس ملایک رب سلم می‌زنند
# 28 کین چراغی را که هست او نور کار %~% از پف و دمهای دزدان دور دار
# 29 دزد و قلابست خصم نور بس %~% زین دو ای فریادرس فریاد رس
# 30 روشنی بر دفتر چارم بریز %~% کآفتاب از چرخ چارم کرد خیز
# 31 هین ز چارم نور ده خورشیدوار %~% تا بتابد بر بلاد و بر دیار
# 32 هر کش افسانه بخواند افسانه است %~% وآنک دیدش نقد خود مردانه است
# 33 آب نیلست و به قبطی خون نمود %~% قوم موسی را نه خون بد آب بود
# 34 دشمن این حرف این دم در نظر %~% شد ممثل سرنگون اندر سقر
# 35 ای ضیا الحق تو دیدی حال او %~% حق نمودت پاسخ افعال او
# 36 دیده غیبت چو غیبست اوستاد %~% کم مبادا زین جهان این دید و داد
# 37 این حکایت را که نقد وقت ماست %~% گر تمامش می‌کنی اینجا رواست
# 38 ناکسان را ترک کن بهر کسان %~% قصه را پایان بر و مخلص رسان
# 39 این حکایت گر نشد آنجا تمام %~% چارمین جلدست آرش در نظام
PageV04P001
# 1 اندر آن بودیم کان شخص از عسس %~% راند اندر باغ از خوفی فرس
# 2 بود اندر باغ آن صاحب‌جمال %~% کز غمش این در عنا بد هشت سال
# 3 سایه او را نبود امکان دید %~% هم‌چو عنقا وصف او را می‌شنید
# 4 جز یکی لقیه که اول از قضا %~% بر وی افتاد و شد او را دلربا
# 5 بعد از آن چندان که می‌کوشید او %~% خود مجالش می‌نداد آن تندخو
# 6 نه بلا به چاره بودش نه به مال %~% چشم پر و بی‌طمع بود آن نهال
# 7 عاشق هر پیشه‌ای و مطلبی %~% حق بیالود اول کارش لبی
# 8 چون بدان آسیب در جست آمدند %~% پیش پاشان می‌نهد هر روز بند
# 9 چون در افکندش بجست و جوی کار %~% بعد از آن در بست که کابین بیار
# 10 هم بر آن بو می‌تنند و می‌روند %~% هر دمی راجی و آیس می‌شوند
# 11 هر کسی را هست اومید بری %~% که گشادندش در آن روزی دری
# 12 باز در بستندش و آن درپرست %~% بر همان اومید آتش پا شدست
# 13 چون درآمد خوش در آن باغ آن جوان %~% خود فرو شد پا به گنجش ناگهان
# 14 مر عسس را ساخته یزدان سبب %~% تا ز بیم او دود در باغ شب
# 15 بیند آن معشوقه را او با چراغ %~% طالب انگشتری در جوی باغ
# 16 پس قرین می‌کرد از ذوق آن نفس %~% با ثنای حق دعای آن عسس
# 17 که زیان کردم عسس را از گریز %~% بیست چندان سیم و زر بر وی بریز
# 18 از عوانی مر ورا آزاد کن %~% آنچنان که شادم او را شاد کن
# 19 سعد دارش این جهان و آن جهان %~% از عوانی و سگی‌اش وا رهان
# 20 گرچه خوی آن عوان هست ای خدا %~% که هماره خلق را خواهد بلا
# 21 گر خبر آید که شه جرمی نهاد %~% بر مسلمانان شود او زفت و شاد
# 22 ور خبر آید که شه رحمت نمود %~% از مسلمانان فکند آن را به جود
# 23 ماتمی در جان او افتد از آن %~% صد چنین ادبارها دارد عوان
# 24 او عوان را در دعا در می‌کشید %~% کز عوان او را چنان راحت رسید
# 25 بر همه زهر و برو تریاق بود %~% آن عوان پیوند آن مشتاق بود
# 26 پس بد مطلق نباشد در جهان %~% بد به نسبت باشد این را هم بدان
# 27 در زمانه هیچ زهر و قند نیست %~% که یکی را پا دگر را بند نیست
# 28 مر یکی را پا دگر را پای‌بند %~% مر یکی را زهر و بر دیگر چو قند
# 29 زهر مار آن مار را باشد حیات %~% نسبتش با آدمی باشد ممات
# 30 خلق آبی را بود دریا چو باغ %~% خلق خاکی را بود آن مرگ و داغ
# 31 همچنین بر می‌شمر ای مرد کار %~% نسبت این از یکی کس تا هزار
# 32 زید اندر حق آن شیطان بود %~% در حق شخصی دگر سلطان بود
# 33 آن بگوید زید صدیق سنیست %~% وین بگوید زید گبر کشتنیست
# 34 گر تو خواهی کو ترا باشد شکر %~% پس ورا از چشم عشاقش نگر
# 35 منگر از چشم خودت آن خوب را %~% بین به چشم طالبان مطلوب را
# 36 چشم خود بر بند زان خوش‌چشم تو %~% عاریت کن چشم از عشاق او
# 37 بلک ازو کن عاریت چشم و نظر %~% پس ز چشم او بروی او نگر
# 38 تا شوی آمن ز سیری و ملال %~% گفت کان الله له زین ذوالجلال
# 39 چشم او من باشم و دست و دلش %~% تا رهد از مدبریها مقبلش
# 40 هر چه مکرو هست چون شد او دلیل %~% سوی محبوبت حبیبست و خلیل
PageV04P002
# 1 آن یکی واعظ چو بر تخت آمدی %~% قاطعان راه را داعی شدی
# 2 دست برمی‌داشت یا رب رحم ران %~% بر بدان و مفسدان و طاغیان
# 3 بر همه تسخرکنان اهل خیر %~% برهمه کافردلان و اهل دیر
# 4 می‌نکردی او دعا بر اصفیا %~% می‌نکردی جز خبیثان را دعا
# 5 مر ورا گفتند کین معهود نیست %~% دعوت اهل ضلالت جود نیست
# 6 گفت نیکویی ازینها دیده‌ام %~% من دعاشان زین سبب بگزیده‌ام
# 7 خبث و ظلم و جور چندان ساختند %~% که مرا از شر به خیر انداختند
# 8 هر گهی که رو به دنیا کردمی %~% من ازیشان زخم و ضربت خوردمی
# 9 کردمی از زخم آن جانب پناه %~% باز آوردندمی گرگان به راه
# 10 چون سبب‌ساز صلاح من شدند %~% پس دعاشان بر منست ای هوشمند
# 11 بنده می‌نالد به حق از درد و نیش %~% صد شکایت می‌کند از رنج خویش
# 12 حق همی گوید که آخر رنج و درد %~% مر ترا لابه کنان و راست کرد
# 13 این گله زان نعمتی کن کت زند %~% از در ما دور و مطرودت کند
# 14 در حقیقت هر عدو داروی تست %~% کیمیا و نافع و دلجوی تست
# 15 که ازو اندر گریزی در خلا %~% استعانت جویی از لطف خدا
# 16 در حقیقت دوستانت دشمن‌اند %~% که ز حضرت دور و مشغولت کنند
# 17 هست حیوانی که نامش اشغرست %~% او به زخم چوب زفت و لمترست
# 18 تا که چوبش می‌زنی به می‌شود %~% او ز زخم چوب فربه می‌شود
# 19 نفس مؤمن اشغری آمد یقین %~% کو به زخم رنج زفتست و سمین
# 20 زین سبب بر انبیا رنج و شکست %~% از همه خلق جهان افزونترست
# 21 تا ز جانها جانشان شد زفت‌تر %~% که ندیدند آن بلا قوم دگر
# 22 پوست از دارو بلاکش می‌شود %~% چون ادیم طایفی خوش می‌شود
# 23 ورنه تلخ و تیز مالیدی درو %~% گنده گشتی ناخوش و ناپاک بو
# 24 آدمی را پوست نامدبوغ دان %~% از رطوبتها شده زشت و گران
# 25 تلخ و تیز و مالش بسیار ده %~% تا شود پاک و لطیف و با فره
# 26 ور نمی‌توانی رضا ده ای عیار %~% گر خدا رنجت دهد بی‌اختیار
# 27 که بلای دوست تطهیر شماست %~% علم او بالای تدبیر شماست
# 28 چون صفا بیند بلا شیرین شود %~% خوش شود دارو چو صحت‌بین شود
# 29 برد بیند خویش را در عین مات %~% پس بگوید اقتلونی یا ثقات
# 30 این عوان در حق غیری سود شد %~% لیک اندر حق خود مردود شد
# 31 رحم ایمانی ازو ببریده شد %~% کین شیطانی برو پیچیده شد
# 32 کارگاه خشم گشت و کین‌وری %~% کینه دان اصل ضلال و کافری
PageV04P003
# 1 گفت عیسی را یکی هشیار سر %~% چیست در هستی ز جمله صعب‌تر
# 2 گفتش ای جان صعب‌تر خشم خدا %~% که از آن دوزخ همی لرزد چو ما
# 3 گفت ازین خشم خدا چه بود امان %~% گفت ترک خشم خویش اندر زمان
# 4 پس عوان که معدن این خشم گشت %~% خشم زشتش از سبع هم در گذشت
# 5 چه امیدستش به رحمت جز مگر %~% باز گردد زان صفت آن بی‌هنر
# 6 گرچه عالم را ازیشان چاره نیست %~% این سخن اندر ضلال افکندنیست
# 7 چاره نبود هم جهان را از چمین %~% لیک نبود آن چمین ما معین
PageV04P004
# 1 چونک تنهااش بدید آن ساده مرد %~% زود او قصد کنار و بوسه کرد
# 2 بانگ بر وی زد به هیبت آن نگار %~% که مرو گستاخ ادب را هوش دار
# 3 گفت آخر خلوتست و خلق نی %~% آب حاضر تشنه هم‌چون منی
# 4 کس نمی‌جنبد درینجا جز که باد %~% کیست حاضر کیست مانع زین گشاد
# 5 گفت ای شیدا تو ابله بوده‌ای %~% ابلهی وز عاقلان نشنوده‌ای
# 6 باد را دیدی که می‌جنبد بدان %~% بادجنبانیست اینجا بادران
# 7 جزو بادی که به حکم ما درست %~% بادبیزن تا نجنبانی نجست
# 8 جنبش این جزو باد ای ساده مرد %~% بی‌تو و بی‌بادبیزن سر نکرد
# 9 جنبش باد نفس کاندر لبست %~% تابع تصریف جان و قالبست
# 10 گاه دم را مدح و پیغامی کنی %~% گاه دم را هجو و دشنامی کنی
# 11 پس بدان احوال دیگر بادها %~% که ز جز وی کل می‌بیند نهی
# 12 باد را حق گه بهاری می‌کند %~% در دیش زین لطف عاری می‌کند
# 13 بر گروه عاد صرصر می‌کند %~% باز بر هودش معطر می‌کند
# 14 می‌کند یک باد را زهر سموم %~% مر صبا را می‌کند خرم‌قدوم
# 15 باد دم را بر تو بنهاد او اساس %~% تا کنی هر باد را بر وی قیاس
# 16 دم نمی‌گردد سخن بی‌لطف و قهر %~% بر گروهی شهد و بر قومیست زهر
# 17 مروحه جنبان پی انعام کس %~% وز برای قهر هر پشه و مگس
# 18 مروحه تقدیر ربانی چرا %~% پر نباشد ز امتحان و ابتلا
# 19 چونک جزو باد دم یا مروحه %~% نیست الا مفسده یا مصلحه
# 20 این شمال و این صبا و این دبور %~% کی بود از لطف و از انعام دور
# 21 یک کف گندم ز انباری ببین %~% فهم کن کان جمله باشد همچنین
# 22 کل باد از برج باد آسمان %~% کی جهد بی مروحه آن بادران
# 23 بر سر خرمن به وقت انتقاد %~% نه که فلاحان ز حق جویند باد
# 24 تا جدا گردد ز گندم کاهها %~% تا به انباری رود یا چاهها
# 25 چون بماند دیر آن باد وزان %~% جمله را بینی به حق لابه‌کنان
# 26 همچنین در طلق آن باد ولاد %~% گر نیاید بانگ درد آید که داد
# 27 گر نمی‌دانند کش راننده اوست %~% باد را پس کردن زاری چه خوست
# 28 اهل کشتی همچنین جویای باد %~% جمله خواهانش از آن رب العباد
# 29 همچنین در درد دندانها ز باد %~% دفع می‌خواهی بسوز و اعتقاد
# 30 از خدا لابه‌کنان آن جندیان %~% که بده باد ظفر ای کامران
# 31 رقعه تعویذ می‌خواهند نیز %~% در شکنجه طلق زن از هر عزیز
# 32 پس همه دانسته‌اند آن را یقین %~% که فرستد باد رب‌العالمین
# 33 پس یقین در عقل هر داننده هست %~% اینک با جنبنده جنباننده هست
# 34 گر تو او را می‌نبینی در نظر %~% فهم کن آن را به اظهار اثر
# 35 تن به جان جنبد نمی‌بینی تو جان %~% لیک از جنبیدن تن جان بدان
# 36 گفت او گر ابلهم من در ادب %~% زیرکم اندر وفا و در طلب
# 37 گفت ادب این بود خود که دیده شد %~% آن دگر را خود همی‌دانی تو لد
PageV04P005
# 1 صوفیی آمد به سوی خانه روز %~% خانه یک در بود و زن با کفش‌دوز
# 2 جفت گشته با رهی خویش زن %~% اندر آن یک حجره از وسواس تن
# 3 چون بزد صوفی به جد در چاشتگاه %~% هر دو درماندند نه حیلت نه راه
# 4 هیچ معهودش نبد کو آن زمان %~% سوی خانه باز گردد از دکان
# 5 قاصدا آن روز بی‌وقت آن مروع %~% از خیالی کرد تا خانه رجوع
# 6 اعتماد زن بر آن کو هیچ بار %~% این زمان فا خانه نامد او ز کار
# 7 آن قیاسش راست نامد از قضا %~% گرچه ستارست هم بدهد سزا
# 8 چونک بد کردی بترس آمن مباش %~% زانک تخمست و برویاند خداش
# 9 چند گاهی او بپوشاند که تا %~% آیدت زان بد پشیمان و حیا
# 10 عهد عمر آن امیر مؤمنان %~% داد دزدی را به جلاد و عوان
# 11 بانگ زد آن دزد کای میر دیار %~% اولین بارست جرمم زینهار
# 12 گفت عمر حاش لله که خدا %~% بار اول قهر بارد در جزا
# 13 بارها پوشد پی اظهار فضل %~% باز گیرد از پی اظهار عدل
# 14 تا که این هر دو صفت ظاهر شود %~% آن مبشر گردد این منذر شود
# 15 بارها زن نیز این بد کرده بود %~% سهل بگذشت آن و سهلش می‌نمود
# 16 آن نمی‌دانست عقل پای‌سست %~% که سبو دایم ز جو ناید درست
# 17 آنچنانش تنگ آورد آن قضا %~% که منافق را کند مرگ فجا
# 18 نه طریق و نه رفیق و نه امان %~% دست کرده آن فرشته سوی جان
# 19 آنچنان کین زن در آن حجره جفا %~% خشک شد او و حریفش ز ابتلا
# 20 گفت صوفی با دل خود کای دو گبر %~% از شما کینه کشم لیکن به صبر
# 21 لیک نادانسته آرم این نفس %~% تا که هر گوشی ننوشد این جرس
# 22 از شما پنهان کشد کینه محق %~% اندک اندک هم‌چو بیماری دق
# 23 مرد دق باشد چو یخ هر لحظه کم %~% لیک پندارد بهر دم بهترم
# 24 هم‌چو کفتاری که می‌گیرندش و او %~% غره آن گفت کین کفتار کو
# 25 هیچ پنهان‌خانه آن زن را نبود %~% سمج و دهلیز و ره بالا نبود
# 26 نه تنوری که در آن پنهان شود %~% نه جوالی که حجاب آن شود
# 27 هم‌چو عرصه پهن روز رستخیز %~% نه گو و نه پشته نه جای گریز
# 28 گفت یزدان وصف این جای حرج %~% بهر محشر لا تری فیها عوج
PageV04P006
# 1 چادر خود را برو افکند زود %~% مرد را زن ساخت و در را بر گشود
# 2 زیر چادر مرد رسوا و عیان %~% سخت پیدا چون شتر بر نردبان
# 3 گفت خاتونیست از اعیان شهر %~% مر ورا از مال و اقبالست بهر
# 4 در ببستم تا کسی بیگانه‌ای %~% در نیاید زود نادانانه‌ای
# 5 گفت صوفی چیستش هین خدمتی %~% تا بر آرم بی‌سپاس و منتی
# 6 گفت میلش خویشی و پیوستگیست %~% نیک خاتونیست حق داند که کیست
# 7 خواست دختر را ببیند زیر دست %~% اتفاقا دختر اندر مکتبست
# 8 باز گفت ار آرد باشد یا سبوس %~% می‌کنم او را به جان و دل عروس
# 9 یک پسر دارد که اندر شهر نیست %~% خوب و زیرک چابک و مکسب کنیست
# 10 گفت صوفی ما فقیر و زار و کم %~% قوم خاتون مال‌دار و محتشم
# 11 کی بود این کفو ایشان در زواج %~% یک در از چوب و دری دیگر ز عاج
# 12 کفو باید هر دو جفت اندر نکاح %~% ورنه تنگ آید نماند ارتیاح
PageV04P007
# 1 گفت گفتم من چنین عذری و او %~% گفت نه من نیستم اسباب جو
# 2 ما ز مال و زر ملول و تخمه‌ایم %~% ما به حرص و جمع نه چون عامه‌ایم
# 3 قصد ما سترست و پاکی و صلاح %~% در دو عالم خود بدان باشد فلاح
# 4 باز صوفی عذر درویشی بگفت %~% و آن مکرر کرد تا نبود نهفت
# 5 گفت زن من هم مکرر کرده‌ام %~% بی‌جهازی را مقرر کرده‌ام
# 6 اعتقاد اوست راسختر ز کوه %~% که ز صد فقرش نمی‌آید شکوه
# 7 او همی‌گوید مرادم عفتست %~% از شما مقصود صدق و همتست
# 8 گفت صوفی خود جهاز و مال ما %~% دید و می‌بیند هویدا و خفا
# 9 خانه تنگی مقام یک تنی %~% که درو پنهان نماند سوزنی
# 10 باز ستر و پاکی و زهد و صلاح %~% او ز ما به داند اندر انتصاح
# 11 به ز ما می‌داند او احوال ستر %~% وز پس و پیش و سر و دنبال ستر
# 12 ظاهرا او بی‌جهاز و خادمست %~% وز صلاح و ستر او خود عالمست
# 13 شرح مستوری ز بابا شرط نیست %~% چون برو پیدا چو روز روشنیست
# 14 این حکایت را بدان گفتم که تا %~% لاف کم بافی چو رسوا شد خطا
# 15 مر ترا ای هم به دعوی مستزاد %~% این بدستت اجتهاد و اعتقاد
# 16 چون زن صوفی تو خاین بوده‌ای %~% دام مکر اندر دغا بگشوده‌ای
# 17 که ز هر ناشسته رویی کپ زنی %~% شرم داری وز خدای خویش نی
PageV04P008
# 1 از پی آن گفت حق خود را بصیر %~% که بود دید ویت هر دم نذیر
# 2 از پی آن گفت حق خود را سمیع %~% تا ببندی لب ز گفتار شنیع
# 3 از پی آن گفت حق خود را علیم %~% تا نیندیشی فسادی تو ز بیم
# 4 نیست اینها بر خدا اسم علم %~% که سیه کافور دارد نام هم
# 5 اسم مشتقست و اوصاف قدیم %~% نه مثال علت اولی سقیم
# 6 ورنه تسخر باشد و طنز و دها %~% کر را سامع ضریران را ضیا
# 7 یا علم باشد حیی نام وقیح %~% یا سیاه زشت را نام صبیح
# 8 طفلک نوزاده را حاجی لقب %~% یا لقب غازی نهی بهر نسب
# 9 گر بگویند این لقبها در مدیح %~% تا ندارد آن صفت نبود صحیح
# 10 تسخر و طنزی بود آن یا جنون %~% پاک حق عما یقول الظالمون
# 11 من همی دانستمت پیش از وصال %~% که نکورویی ولیکن بدخصال
# 12 من همی دانستمت پیش از لقا %~% کز ستیزه راسخی اندر شقا
# 13 چونک چشمم سرخ باشد در غمش %~% دانمش زان درد گر کم بینمش
# 14 تو مرا چون بره دیدی بی شبان %~% تو گمان بردی ندارم پاسبان
# 15 عاشقان از درد زان نالیده‌اند %~% که نظر ناجایگه مالیده‌اند
# 16 بی‌شبان دانسته‌اند آن ظبی را %~% رایگان دانسته‌اند آن سبی را
# 17 تا ز غمزه تیر آمد بر جگر %~% که منم حارس گزافه کم نگر
# 18 کی کم از بره کم از بزغاله‌ام %~% که نباشد حارس از دنباله‌ام
# 19 حارسی دارم که ملکش می‌سزد %~% داند او بادی که آن بر من وزد
# 20 سرد بود آن باد یا گرم آن علیم %~% نیست غافل نیست غایب ای سقیم
# 21 نفس شهوانی ز حق کرست و کور %~% من به دل کوریت می‌دیدم ز دور
# 22 هشت سالت زان نپرسیدم به هیچ %~% که پرت دیدم ز جهل پیچ پیچ
# 23 خود چه پرسم آنک او باشد بتون %~% که تو چونی چون بود او سرنگون
PageV04P009
# 1 شهوت دنیا مثال گلخنست %~% که ازو حمام تقوی روشنست
# 2 لیک قسم متقی زین تون صفاست %~% زانک در گرمابه است و در نقاست
# 3 اغنیا ماننده سرگین‌کشان %~% بهر آتش کردن گرمابه‌بان
# 4 اندریشان حرص بنهاده خدا %~% تا بود گرمابه گرم و با نوا
# 5 ترک این تون گوی و در گرمابه ران %~% ترک تون را عین آن گرمابه دان
# 6 هر که در تونست او چون خادمست %~% مر ورا که صابرست و حازمست
# 7 هر که در حمام شد سیمای او %~% هست پیدا بر رخ زیبای او
# 8 تونیان را نیز سیما آشکار %~% از لباس و از دخان و از غبار
# 9 ور نبینی روش بویش را بگیر %~% بو عصا آمد برای هر ضریر
# 10 ور نداری بو در آرش در سخن %~% از حدیث نو بدان راز کهن
# 11 پس بگوید تونیی صاحب ذهب %~% بیست سله چرک بردم تا به شب
# 12 حرص تو چون آتشست اندر جهان %~% باز کرده هر زبانه صد دهان
# 13 پیش عقل این زر چو سرگین ناخوشست %~% گرچه چون سرگین فروغ آتشست
# 14 آفتابی که دم از آتش زند %~% چرک تر را لایق آتش کند
# 15 آفتاب آن سنگ را هم کرد زر %~% تا بتون حرص افتد صد شرر
# 16 آنک گوید مال گرد آورده‌ام %~% چیست یعنی چرک چندین برده‌ام
# 17 این سخن گرچه که رسوایی‌فزاست %~% در میان تونیان زین فخرهاست
# 18 که تو شش سله کشیدی تا به شب %~% من کشیدم بیست سله بی کرب
# 19 آنک در تون زاد و پاکی را ندید %~% بوی مشک آرد برو رنجی پدید
PageV04P010
# 1 آن یکی افتاد بیهوش و خمید %~% چونک در بازار عطاران رسید
# 2 بوی عطرش زد ز عطاران راد %~% تا بگردیدش سر و بر جا فتاد
# 3 هم‌چو مردار اوفتاد او بی‌خبر %~% نیم روز اندر میان ره‌گذر
# 4 جمع آمد خلق بر وی آن زمان %~% جملگان لاحول‌گو درمان کنان
# 5 آن یکی کف بر دل او می براند %~% وز گلاب آن دیگری بر وی فشاند
# 6 او نمی‌دانست کاندر مرتعه %~% از گلاب آمد ورا آن واقعه
# 7 آن یکی دستش همی‌مالید و سر %~% وآن دگر کهگل همی آورد تر
# 8 آن بخور عود و شکر زد به هم %~% وآن دگر از پوششش می‌کرد کم
# 9 وآن دگر نبضش که تا چون می‌جهد %~% وان دگر بوی از دهانش می‌ستد
# 10 تا که می خوردست و یا بنگ و حشیش %~% خلق درماندند اندر بیهشیش
# 11 پس خبر بردند خویشان را شتاب %~% که فلان افتاده است آن‌جا خراب
# 12 کس نمی‌داند که چون مصروع گشت %~% یا چه شد کور افتاد از بام طشت
# 13 یک برادر داشت آن دباغ زفت %~% گربز و دانا بیامد زود تفت
# 14 اندکی سرگین سگ در آستین %~% خلق را بشکافت و آمد با حنین
# 15 گفت من رنجش همی دانم ز چیست %~% چون سبب دانی دوا کردن جلیست
# 16 چون سبب معلوم نبود مشکلست %~% داروی رنج و در آن صد محملست
# 17 چون بدانستی سبب را سهل شد %~% دانش اسباب دفع جهل شد
# 18 گفت با خود هستش اندر مغز و رگ %~% توی بر تو بوی آن سرگین سگ
# 19 تا میان اندر حدث او تا به شب %~% غرق دباغیست او روزی‌طلب
# 20 پس چنین گفتست جالینوس مه %~% آنچ عادت داشت بیمار آنش ده
# 21 کز خلاف عادتست آن رنج او %~% پس دوای رنجش از معتاد جو
# 22 چون جعل گشتست از سرگین‌کشی %~% از گلاب آید جعل را بیهشی
# 23 هم از آن سرگین سگ داروی اوست %~% که بدان او را همی معتاد و خوست
# 24 الخبیثات الخبیثین را بخوان %~% رو و پشت این سخن را باز دان
# 25 ناصحان او را به عنبر یا گلاب %~% می دوا سازند بهر فتح باب
# 26 مر خبیثان را نسازد طیبات %~% درخور و لایق نباشد ای ثقات
# 27 چون ز عطر وحی کر گشتند و گم %~% بد فغانشان که تطیرنا بکم
# 28 رنج و بیماریست ما را این مقال %~% نیست نیکو وعظتان ما را به فال
# 29 گر بیاغازید نصحی آشکار %~% ما کنیم آن دم شما را سنگسار
# 30 ما بلغو و لهو فربه گشته‌ایم %~% در نصیحت خویش را نسرشته‌ایم
# 31 هست قوت ما دروغ و لاف و لاغ %~% شورش معده‌ست ما را زین بلاغ
# 32 رنج را صدتو و افزون می‌کنید %~% عقل را دارو به افیون می‌کنید
PageV04P011
# 1 خلق را می‌راند از وی آن جوان %~% تا علاجش را نبینند آن کسان
# 2 سر به گوشش برد هم‌چون رازگو %~% پس نهاد آن چیز بر بینی او
# 3 کو به کف سرگین سگ ساییده بود %~% داروی مغز پلید آن دیده بود
# 4 ساعتی شد مرد جنبیدن گرفت %~% خلق گفتند این فسونی بد شگفت
# 5 کین بخواند افسون به گوش او دمید %~% مرده بود افسون به فریادش رسید
# 6 جنبش اهل فساد آن سو بود %~% که زنا و غمزه و ابرو بود
# 7 هر کرا مشک نصیحت سود نیست %~% لاجرم با بوی بد خو کرد نیست
# 8 مشرکان را زان نجس خواندست حق %~% کاندرون پشک زادند از سبق
# 9 کرم کو زادست در سرگین ابد %~% می‌نگرداند به عنبر خوی خود
# 10 چون نزد بر وی نثار رش نور %~% او همه جسمست بی‌دل چون قشور
# 11 ور ز رش نور حق قسمیش داد %~% هم‌چو رسم مصر سرگین مرغ‌زاد
# 12 لیک نه مرغ خسیس خانگی %~% بلک مرغ دانش و فرزانگی
# 13 تو بدان مانی کز آن نوری تهی %~% زآنک بینی بر پلیدی می‌نهی
# 14 از فراقت زرد شد رخسار و رو %~% برگ زردی میوه ناپخته تو
# 15 دیگ ز آتش شد سیاه و دودفام %~% گوشت از سختی چنین ماندست خام
# 16 هشت سالت جوش دادم در فراق %~% کم نشد یک ذره خامیت و نفاق
# 17 غوره تو سنگ بسته کز سقام %~% غوره‌ها اکنون مویزند و تو خام
PageV04P012
# 1 گفت عاشق امتحان کردم مگیر %~% تا ببینم تو حریفی یا ستیر
# 2 من همی دانستمت بی‌امتحان %~% لیک کی باشد خبر هم‌چون عیان
# 3 آفتابی نام تو مشهور و فاش %~% چه زیانست ار بکردم ابتلاش
# 4 تو منی من خویشتن را امتحان %~% می‌کنم هر روز در سود و زیان
# 5 انبیا را امتحان کرده عدات %~% تا شده ظاهر ازیشان معجزات
# 6 امتحان چشم خود کردم به نور %~% ای که چشم بد ز چشمان تو دور
# 7 این جهان هم‌چون خرابست و تو گنج %~% گر تفحص کردم از گنجت مرنج
# 8 زان چنین بی‌خردگی کردم گزاف %~% تا زنم با دشمنان هر بار لاف
# 9 تا زبانم چون ترا نامی نهد %~% چشم ازین دیده گواهیها دهد
# 10 گر شدم در راه حرمت راه‌زن %~% آمدم ای مه به شمشیر و کفن
# 11 جز به دست خود مبرم پا و سر %~% که ازین دستم نه از دست دگر
# 12 از جدایی باز می‌رانی سخن %~% هر چه خواهی کن ولیکن این مکن
# 13 در سخن آباد این دم راه شد %~% گفت امکان نیست چون بیگاه شد
# 14 پوستها گفتیم و مغز آمد دفین %~% گر بمانیم این نماند همچنین
PageV04P013
# 1 در جوابش بر گشاد آن یار لب %~% کز سوی ما روز سوی تست شب
# 2 حیله‌های تیره اندر داوری %~% پیش بینایان چرا می‌آوری
# 3 هر چه در دل داری از مکر و رموز %~% پیش ما رسواست و پیدا هم‌چو روز
# 4 گر بپوشیمش ز بنده‌پروری %~% تو چرا بی‌رویی از حد می‌بری
# 5 از پدر آموز که آدم در گناه %~% خوش فرود آمد به سوی پایگاه
# 6 چون بدید آن عالم الاسرار را %~% بر دو پا استاد استغفار را
# 7 بر سر خاکستر انده نشست %~% از بهانه شاخ تا شاخی نجست
# 8 ربنا انا ظلمنا گفت و بس %~% چونک جانداران بدید از پیش و پس
# 9 دید جانداران پنهان هم‌چو جان %~% دورباش هر یکی تا آسمان
# 10 که هلا پیش سلیمان مور باش %~% تا بنشکافد ترا این دورباش
# 11 جز مقام راستی یک دم مه‌ایست %~% هیچ لالا مرد را چون چشم نیست
# 12 کور اگر از پند پالوده شود %~% هر دمی او باز آلوده شود
# 13 آدما تو نیستی کور از نظر %~% لیک اذا جا القضا عمی البصر
# 14 عمرها باید به نادر گاه‌گاه %~% تا که بینا از قضا افتد به چاه
# 15 کور را خود این قضا همراه اوست %~% که مرورا اوفتادن طبع و خوست
# 16 در حدث افتد نداند بوی چیست %~% از منست این بوی یا ز آلودگیست
# 17 ور کسی بر وی کند مشکی نثار %~% هم ز خود داند نه از احسان یار
# 18 پس دو چشم روشن ای صاحب‌نظر %~% مر ترا صد مادرست و صد پدر
# 19 خاصه چشم دل آن هفتاد توست %~% وین دو چشم حس خوشه‌چین اوست
# 20 ای دریغا ره‌زنان بنشسته‌اند %~% صد گره زیر زبانم بسته‌اند
# 21 پای‌بسته چون رود خوش راهوار %~% بس گران بندیست این معذور دار
# 22 این سخن اشکسته می‌آید دلا %~% کین سخن درست غیرت آسیا
# 23 در اگر چه خرد و اشکسته شود %~% توتیای دیده خسته شود
# 24 ای در از اشکست خود بر سر مزن %~% کز شکستن روشنی خواهی شدن
# 25 همچنین اشکسته بسته گفتنیست %~% حق کند آخر درستش کو غنیست
# 26 گندم ار بشکست و از هم در سکست %~% بر دکان آمد که نک نان درست
# 27 تو هم ای عاشق چو جرمت گشت فاش %~% آب و روغن ترک کن اشکسته باش
# 28 آنک فرزندان خاص آدم‌اند %~% نفحه انا ظلمنا می‌دمند
# 29 حاجت خود عرضه کن حجت مگو %~% هم‌چو ابلیس لعین سخت‌رو
# 30 سخت‌رویی گر ورا شد عیب‌پوش %~% در ستیز و سخت‌رویی رو بکوش
# 31 آن ابوجهل از پیمبر معجزی %~% خواست هم‌چون کینه‌ور ترکی غزی
# 32 لیک آن صدیق حق معجز نخواست %~% گفت این رو خود نگوید جز که راست
# 33 کی رسد هم‌چون توی را کز منی %~% امتحان هم‌چو من یاری کنی
PageV04P014
# 1 مرتضی را گفت روزی یک عنود %~% کو ز تعظیم خدا آگه نبود
# 2 بر سر بامی و قصری بس بلند %~% حفظ حق را واقفی ای هوشمند
# 3 گفت آری او حفیظست و غنی %~% هستی ما را ز طفلی و منی
# 4 گفت خود را اندر افکن هین ز بام %~% اعتمادی کن بحفظ حق تمام
# 5 تا یقین گرددمرا ایقان تو %~% و اعتقاد خوب با برهان تو
# 6 پس امیرش گفت خامش کن برو %~% تا نگردد جانت زین جرات گرو
# 7 کی رسد مر بنده را که با خدا %~% آزمایش پیش آرد ز ابتلا
# 8 بنده را کی زهره باشد کز فضول %~% امتحان حق کند ای گیج گول
# 9 آن خدا را می‌رسد کو امتحان %~% پیش آرد هر دمی با بندگان
# 10 تا به ما ما را نماید آشکار %~% که چه داریم از عقیده در سرار
# 11 هیچ آدم گفت حق را که ترا %~% امتحان کردم درین جرم و خطا
# 12 تا ببینم غایت حلمت شها %~% اه کرا باشد مجال این کرا
# 13 عقل تو از بس که آمد خیره‌سر %~% هست عذرت از گناه تو بتر
# 14 آنک او افراشت سقف آسمان %~% تو چه دانی کردن او را امتحان
# 15 ای ندانسته تو شر و خیر را %~% امتحان خود را کن آنگه غیر را
# 16 امتحان خود چو کردی ای فلان %~% فارغ آیی ز امتحان دیگران
# 17 چون بدانستی که شکردانه‌ای %~% پس بدانی کاهل شکرخانه‌ای
# 18 پس بدان بی‌امتحانی که اله %~% شکری نفرستدت ناجایگاه
# 19 این بدان بی‌امتحان از علم شاه %~% چون سری نفرستدت در پایگاه
# 20 هیچ عاقل افکند در ثمین %~% در میان مستراحی پر چمین
# 21 زانک گندم را حکیم آگهی %~% هیچ نفرستد به انبار کهی
# 22 شیخ را که پیشوا و رهبرست %~% گر مریدی امتحان کرد او خرست
# 23 امتحانش گر کنی در راه دین %~% هم تو گردی ممتحن ای بی‌یقین
# 24 جرات و جهلت شود عریان و فاش %~% او برهنه کی شود زان افتتاش
# 25 گر بیاید ذره سنجد کوه را %~% بر درد زان که ترازوش ای فتی
# 26 کز قیاس خود ترازو می‌تند %~% مرد حق را در ترازو می‌کند
# 27 چون نگنجد او به میزان خرد %~% پس ترازوی خرد را بر درد
# 28 امتحان هم‌چون تصرف دان درو %~% تو تصرف بر چنان شاهی مجو
# 29 چه تصرف کرد خواهد نقشها %~% بر چنان نقاش بهر ابتلا
# 30 امتحانی گر بدانست و بدید %~% نی که هم نقاش آن بر وی کشید
# 31 چه قدر باشد خود این صورت که بست %~% پیش صورتها که در علم ویست
# 32 وسوسه این امتحان چون آمدت %~% بخت بد دان کآمد و گردن زدت
# 33 چون چنین وسواس دیدی زود زود %~% با خدا گرد و در آ اندر سجود
# 34 سجده گه را تر کن از اشک روان %~% کای خدا تو وا رهانم زین گمان
# 35 آن زمان کت امتحان مطلوب شد %~% مسجد دین تو پر خروب شد
PageV04P015
# 1 چون درآمد عزم داودی به تنگ %~% که بسازد مسجد اقصی به سنگ
# 2 وحی کردش حق که ترک این بخوان %~% که ز دستت برنیاید این مکان
# 3 نیست در تقدیر ما آنک تو این %~% مسجد اقصی بر آری ای گزین
# 4 گفت جرمم چیست ای دانای راز %~% که مرا گویی که مسجد را مساز
# 5 گفت بی‌جرمی تو خونها کرده‌ای %~% خون مظلومان بگردن برده‌ای
# 6 که ز آواز تو خلقی بی‌شمار %~% جان بدادند و شدند آن را شکار
# 7 خون بسی رفتست بر آواز تو %~% بر صدای خوب جان‌پرداز تو
# 8 گفت مغلوب تو بودم مست تو %~% دست من بر بسته بود از دست تو
# 9 نه که هر مغلوب شه مرحوم بود %~% نه که المغلوب کالمعدوم بود
# 10 گفت این مغلوب معدومیست کو %~% جز به نسبت نیست معدوم ایقنوا
# 11 این چنین معدوم کو از خویش رفت %~% بهترین هستها افتاد و زفت
# 12 او به نسبت با صفات حق فناست %~% در حقیقت در فنا او را بقاست
# 13 جمله ارواح در تدبیر اوست %~% جمله اشباح هم در تیر اوست
# 14 آنک او مغلوب اندر لطف ماست %~% نیست مضطر بلک مختار ولاست
# 15 منتهای اختیار آنست خود %~% که اختیارش گردد اینجا مفتقد
# 16 اختیاری را نبودی چاشنی %~% گر نگشتی آخر او محو از منی
# 17 در جهان گر لقمه و گر شربتست %~% لذت او فرع محو لذتست
# 18 گرچه از لذات بی‌تاثیر شد %~% لذتی بود او و لذت‌گیر شد
PageV04P016
# 1 گرچه بر ناید به جهد و زور تو %~% لیک مسجد را برآرد پور تو
# 2 کرده او کرده تست ای حکیم %~% مؤمنان را اتصالی دان قدیم
# 3 مؤمنان معدود لیک ایمان یکی %~% جسمشان معدود لیکن جان یکی
# 4 غیرفهم و جان که در گاو و خرست %~% آدمی را عقل و جانی دیگرست
# 5 باز غیرجان و عقل آدمی %~% هست جانی در ولی آن دمی
# 6 جان حیوانی ندارد اتحاد %~% تو مجو این اتحاد از روح باد
# 7 گر خورد این نان نگردد سیر آن %~% ور کشد بار این نگردد او گران
# 8 بلک این شادی کند از مرگ او %~% از حسد میرد چو بیند برگ او
# 9 جان گرگان و سگان هر یک جداست %~% متحد جانهای شیران خداست
# 10 جمع گفتم جانهاشان من به اسم %~% کان یکی جان صد بود نسبت به جسم
# 11 هم‌چو آن یک نور خورشید سما %~% صد بود نسبت بصحن خانه‌ها
# 12 لیک یک باشد همه انوارشان %~% چونک برگیری تو دیوار از میان
# 13 چون نماند خانه‌ها را قاعده %~% مؤمنان مانند نفس واحده
# 14 فرق و اشکالات آید زین مقال %~% زانک نبود مثل این باشد مثال
# 15 فرقها بی‌حد بود از شخص شیر %~% تا به شخص آدمی‌زاد دلیر
# 16 لیک در وقت مثال ای خوش‌نظر %~% اتحاد از روی جانبازی نگر
# 17 کان دلیر آخر مثال شیر بود %~% نیست مثل شیر در جمله حدود
# 18 متحد نقشی ندارد این سرا %~% تا که مثلی وا نمایم من ترا
# 19 هم مثال ناقصی دست آورم %~% تا ز حیرانی خرد را وا خرم
# 20 شب بهر خانه چراغی می‌نهند %~% تا به نور آن ز ظلمت می‌رهند
# 21 آن چراغ این تن بود نورش چو جان %~% هست محتاج فتیل و این و آن
# 22 آن چراغ شش فتیله این حواس %~% جملگی بر خواب و خور دارد اساس
# 23 بی‌خور و بی‌خواب نزید نیم دم %~% با خور و با خواب نزید نیز هم
# 24 بی‌فتیل و روغنش نبود بقا %~% با فتیل و روغن او هم بی‌وفا
# 25 زانک نور علتی‌اش مرگ‌جوست %~% چون زید که روز روشن مرگ اوست
# 26 جمله حسهای بشر هم بی‌بقاست %~% زانک پیش نور روز حشر لاست
# 27 نور حس و جان بابایان ما %~% نیست کلی فانی و لا چون گیا
# 28 لیک مانند ستاره و ماهتاب %~% جمله محوند از شعاع آفتاب
# 29 آنچنان که سوز و درد زخم کیک %~% محو گردد چون در آید مار الیک
# 30 آنچنان که عور اندر آب جست %~% تا در آب از زخم زنبوران برست
# 31 می‌کند زنبور بر بالا طواف %~% چون بر آرد سر ندارندش معاف
# 32 آب ذکر حق و زنبور این زمان %~% هست یاد آن فلانه وان فلان
# 33 دم بخور در آب ذکر و صبر کن %~% تا رهی از فکر و وسواس کهن
# 34 بعد از آن تو طبع آن آب صفا %~% خود بگیری جملگی سر تا به پا
# 35 آنچنان که از آب آن زنبور شر %~% می‌گریزد از تو هم گیرد حذر
# 36 بعد از آن خواهی تو دور از آب باش %~% که بسر هم‌طبع آبی خواجه‌تاش
# 37 بس کسانی کز جهان بگذشته‌اند %~% لا نیند و در صفات آغشته‌اند
# 38 در صفات حق صفات جمله‌شان %~% هم‌چو اختر پیش آن خور بی‌نشان
# 39 گر ز قرآن نقل خواهی ای حرون %~% خوان جمیع هم لدینا محضرون
# 40 محضرون معدوم نبود نیک بین %~% تا بقای روحها دانی یقین
# 41 روح محجوب از بقا بس در عذاب %~% روح واصل در بقا پاک از حجاب
# 42 زین چراغ حس حیوان المراد %~% گفتمت هان تا نجویی اتحاد
# 43 روح خود را متصل کن ای فلان %~% زود با ارواح قدس سالکان
# 44 صد چراغت ار مرند ار بیستند %~% پس جدا اند و یگانه نیستند
# 45 زان همه جنگند این اصحاب ما %~% جنگ کس نشنید اندر انبیا
# 46 زانک نور انبیا خورشید بود %~% نور حس ما چراغ و شمع و دود
# 47 یک بمیرد یک بماند تا به روز %~% یک بود پژمرده دیگر با فروز
# 48 جان حیوانی بود حی از غذا %~% هم بمیرد او بهر نیک و بذی
# 49 گر بمیرد این چراغ و طی شود %~% خانه همسایه مظلم کی شود
# 50 نور آن خانه چو بی این هم به پاست %~% پس چراغ حس هر خانه جداست
# 51 این مثال جان حیوانی بود %~% نه مثال جان ربانی بود
# 52 باز از هندوی شب چون ماه زاد %~% در سر هر روزنی نوری فتاد
# 53 نور آن صد خانه را تو یک شمر %~% که نماند نور این بی آن دگر
# 54 تا بود خورشید تابان بر افق %~% هست در هر خانه نور او قنق
# 55 باز چون خورشید جان آفل شود %~% نور جمله خانه‌ها زایل شود
# 56 این مثال نور آمد مثل نی %~% مر ترا هادی عدو را ره‌زنی
# 57 بر مثال عنکبوت آن زشت‌خو %~% پرده‌های گنده را بر بافد او
# 58 از لعاب خویش پرده نور کرد %~% دیده ادراک خود را کور کرد
# 59 گردن اسپ ار بگیرد بر خورد %~% ور بگیرد پاش بستاند لگد
# 60 کم نشین بر اسپ توسن بی‌لگام %~% عقل و دین را پیشوا کن والسلام
# 61 اندرین آهنگ منگر سست و پست %~% کاندرین ره صبر و شق انفسست
PageV04P017
# 1 چون سلیمان کرد آغاز بنا %~% پاک چون کعبه همایون چون منی
# 2 در بنااش دیده می‌شد کر و فر %~% نی فسرده چون بناهای دگر
# 3 در بنا هر سنگ کز که می‌سکست %~% فاش سیروا بی‌همی گفت از نخست
# 4 هم‌چو از آب و گل آدم‌کده %~% نور ز آهک پاره‌ها تابان شده
# 5 سنگ بی‌حمال آینده شده %~% وان در و دیوارها زنده شده
# 6 حق همی‌گوید که دیوار بهشت %~% نیست چون دیوارها بی‌جان و زشت
# 7 چون در و دیوار تن با آگهیست %~% زنده باشد خانه چون شاهنشهیست
# 8 هم درخت و میوه هم آب زلال %~% با بهشتی در حدیث و در مقال
# 9 زانک جنت را نه ز آلت بسته‌اند %~% بلک از اعمال و نیت بسته‌اند
# 10 این بنا ز آب و گل مرده بدست %~% وان بنا از طاعت زنده شدست
# 11 این به اصل خویش ماند پرخلل %~% وان به اصل خود که علمست و عمل
# 12 هم سریر و قصر و هم تاج و ثیاب %~% با بهشتی در سؤال و در جواب
# 13 فرش بی‌فراش پیچیده شود %~% خانه بی‌مکناس روبیده شود
# 14 خانه دل بین ز غم ژولیده شد %~% بی‌کناس از توبه‌ای روبیده شد
# 15 تخت او سیار بی‌حمال شد %~% حلقه و در مطرب و قوال شد
# 16 هست در دل زندگی دارالخلود %~% در زبانم چون نمی‌آید چه سود
# 17 چون سلیمان در شدی هر بامداد %~% مسجد اندر بهر ارشاد عباد
# 18 پند دادی گه بگفت و لحن و ساز %~% گه به فعل اعنی رکوعی یا نماز
# 19 پند فعلی خلق را جذاب‌تر %~% که رسد در جان هر باگوش و کر
# 20 اندر آن وهم امیری کم بود %~% در حشم تاثیر آن محکم بود
PageV04P018
# 1 قصه عثمان که بر منبر برفت %~% چون خلافت یافت بشتابید تفت
# 2 منبر مهتر که سه‌پایه بدست %~% رفت بوبکر و دوم پایه نشست
# 3 بر سوم پایه عمر در دور خویش %~% از برای حرمت اسلام و کیش
# 4 دور عثمان آمد او بالای تخت %~% بر شد و بنشست آن محمودبخت
# 5 پس سؤالش کرد شخصی بوالفضول %~% که آن دو ننشستند بر جای رسول
# 6 پس تو چون جستی ازیشان برتری %~% چون برتبت تو ازیشان کمتری
# 7 گفت اگر پایه سوم را بسپرم %~% وهم آید که مثال عمرم
# 8 بر دوم پایه شوم من جای‌جو %~% گویی بوبکرست و این هم مثل او
# 9 هست این بالا مقام مصطفی %~% وهم مثلی نیست با آن شه مرا
# 10 بعد از آن بر جای خطبه آن ودود %~% تا به قرب عصر لب‌خاموش بود
# 11 زهره نه کس را که گوید هین بخوان %~% یا برون آید ز مسجد آن زمان
# 12 هیبتی بنشسته بد بر خاص و عام %~% پر شده نور خدا آن صحن و بام
# 13 هر که بینا ناظر نورش بدی %~% کور زان خورشید هم گرم آمدی
# 14 پس ز گرمی فهم کردی چشم کور %~% که بر آمد آفتابی بی‌فتور
# 15 لیک این گرمی گشاید دیده را %~% تا ببیند عین هر بشنیده را
# 16 گرمیش را ضجرتی و حالتی %~% زان تبش دل را گشادی فسحتی
# 17 کور چون شد گرم از نور قدم %~% از فرح گوید که من بینا شدم
# 18 سخت خوش مستی ولی ای بوالحسن %~% پاره‌ای راهست تا بینا شدن
# 19 این نصیب کور باشد ز آفتاب %~% صد چنین والله اعلم بالصواب
# 20 وآنک او آن نور را بینا بود %~% شرح او کی کار بوسینا بود
# 21 ور شود صد تو که باشد این زبان %~% که بجنباند به کف پرده عیان
# 22 وای بر وی گر بساید پرده را %~% تیغ اللهی کند دستش جدا
# 23 دست چه بود خود سرش را بر کند %~% آن سری کز جهل سرها می‌کند
# 24 این به تقدیر سخن گفتم ترا %~% ورنه خود دستش کجا و آن کجا
# 25 خاله را خایه بدی خالو شدی %~% این به تقدیر آمدست ار او بدی
# 26 از زبان تا چشم کو پاک از شکست %~% صد هزاران ساله گویم اندکست
# 27 هین مشو نومید نور از آسمان %~% حق چو خواهد می‌رسد در یک زمان
# 28 صد اثر در کانها از اختران %~% می‌رساند قدرتش در هر زمان
# 29 اختر گردون ظلم را ناسخست %~% اختر حق در صفاتش راسخست
# 30 چرخ پانصد ساله راه ای مستعین %~% در اثر نزدیک آمد با زمین
# 31 سه هزاران سال و پانصد تا زحل %~% دم بدم خاصیتش آرد عمل
# 32 در همش آرد چو سایه در ایاب %~% طول سایه چیست پیش آفتاب
# 33 وز نفوس پاک اختروش مدد %~% سوی اخترهای گردون می‌رسد
# 34 ظاهر آن اختران قوام ما %~% باطن ما گشته قوام سما
PageV04P019
# 1 پس به صورت عالم اصغر توی %~% پس به معنی عالم اکبر توی
# 2 ظاهر آن شاخ اصل میوه است %~% باطنا بهر ثمر شد شاخ هست
# 3 گر نبودی میل و اومید ثمر %~% کی نشاندی باغبان بیخ شجر
# 4 پس به معنی آن شجر از میوه زاد %~% گر به صورت از شجر بودش ولاد
# 5 مصطفی زین گفت که آدم و انبیا %~% خلف من باشند در زیر لوا
# 6 بهر این فرموده است آن ذو فنون %~% رمز نحن اخرون السابقون
# 7 گر بصورت من ز آدم زاده‌ام %~% من به معنی جد جد افتاده‌ام
# 8 کز برای من بدش سجده ملک %~% وز پی من رفت بر هفتم فلک
# 9 پس ز من زایید در معنی پدر %~% پس ز میوه زاد در معنی شجر
# 10 اول فکر آخر آمد در عمل %~% خاصه فکری کو بود وصف ازل
# 11 حاصل اندر یک زمان از آسمان %~% می‌رود می‌آید ایدر کاروان
# 12 نیست بر این کاروان این ره دراز %~% کی مفازه زفت آید با مفاز
# 13 دل به کعبه می‌رود در هر زمان %~% جسم طبع دل بگیرد ز امتنان
# 14 این دراز و کوتهی مر جسم راست %~% چه دراز و کوته آنجا که خداست
# 15 چون خدا مر جسم را تبدیل کرد %~% رفتنش بی‌فرسخ و بی‌میل کرد
# 16 صد امیدست این زمان بردار گام %~% عاشقانه ای فتی خل الکلام
# 17 گرچه پله چشم بر هم می‌زنی %~% در سفینه خفته‌ای ره می‌کنی
PageV04P020
# 1 بهر این فرمود پیغامبر که من %~% هم‌چو کشتی‌ام به طوفان زمن
# 2 ما و اصحابم چو آن کشتی نوح %~% هر که دست اندر زند یابد فتوح
# 3 چونک با شیخی تو دور از زشتیی %~% روز و شب سیاری و در کشتیی
# 4 در پناه جان جان‌بخشی توی %~% کشتی اندر خفته‌ای ره می‌روی
# 5 مسکل از پیغامبر ایام خویش %~% تکیه کم کن بر فن و بر کام خویش
# 6 گرچه شیری چون روی ره بی‌دلیل %~% خویش‌بین و در ضلالی و ذلیل
# 7 هین مپر الا که با پرهای شیخ %~% تا ببینی عون و لشکرهای شیخ
# 8 یک زمانی موج لطفش بال تست %~% آتش قهرش دمی حمال تست
# 9 قهر او را ضد لطفش کم شمر %~% اتحاد هر دو بین اندر اثر
# 10 یک زمان چون خاک سبزت می‌کند %~% یک زمان پر باد و گبزت می‌کند
# 11 جسم عارف را دهد وصف جماد %~% تا برو روید گل و نسرین شاد
# 12 لیک او بیند نبیند غیر او %~% جز به مغز پاک ندهد خلد بو
# 13 مغز را خالی کن از انکار یار %~% تا که ریحان یابد از گلزار یار
# 14 تا بیابی بوی خلد از یار من %~% چون محمد بوی رحمن از یمن
# 15 در صف معراجیان گر بیستی %~% چون براقت بر کشاند نیستی
# 16 نه چو معراج زمینی تا قمر %~% بلک چون معراج کلکی تا شکر
# 17 نه چو معراج بخاری تا سما %~% بل چو معراج جنینی تا نهی
# 18 خوش براقی گشت خنگ نیستی %~% سوی هستی آردت گر نیستی
# 19 کوه و دریاها سمش مس می‌کند %~% تا جهان حس را پس می‌کند
# 20 پا بکش در کشتی و می‌رو روان %~% چون سوی معشوق جان جان روان
# 21 دست نه و پای نه رو تا قدم %~% آن چنانک تاخت جانها از عدم
# 22 بردریدی در سخن پرده قیاس %~% گر نبودی سمع سامع را نعاس
# 23 ای فلک بر گفت او گوهر ببار %~% از جهان او جهانا شرم دار
# 24 گر بباری گوهرت صد تا شود %~% جامدت بیننده و گویا شود
# 25 پس نثاری کرده باشی بهر خود %~% چونک هر سرمایه تو صد شود
PageV04P021
# 1 هدیه بلقیس چل استر بدست %~% بار آنها جمله خشت زر بدست
# 2 چون به صحرای سلیمانی رسید %~% فرش آن را جمله زر پخته دید
# 3 بر سر زر تا چهل منزل براند %~% تا که زر را در نظر آبی نماند
# 4 بارها گفتند زر را وا بریم %~% سوی مخزن ما چه بیگار اندریم
# 5 عرصه‌ای کش خاک زر ده دهیست %~% زر به هدیه بردن آنجا ابلهیست
# 6 ای ببرده عقل هدیه تا اله %~% عقل آنجا کمترست از خاک راه
# 7 چون کساد هدیه آنجا شد پدید %~% شرمساریشان همی واپس کشید
# 8 باز گفتند ار کساد و ار روا %~% چیست بر ما بنده فرمانیم ما
# 9 گر زر و گر خاک ما را بردنیست %~% امر فرمان‌ده به جا آوردنیست
# 10 گر بفرمایند که واپس برید %~% هم به فرمان تحفه را باز آورید
# 11 خنده‌ش آمد چون سلیمان آن بدید %~% کز شما من کی طلب کردم ثرید
# 12 من نمی‌گویم مرا هدیه دهید %~% بلک گفتم لایق هدیه شوید
# 13 که مرا از غیب نادر هدیه‌هاست %~% که بشر آن را نیارد نیز خواست
# 14 می‌پرستید اختری کو زر کند %~% رو باو آرید کو اختر کند
# 15 می‌پرستید آفتاب چرخ را %~% خوار کرده جان عالی‌نرخ را
# 16 آفتاب از امر حق طباخ ماست %~% ابلهی باشد که گوییم او خداست
# 17 آفتابت گر بگیرد چون کنی %~% آن سیاهی زو تو چون بیرون کنی
# 18 نه به درگاه خدا آری صداع %~% که سیاهی را ببر وا ده شعاع
# 19 گر کشندت نیم‌شب خورشید کو %~% تا بنالی یا امان خواهی ازو
# 20 حادثات اغلب به شب واقع شود %~% وان زمان معبود تو غایب بود
# 21 سوی حق گر راستانه خم شوی %~% وا رهی از اختران محرم شوی
# 22 چون شوی محرم گشایم با تو لب %~% تا ببینی آفتابی نیم‌شب
# 23 جز روان پاک او را شرق نه %~% در طلوعش روز و شب را فرق نه
# 24 روز آن باشد که او شارق شود %~% شب نماند شب چو او بارق شود
# 25 چون نماید ذره پیش آفتاب %~% هم‌چنانست آفتاب اندر لباب
# 26 آفتابی را که رخشان می‌شود %~% دیده پیشش کند و حیران می‌شود
# 27 هم‌چو ذره بینیش در نور عرش %~% پیش نور بی حد موفور عرش
# 28 خوار و مسکین بینی او را بی‌قرار %~% دیده را قوت شده از کردگار
# 29 کیمیایی که ازو یک ماثری %~% بر دخان افتاد گشت آن اختری
# 30 نادر اکسیری که از وی نیم تاب %~% بر ظلامی زد به گردش آفتاب
# 31 بوالعجب میناگری کز یک عمل %~% بست چندین خاصیت را بر زحل
# 32 باقی اخترها و گوهرهای جان %~% هم برین مقیاس ای طالب بدان
# 33 دیده حسی زبون آفتاب %~% دیده ربانیی جو و بیاب
# 34 تا زبون گردد به پیش آن نظر %~% شعشعات آفتاب با شرر
# 35 که آن نظر نوری و این ناری بود %~% نار پیش نور بس تاری بود
PageV04P022
# 1 گفت عبدالله شیخ مغربی %~% شصت سال از شب ندیدم من شبی
# 2 من ندیدم ظلمتی در شصت سال %~% نه به روز و نه به شب نه ز اعتلال
# 3 صوفیان گفتند صدق قال او %~% شب همی‌رفتیم در دنبال او
# 4 در بیابانهای پر از خار و گو %~% او چو ماه بدر ما را پیش‌رو
# 5 روی پس ناکرده می‌گفتی به شب %~% هین گو آمد میل کن در سوی چپ
# 6 باز گفتی بعد یک دم سوی راست %~% میل کن زیرا که خاری پیش پاست
# 7 روز گشتی پاش را ما پای‌بوس %~% گشته و پایش چو پاهای عروس
# 8 نه ز خاک و نه ز گل بر وی اثر %~% نه از خراش خار و آسیب حجر
# 9 مغربی را مشرقی کرده خدای %~% کرده مغرب را چو مشرق نورزای
# 10 نور این شمس شموسی فارس است %~% روز خاص و عام را او حارس است
# 11 چون نباشد حارس آن نور مجید %~% که هزاران آفتاب آرد پدید
# 12 تو به نور او همی رو در امان %~% در میان اژدها و کزدمان
# 13 پیش پیشت می‌رود آن نور پاک %~% می‌کند هر ره‌زنی را چاک‌چاک
# 14 یوم لا یخزی النبی راست دان %~% نور یسعی بین ایدیهم بخوان
# 15 گرچه گردد در قیامت آن فزون %~% از خدا اینجا بخواهید آزمون
# 16 کو ببخشد هم به میغ و هم به ماغ %~% نور جان والله اعلم بالبلاغ
PageV04P023
# 1 باز گردید ای رسولان خجل %~% زر شما را دل به من آرید دل
# 2 این زر من بر سر آن زر نهید %~% کوری تن فرج استر را دهید
# 3 فرج استر لایق حلقه زرست %~% زر عاشق روی زرد اصفرست
# 4 که نظرگاه خداوندست آن %~% کز نظرانداز خورشیدست کان
# 5 کو نظرگاه شعاع آفتاب %~% کو نظرگاه خداوند لباب
# 6 از گرفت من ز جان اسپر کنید %~% گرچه اکنون هم گرفتار منید
# 7 مرغ فتنه دانه بر بامست او %~% پر گشاده بسته دامست او
# 8 چون به دانه داد او دل را به جان %~% ناگرفته مر ورا بگرفته دان
# 9 آن نظرها که به دانه می‌کند %~% آن گره دان کو به پا برمی‌زند
# 10 دانه گوید گر تو می‌دزدی نظر %~% من همی دزدم ز تو صبر و مقر
# 11 چون کشیدت آن نظر اندر پیم %~% پس بدانی کز تو من غافل نیم
PageV04P024
# 1 پیش عطاری یکی گل‌خوار رفت %~% تا خرد ابلوج قند خاص زفت
# 2 پس بر عطار طرار دودل %~% موضع سنگ ترازو بود گل
# 3 گفت گل سنگ ترازوی منست %~% گر ترا میل شکر بخریدنست
# 4 گفت هستم در مهمی قندجو %~% سنگ میزان هر چه خواهی باش گو
# 5 گفت با خود پیش آنک گل‌خورست %~% سنگ چه بود گل نکوتر از زرست
# 6 هم‌چو آن دلاله که گفت ای پسر %~% نو عروسی یافتم بس خوب‌فر
# 7 سخت زیبا لیک هم یک چیز هست %~% که آن ستیره دختر حلواگرست
# 8 گفت بهتر این چنین خود گر بود %~% دختر او چرب و شیرین‌تر بود
# 9 گر نداری سنگ و سنگت از گلست %~% این به و به گل مرا میوه دلست
# 10 اندر آن کفه ترازو ز اعتداد %~% او به جای سنگ آن گل را نهاد
# 11 پس برای کفه دیگر به دست %~% هم به قدر آن شکر را می‌شکست
# 12 چون نبودش تیشه‌ای او دیر ماند %~% مشتری را منتظر آنجا نشاند
# 13 رویش آن سو بود گل‌خور ناشکفت %~% گل ازو پوشیده دزدیدن گرفت
# 14 ترس ترسان که نباید ناگهان %~% چشم او بر من فتد از امتحان
# 15 دید عطار آن و خود مشغول کرد %~% که فزون‌تر دزد هین ای روی‌زرد
# 16 گر بدزدی وز گل من می‌بری %~% رو که هم از پهلوی خود می‌خوری
# 17 تو همی ترسی ز من لیک از خری %~% من همی‌ترسم که تو کمتر خوری
# 18 گرچه مشغولم چنان احمق نیم %~% که شکر افزون کشی تو از نیم
# 19 چون ببینی مر شکر را ز آزمود %~% پس بدانی احمق و غافل کی بود
# 20 مرغ زان دانه نظر خوش می‌کند %~% دانه هم از دور راهش می‌زند
# 21 کز زنای چشم حظی می‌بری %~% نه کباب از پهلوی خود می‌خوری
# 22 این نظر از دور چون تیرست و سم %~% عشقت افزون می‌شود صبر تو کم
# 23 مال دنیا دام مرغان ضعیف %~% ملک عقبی دام مرغان شریف
# 24 تا بدین ملکی که او دامست ژرف %~% در شکار آرند مرغان شگرف
# 25 من سلیمان می‌نخواهم ملکتان %~% بلک من برهانم از هر هلکتان
# 26 کین زمان هستید خود مملوک ملک %~% مالک ملک آنک بجهید او ز هلک
# 27 بازگونه ای اسیر این جهان %~% نام خود کردی امیر این جهان
# 28 ای تو بنده این جهان محبوس جان %~% چند گویی خویش را خواجه جهان
PageV04P025
# 1 ای رسولان می‌فرستمتان رسول %~% رد من بهتر شما را از قبول
# 2 پیش بلقیس آنچ دیدیت از عجب %~% باز گویید از بیابان ذهب
# 3 تا بداند که به زر طامع نه‌ایم %~% ما زر از زرآفرین آورده‌ایم
# 4 آنک گر خواهد همه خاک زمین %~% سر به سر زر گردد و در ثمین
# 5 حق برای آن کند ای زرگزین %~% روز محشر این زمین را نقره گین
# 6 فارغیم از زر که ما بس پر فنیم %~% خاکیان را سر به سر زرین کنیم
# 7 از شما کی کدیه زر می‌کنیم %~% ما شما را کیمیاگر می‌کنیم
# 8 ترک آن گیرید گر ملک سباست %~% که برون آب و گل بس ملکهاست
# 9 تخته‌بندست آن که تختش خوانده‌ای %~% صدر پنداری و بر در مانده‌ای
# 10 پادشاهی نیستت بر ریش خود %~% پادشاهی چون کنی بر نیک و بد
# 11 بی‌مراد تو شود ریشت سپید %~% شرم دار از ریش خود ای کژ امید
# 12 مالک الملک است هر کش سر نهد %~% بی‌جهان خاک صد ملکش دهد
# 13 لیک ذوق سجده‌ای پیش خدا %~% خوشتر آید از دو صد دولت ترا
# 14 پس بنالی که نخواهم ملکها %~% ملک آن سجده مسلم کن مرا
# 15 پادشاهان جهان از بدرگی %~% بو نبردند از شراب بندگی
# 16 ورنه ادهم‌وار سرگردان و دنگ %~% ملک را برهم زدندی بی‌درنگ
# 17 لیک حق بهر ثبات این جهان %~% مهرشان بنهاد بر چشم و دهان
# 18 تا شود شیرین بریشان تخت و تاج %~% که ستانیم از جهانداران خراج
# 19 از خراج ار جمع آری زر چو ریگ %~% آخر آن از تو بماند مردریگ
# 20 همره جانت نگردد ملک و زر %~% زر بده سرمه ستان بهر نظر
# 21 تا ببینی کین جهان چاهیست تنگ %~% یوسفانه آن رسن آری به چنگ
# 22 تا بگوید چون ز چاه آیی به بام %~% جان که یا بشرای هذا لی غلام
# 23 هست در چاه انعکاسات نظر %~% کمترین آنک نماید سنگ زر
# 24 وقت بازی کودکان را ز اختلال %~% می‌نماید آن خزفها زر و مال
# 25 عارفانش کیمیاگر گشته‌اند %~% تا که شد کانها بر ایشان نژند
PageV04P026
# 1 آن یکی درویش گفت اندر سمر %~% خضریان را من بدیدم خواب در
# 2 گفتم ایشان را که روزی حلال %~% از کجا نوشم که نبود آن وبال
# 3 مر مرا سوی کهستان راندند %~% میوه‌ها زان بیشه می‌افشاندند
# 4 که خدا شیرین بکرد آن میوه را %~% در دهان تو به همتهای ما
# 5 هین بخور پاک و حلال و بی‌حساب %~% بی صداع و نقل و بالا و نشیب
# 6 پس مرا زان رزق نطقی رو نمود %~% ذوق گفت من خردها می‌ربود
# 7 گفتم این فتنه‌ست ای رب جهان %~% بخششی ده از همه خلقان نهان
# 8 شد سخن از من دل خوش یافتم %~% چون انار از ذوق می‌بشکافتم
# 9 گفتم ار چیزی نباشد در بهشت %~% غیر این شادی که دارم در سرشت
# 10 هیچ نعمت آرزو ناید دگر %~% زین نپردازم به حور و نیشکر
# 11 مانده بود از کسب یک دو حبه‌ام %~% دوخته در آستین جبه‌ام
PageV04P027
# 1 آن یکی درویش هیزم می‌کشید %~% خسته و مانده ز بیشه در رسید
# 2 پس بگفتم من ز روزی فارغم %~% زین سپس از بهر رزقم نیست غم
# 3 میوه مکروه بر من خوش شدست %~% رزق خاصی جسم را آمد به دست
# 4 چونک من فارغ شدستم از گلو %~% حبه‌ای چندست این بدهم بدو
# 5 بدهم این زر را بدین تکلیف‌کش %~% تا دو سه روزک شود از قوت خوش
# 6 خود ضمیرم را همی‌دانست او %~% زانک سمعش داشت نور از شمع هو
# 7 بود پیشش سر هر اندیشه‌ای %~% چون چراغی در درون شیشه‌ای
# 8 هیچ پنهان می‌نشد از وی ضمیر %~% بود بر مضمون دلها او امیر
# 9 پس همی منگید با خود زیر لب %~% در جواب فکرتم آن بوالعجب
# 10 که چنین اندیشی از بهر ملوک %~% کیف تلقی الرزق ان لم یرزقوک
# 11 من نمی‌کردم سخن را فهم لیک %~% بر دلم می‌زد عتابش نیک نیک
# 12 سوی من آمد به هیبت هم‌چو شیر %~% تنگ هیزم را ز خود بنهاد زیر
# 13 پرتو حالی که او هیزم نهاد %~% لرزه بر هر هفت عضو من فتاد
# 14 گفت یا رب گر ترا خاصان هی‌اند %~% که مبارک‌دعوت و فرخ‌پی‌اند
# 15 لطف تو خواهم که میناگر شود %~% این زمان این تنگ هیزم زر شود
# 16 در زمان دیدم که زر شد هیزمش %~% هم‌چو آتش بر زمین می‌تافت خوش
# 17 من در آن بی‌خود شدم تا دیرگه %~% چونک با خویش آمدم من از وله
# 18 بعد از آن گفت ای خداگر آن کبار %~% بس غیورند و گریزان ز اشتهار
# 19 باز این را بند هیزم ساز زود %~% بی‌توقف هم بر آن حالی که بود
# 20 در زمان هیزم شد آن اغصان زر %~% مست شد در کار او عقل و نظر
# 21 بعد از آن برداشت هیزم را و رفت %~% سوی شهر از پیش من او تیز و تفت
# 22 خواستم تا در پی آن شه روم %~% پرسم از وی مشکلات و بشنوم
# 23 بسته کرد آن هیبت او مر مرا %~% پیش خاصان ره نباشد عامه را
# 24 ور کسی را ره شود گو سر فشان %~% کان بود از رحمت و از جذبشان
# 25 پس غنیمت دار آن توفیق را %~% چون بیابی صحبت صدیق را
# 26 نه چو آن ابله که یابد قرب شاه %~% سهل و آسان در فتد آن دم ز راه
# 27 چون ز قربانی دهندش بیشتر %~% پس بگوید ران گاوست این مگر
# 28 نیست این از ران گاو ای مفتری %~% ران گاوت می‌نماید از خری
# 29 بذل شاهانه‌ست این بی رشوتی %~% بخشش محضست این از رحمتی
PageV04P028
# 1 هم‌چنان که شه سلیمان در نبرد %~% جذب خیل و لشکر بلقیس کرد
# 2 که بیایید ای عزیزان زود زود %~% که برآمد موجها از بحر جود
# 3 سوی ساحل می‌فشاند بی‌خطر %~% جوش موجش هر زمانی صد گهر
# 4 الصلا گفتیم ای اهل رشاد %~% کین زمان رضوان در جنت گشاد
# 5 پس سلیمان گفت ای پیکان روید %~% سوی بلقیس و بدین دین بگروید
# 6 پس بگوییدش بیا اینجا تمام %~% زود که ان الله یدعوا بالسلام
# 7 هین بیا ای طالب دولت شتاب %~% که فتوحست این زمان و فتح باب
# 8 ای که تو طالب نه‌ای تو هم بیا %~% تا طلب یابی ازین یار وفا
PageV04P029
# 1 ملک برهم زن تو ادهم‌وار زود %~% تا بیابی هم‌چو او ملک خلود
# 2 خفته بود آن شه شبانه بر سریر %~% حارسان بر بام اندر دار و گیر
# 3 قصد شه از حارسان آن هم نبود %~% که کند زان دفع دزدان و رنود
# 4 او همی دانست که آن کو عادلست %~% فارغست از واقعه آمن دلست
# 5 عدل باشد پاسبان گامها %~% نه به شب چوبک‌زنان بر بامها
# 6 لیک بد مقصودش از بانگ رباب %~% هم‌چو مشتاقان خیال آن خطاب
# 7 ناله سرنا و تهدید دهل %~% چیزکی ماند بدان ناقور کل
# 8 پس حکیمان گفته‌اند این لحنها %~% از دوار چرخ بگرفتیم ما
# 9 بانگ گردشهای چرخست این که خلق %~% می‌سرایندش به طنبور و به حلق
# 10 مؤمنان گویند که آثار بهشت %~% نغز گردانید هر آواز زشت
# 11 ما همه اجزای آدم بوده‌ایم %~% در بهشت آن لحنها بشنوده‌ایم
# 12 گرچه بر ما ریخت آب و گل شکی %~% یادمان آمد از آنها چیزکی
# 13 لیک چون آمیخت با خاک کرب %~% کی دهند این زیر و آن بم آن طرب
# 14 آب چون آمیخت با بول و کمیز %~% گشت ز آمیزش مزاجش تلخ و تیز
# 15 چیزکی از آب هستش در جسد %~% بول گیرش آتشی را می‌کشد
# 16 گر نجس شد آب این طبعش بماند %~% که آتش غم را به طبع خود نشاند
# 17 پس غدای عاشقان آمد سماع %~% که درو باشد خیال اجتماع
# 18 قوتی گیرد خیالات ضمیر %~% بلک صورت گردد از بانگ و صفیر
# 19 آتش عشق از نواها گشت تیز %~% آن چنان که آتش آن جوزریز
PageV04P030
# 1 در نغولی بود آب آن تشنه راند %~% بر درخت جوز جوزی می‌فشاند
# 2 می‌فتاد از جوزبن جوز اندر آب %~% بانگ می‌آمد همی دید او حباب
# 3 عاقلی گفتش که بگذار ای فتی %~% جوزها خود تشنگی آرد ترا
# 4 بیشتر در آب می‌افتد ثمر %~% آب در پستیست از تو دور در
# 5 تا تو از بالا فرو آیی به زور %~% آب جویش برده باشد تا به دور
# 6 گفت قصدم زین فشاندن جوز نیست %~% تیزتر بنگر برین ظاهر مه‌ایست
# 7 قصد من آنست که آید بانگ آب %~% هم ببینم بر سر آب این حباب
# 8 تشنه را خود شغل چه بود در جهان %~% گرد پای حوض گشتن جاودان
# 9 گرد جو و گرد آب و بانگ آب %~% هم‌چو حاجی طایف کعبه صواب
# 10 هم‌چنان مقصود من زین مثنوی %~% ای ضیا الحق حسام‌الدین توی
# 11 مثنوی اندر فروع و در اصول %~% جمله آن تست کردستی قبول
# 12 در قبول آرند شاهان نیک و بد %~% چون قبول آرند نبود بیش رد
# 13 چون نهالی کاشتی آبش بده %~% چون گشادش داده‌ای بگشا گره
# 14 قصدم از الفاظ او راز توست %~% قصدم از انشایش آواز توست
# 15 پیش من آوازت آواز خداست %~% عاشق از معشوق حاشا که جداست
# 16 اتصالی بی‌تکیف بی‌قیاس %~% هست رب‌الناس را با جان ناس
# 17 لیک گفتم ناس من نسناس نی %~% ناس غیر جان جان‌اشناس نی
# 18 ناس مردم باشد و کو مردمی %~% تو سر مردم ندیدستی دمی
# 19 ما رمیت اذ رمیت خوانده‌ای %~% لیک جسمی در تجزی مانده‌ای
# 20 ملک جسمت را چو بلقیس ای غبی %~% ترک کن بهر سلیمان نبی
# 21 می‌کنم لا حول نه از گفت خویش %~% بلک از وسواس آن اندیشه کیش
# 22 کو خیالی می‌کند در گفت من %~% در دل از وسواس و انکارات ظن
# 23 می‌کنم لا حول یعنی چاره نیست %~% چون ترا در دل بضدم گفتنیست
# 24 چونک گفت من گرفتت در گلو %~% من خمش کردم تو آن خود بگو
# 25 آن یکی نایی خوش نی می‌زدست %~% ناگهان از مقعدش بادی بجست
# 26 نای را بر کون نهاد او که ز من %~% گر تو بهتر می‌زنی بستان بزن
# 27 ای مسلمان خود ادب اندر طلب %~% نیست الا حمل از هر بی‌ادب
# 28 هر که را بینی شکایت می‌کند %~% که فلان کس راست طبع و خوی بد
# 29 این شکایت‌گر بدان که بدخو است %~% که مر آن بدخوی را او بدگو است
# 30 زانک خوش‌خو آن بود کو در خمول %~% باشد از بدخو و بدطبعان حمول
# 31 لیک در شیخ آن گله ز آمر خداست %~% نه پی خشم و ممارات و هواست
# 32 آن شکایت نیست هست اصلاح جان %~% چون شکایت کردن پیغامبران
# 33 ناحمولی انبیا از امر دان %~% ورنه حمالست بد را حلمشان
# 34 طبع را کشتند در حمل بدی %~% ناحمولی گر بود هست ایزدی
# 35 ای سلیمان در میان زاغ و باز %~% حلم حق شو با همه مرغان بساز
# 36 ای دو صد بلقیس حلمت را زبون %~% که اهد قومی انهم لا یعلمون
PageV04P031
# 1 هین بیا بلقیس ورنه بد شود %~% لشکرت خصمت شود مرتد شود
# 2 پرده‌دار تو درت را بر کند %~% جان تو با تو به جان خصمی کند
# 3 جمله ذرات زمین و آسمان %~% لشکر حق‌اند گاه امتحان
# 4 باد را دیدی که با عادان چه کرد %~% آب را دیدی که در طوفان چه کرد
# 5 آنچ بر فرعون زد آن بحر کین %~% وآنچ با قارون نمودست این زمین
# 6 وآنچ آن بابیل با آن پیل کرد %~% وآنچ پشه کله نمرود خورد
# 7 وآنک سنگ انداخت داودی بدست %~% گشت شصد پاره و لشکر شکست
# 8 سنگ می‌بارید بر اعدای لوط %~% تا که در آب سیه خوردند غوط
# 9 گر بگویم از جمادات جهان %~% عاقلانه یاری پیغامبران
# 10 مثنوی چندان شود که چل شتر %~% گر کشد عاجز شود از بار پر
# 11 دست بر کافر گواهی می‌دهد %~% لشکر حق می‌شود سر می‌نهد
# 12 ای نموده ضد حق در فعل درس %~% در میان لشکر اویی بترس
# 13 جزو جزوت لشکر از در وفاق %~% مر ترا اکنون مطیع‌اند از نفاق
# 14 گر بگوید چشم را کو را فشار %~% درد چشم از تو بر آرد صد دمار
# 15 ور به دندان گوید او بنما وبال %~% پس ببینی تو ز دندان گوشمال
# 16 باز کن طب را بخوان باب العلل %~% تا ببینی لشکر تن را عمل
# 17 چونک جان جان هر چیزی ویست %~% دشمنی با جان جان آسان کیست
# 18 خود رها کن لشکر دیو و پری %~% کز میان جان کنندم صفدری
# 19 ملک را بگذار بلقیس از نخست %~% چون مرا یابی همه ملک آن تست
# 20 خود بدانی چون بر من آمدی %~% که تو بی من نقش گرمابه بدی
# 21 نقش اگر خود نقش سلطان یا غنیست %~% صورتست از جان خود بی چاشنیست
# 22 زینت او از برای دیگران %~% باز کرده بیهده چشم و دهان
# 23 ای تو در بیگار خود را باخته %~% دیگران را تو ز خود نشناخته
# 24 تو به هر صورت که آیی بیستی %~% که منم این والله آن تو نیستی
# 25 یک زمان تنها بمانی تو ز خلق %~% در غم و اندیشه مانی تا به حلق
# 26 این تو کی باشی که تو آن اوحدی %~% که خوش و زیبا و سرمست خودی
# 27 مرغ خویشی صید خویشی دام خویش %~% صدر خویشی فرش خویشی بام خویش
# 28 جوهر آن باشد که قایم با خودست %~% آن عرض باشد که فرع او شدست
# 29 گر تو آدم‌زاده‌ای چون او نشین %~% جمله ذریات را در خود ببین
# 30 چیست اندر خم که اندر نهر نیست %~% چیست اندر خانه کاندر شهر نیست
# 31 این جهان خمست و دل چون جوی آب %~% این جهان حجره‌ست و دل شهر عجاب
PageV04P032
# 1 هین بیا که من رسولم دعوتی %~% چون اجل شهوت‌کشم نه شهوتی
# 2 ور بود شهوت امیر شهوتم %~% نه اسیر شهوت روی بتم
# 3 بت‌شکن بودست اصل اصل ما %~% چون خلیل حق و جمله انبیا
# 4 گر در آییم ای رهی در بتکده %~% بت سجود آرد نه ما در معبده
# 5 احمد و بوجهل در بتخانه رفت %~% زین شدن تا آن شدن فرقیست زفت
# 6 این در آید سر نهند او را بتان %~% آن در آید سر نهد چون امتان
# 7 این جهان شهوتی بتخانه‌ایست %~% انبیا و کافران را لانه‌ایست
# 8 لیک شهوت بنده پاکان بود %~% زر نسوزد زانک نقد کان بود
# 9 کافران قلب‌اند و پاکان هم‌چو زر %~% اندرین بوته درند این دو نفر
# 10 قلب چون آمد سیه شد در زمان %~% زر در آمد شد زری او عیان
# 11 دست و پا انداخت زر در بوته خوش %~% در رخ آتش همی خندد رگش
# 12 جسم ما روپوش ما شد در جهان %~% ما چو دریا زیر این که در نهان
# 13 شاه دین را منگر ای نادان بطین %~% کین نظر کردست ابلیس لعین
# 14 کی توان اندود این خورشید را %~% با کف گل تو بگو آخر مرا
# 15 گر بریزی خاک و صد خاکسترش %~% بر سر نور او برآید بر سرش
# 16 که کی باشد کو بپوشد روی آب %~% طین کی باشد کو بپوشد آفتاب
# 17 خیز بلقیسا چو ادهم شاه‌وار %~% دود ازین ملک دو سه روزه بر آر
PageV04P033
# 1 بر سر تختی شنید آن نیک‌نام %~% طقطقی و های و هویی شب ز بام
# 2 گامهای تند بر بام سرا %~% گفت با خود این چنین زهره کرا
# 3 بانگ زد بر روزن قصر او که کیست %~% این نباشد آدمی مانا پریست
# 4 سر فرو کردند قومی بوالعجب %~% ما همی گردیم شب بهر طلب
# 5 هین چه می‌جویید گفتند اشتران %~% گفت اشتر بام بر کی جست هان
# 6 پس بگفتندش که تو بر تخت جاه %~% چون همی جویی ملاقات اله
# 7 خود همان بد دیگر او را کس ندید %~% چون پری از آدمی شد ناپدید
# 8 معنی‌اش پنهان و او در پیش خلق %~% خلق کی بینند غیر ریش و دلق
# 9 چون ز چشم خویش و خلقان دور شد %~% هم‌چو عنقا در جهان مشهور شد
# 10 جان هر مرغی که آمد سوی قاف %~% جمله عالم ازو لافند لاف
# 11 چون رسید اندر سبا این نور شرق %~% غلغلی افتاد در بلقیس و خلق
# 12 روحهای مرده جمله پر زدند %~% مردگان از گور تن سر بر زدند
# 13 یک دگر را مژده می‌دادند هان %~% نک ندایی می‌رسد از آسمان
# 14 زان ندا دینها همی‌گردند گبز %~% شاخ و برگ دل همی گردند سبز
# 15 از سلیمان آن نفس چون نفخ صور %~% مردگان را وا رهانید از قبور
# 16 مر ترا بادا سعادت بعد ازین %~% این گذشت الله اعلم بالیقین
PageV04P034
# 1 قصه گویم از سبا مشتاق‌وار %~% چون صبا آمد به سوی لاله‌زار
# 2 لاقت الاشباح یوم وصلها %~% عادت الاولاد صوب اصلها
# 3 امة العشق الخفی فی الامم %~% مثل جود حوله لوم السقم
# 4 ذلة الارواح من اشباحها %~% عزة الاشباح من ارواحها
# 5 ایها العشاق السقیا لکم %~% انتم الباقون و البقیالکم
# 6 ایها السالون قوموا واعشقوا %~% ذاک ریح یوسف فاستنشقوا
# 7 منطق‌الطیر سلیمانی بیا %~% بانگ هر مرغی که آید می‌سرا
# 8 چون به مرغانت فرستادست حق %~% لحن هر مرغی بدادستت سبق
# 9 مرغ جبری را زبان جبر گو %~% مرغ پر اشکسته را از صبر گو
# 10 مرغ صابر را تو خوش دار و معاف %~% مرغ عنقا را بخوان اوصاف قاف
# 11 مر کبوتر را حذر فرما ز باز %~% باز را از حلم گو و احتراز
# 12 وان خفاشی را که ماند او بی‌نوا %~% می‌کنش با نور جفت و آشنا
# 13 کبک جنگی را بیاموزان تو صلح %~% مر خروسان را نما اشراط صبح
# 14 هم‌چنان می‌رو ز هدهد تا عقاب %~% ره نما والله اعلم بالصواب
PageV04P035
# 1 چون سلیمان سوی مرغان سبا %~% یک صفیری کرد بست آن جمله را
# 2 جز مگر مرغی که بد بی‌جان و پر %~% یا چو ماهی گنگ بود از اصل کر
# 3 نی غلط گفتم که کر گر سر نهد %~% پیش وحی کبریا سمعش دهد
# 4 چونک بلقیس از دل و جان عزم کرد %~% بر زمان رفته هم افسوس خورد
# 5 ترک مال و ملک کرد او آن چنان %~% که بترک نام و ننگ آن عاشقان
# 6 آن غلامان و کنیزان بناز %~% پیش چشمش هم‌چو پوسیده پیاز
# 7 باغها و قصرها و آب رود %~% پیش چشم از عشق گلحن می‌نمود
# 8 عشق در هنگام استیلا و خشم %~% زشت گرداند لطیفان را به چشم
# 9 هر زمرد را نماید گندنا %~% غیرت عشق این بود معنی لا
# 10 لااله الا هو اینست ای پناه %~% که نماید مه ترا دیگ سیاه
# 11 هیچ مال و هیچ مخزن هیچ رخت %~% می دریغش نامد الا جز که تخت
# 12 پس سلیمان از دلش آگاه شد %~% کز دل او تا دل او راه شد
# 13 آن کسی که بانگ موران بشنود %~% هم فغان سر دوران بشنود
# 14 آنک گوید راز قالت نملة %~% هم بداند راز این طاق کهن
# 15 دید از دورش که آن تسلیم کیش %~% تلخش آمد فرقت آن تخت خویش
# 16 گر بگویم آن سبب گردد دراز %~% که چرا بودش به تخت آن عشق و ساز
# 17 گرچه این کلک قلم خود بی‌حسیست %~% نیست جنس کاتب او را مونسیست
# 18 هم‌چنین هر آلت پیشه‌وری %~% هست بی‌جان مونس جانوری
# 19 این سبب را من معین گفتمی %~% گر نبودی چشم فهمت را نمی
# 20 از بزرگی تخت کز حد می‌فزود %~% نقل کردن تخت را امکان نبود
# 21 خرده کاری بود و تفریقش خطر %~% هم‌چو اوصال بدن با همدگر
# 22 پس سلیمان گفت گر چه فی‌الاخیر %~% سرد خواهد شد برو تاج و سریر
# 23 چون ز وحدت جان برون آرد سری %~% جسم را با فر او نبود فری
# 24 چون برآید گوهر از قعر بحار %~% بنگری اندر کف و خاشاک خوار
# 25 سر بر آرد آفتاب با شرر %~% دم عقرب را کی سازد مستقر
# 26 لیک خود با این همه بر نقد حال %~% جست باید تخت او را انتقال
# 27 تا نگردد خسته هنگام لقا %~% کودکانه حاجتش گردد روا
# 28 هست بر ما سهل و او را بس عزیز %~% تا بود بر خوان حوران دیو نیز
# 29 عبرت جانش شود آن تخت ناز %~% هم‌چو دلق و چارقی پیش ایاز
# 30 تا بداند در چه بود آن مبتلا %~% از کجاها در رسید او تا کجا
# 31 خاک را و نطفه را و مضغه را %~% پیش چشم ما همی‌دارد خدا
# 32 کز کجا آوردمت ای بدنیت %~% که از آن آید همی خفریقیت
# 33 تو بر آن عاشق بدی در دور آن %~% منکر این فضل بودی آن زمان
# 34 این کرم چون دفع آن انکار تست %~% که میان خاک می‌کردی نخست
# 35 حجت انکار شد انشار تو %~% از دوا بدتر شد این بیمار تو
# 36 خاک را تصویر این کار از کجا %~% نطفه را خصمی و انکار از کجا
# 37 چون در آن دم بی‌دل و بی‌سر بدی %~% فکرت و انکار را منکر بدی
# 38 از جمادی چونک انکارت برست %~% هم ازین انکار حشرت شد درست
# 39 پس مثال تو چو آن حلقه‌زنیست %~% کز درونش خواجه گوید خواجه نیست
# 40 حلقه‌زن زین نیست دریابد که هست %~% پس ز حلقه بر ندارد هیچ دست
# 41 پس هم انکارت مبین می‌کند %~% کز جماد او حشر صد فن می‌کند
# 42 چند صنعت رفت ای انکار تا %~% آب و گل انکار زاد از هل اتی
# 43 آب وگل می‌گفت خود انکار نیست %~% بانگ می‌زد بی‌خبر که اخبار نیست
# 44 من بگویم شرح این از صد طریق %~% لیک خاطر لغزد از گفت دقیق
PageV04P036
# 1 گفت عفریتی که تختش را به فن %~% حاضر آرم تا تو زین مجلس شدن
# 2 گفت آصف من به اسم اعظمش %~% حاضر آرم پیش تو در یک دمش
# 3 گرچه عفریت اوستاد سحر بود %~% لیک آن از نفخ آصف رو نمود
# 4 حاضر آمد تخت بلقیس آن زمان %~% لیک ز آصف نه از فن عفریتیان
# 5 گفت حمدالله برین و صد چنین %~% که بدیدستم ز رب العالمین
# 6 پس نظر کرد آن سلیمان سوی تخت %~% گفت آری گول‌گیری ای درخت
# 7 پیش چوب و پیش سنگ نقش کند %~% ای بسا گولان که سرها می‌نهند
# 8 ساجد و مسجود از جان بی‌خبر %~% دیده از جان جنبشی واندک اثر
# 9 دیده در وقتی که شد حیران و دنگ %~% که سخن گفت و اشارت کرد سنگ
# 10 نرد خدمت چون بنا موضع بباخت %~% شیر سنگین را شقی شیری شناخت
# 11 از کرم شیر حقیقی کرد جود %~% استخوانی سوی سگ انداخت زود
# 12 گفت گرچه نیست آن سگ بر قوام %~% لیک ما را استخوان لطفیست عام
PageV04P037
# 1 قصه راز حلیمه گویمت %~% تا زداید داستان او غمت
# 2 مصطفی را چون ز شیر او باز کرد %~% بر کفش برداشت چون ریحان و ورد
# 3 می‌گریزانیدش از هر نیک و بد %~% تا سپارد آن شهنشه را به جد
# 4 چون همی آورد امانت را ز بیم %~% شد به کعبه و آمد او اندر حطیم
# 5 از هوا بشنید بانگی کای حطیم %~% تافت بر تو آفتابی بس عظیم
# 6 ای حطیم امروز آید بر تو زود %~% صد هزاران نور از خورشید جود
# 7 ای حطیم امروز آرد در تو رخت %~% محتشم شاهی که پیک اوست بخت
# 8 ای حطیم امروز بی‌شک از نوی %~% منزل جانهای بالایی شوی
# 9 جان پاکان طلب طلب و جوق جوق %~% آیدت از هر نواحی مست شوق
# 10 گشت حیران آن حلیمه زان صدا %~% نه کسی در پیش نه سوی قفا
# 11 شش جهت خالی ز صورت وین ندا %~% شد پیاپی آن ندا را جان فدا
# 12 مصطفی را بر زمین بنهاد او %~% تا کند آن بانگ خوش را جست و جو
# 13 چشم می‌انداخت آن دم سو به سو %~% که کجا است این شه اسرارگو
# 14 کین چنین بانگ بلند از چپ و راست %~% می‌رسد یا رب رساننده کجاست
# 15 چون ندید او خیره و نومید شد %~% جسم لرزان هم‌چو شاخ بید شد
# 16 باز آمد سوی آن طفل رشید %~% مصطفی را بر مکان خود ندید
# 17 حیرت اندر حیرت آمد بر دلش %~% گشت بس تاریک از غم منزلش
# 18 سوی منزلها دوید و بانگ داشت %~% که کی بر دردانه‌ام غارت گماشت
# 19 مکیان گفتند ما را علم نیست %~% ما ندانستیم که آنجا کودکیست
# 20 ریخت چندان اشک و کرد او بس فغان %~% که ازو گریان شدند آن دیگران
# 21 سینه کوبان آن چنان بگریست خوش %~% که اختران گریان شدند از گریه‌اش
PageV04P038
# 1 پیرمردی پیشش آمد با عصا %~% کای حلیمه چه فتاد آخر ترا
# 2 که چنین آتش ز دل افروختی %~% این جگرها را ز ماتم سوختی
# 3 گفت احمد را رضیعم معتمد %~% پس بیاوردم که بسپارم به جد
# 4 چون رسیدم در حطیم آوازها %~% می‌رسید و می‌شنیدم از هوا
# 5 من چو آن الحان شنیدم از هوا %~% طفل را بنهادم آنجا زان صدا
# 6 تا ببینم این ندا آواز کیست %~% که ندایی بس لطیف و بس شهیست
# 7 نه از کسی دیدم بگرد خود نشان %~% نه ندا می منقطع شد یک زمان
# 8 چونک واگشتم ز حیرتهای دل %~% طفل را آنجا ندیدم وای دل
# 9 گفتش ای فرزند تو انده مدار %~% که نمایم مر ترا یک شهریار
# 10 که بگوید گر بخواهد حال طفل %~% او بداند منزل و ترحال طفل
# 11 پس حلیمه گفت ای جانم فدا %~% مر ترا ای شیخ خوب خوش‌ندا
# 12 هین مرا بنمای آن شاه نظر %~% کش بود از حال طفل من خبر
# 13 برد او را پیش عزی کین صنم %~% هست در اخبار غیبی مغتنم
# 14 ما هزاران گم شده زو یافتیم %~% چون به خدمت سوی او بشتافتیم
# 15 پیر کرد او را سجود و گفت زود %~% ای خداوند عرب ای بحر جود
# 16 گفت ای عزی تو بس اکرامها %~% کرده‌ای تا رسته‌ایم از دامها
# 17 بر عرب حقست از اکرام تو %~% فرض گشته تا عرب شد رام تو
# 18 این حلیمه سعدی از اومید تو %~% آمد اندر ظل شاخ بید تو
# 19 که ازو فرزند طفلی گم شدست %~% نام آن کودک محمد آمدست
# 20 چون محمد گفت آن جمله بتان %~% سرنگون گشت و ساجد آن زمان
# 21 که برو ای پیر این چه جست و جوست %~% آن محمد را که عزل ما ازوست
# 22 ما نگون و سنگسار آییم ازو %~% ما کساد و بی‌عیار آییم ازو
# 23 آن خیالاتی که دیدندی ز ما %~% وقت فترت گاه گاه اهل هوا
# 24 گم شود چون بارگاه او رسید %~% آب آمد مر تیمم را درید
# 25 دور شو ای پیر فتنه کم فروز %~% هین ز رشک احمدی ما را مسوز
# 26 دور شو بهر خدا ای پیر تو %~% تا نسوزی ز آتش تقدیر تو
# 27 این چه دم اژدها افشردنست %~% هیچ دانی چه خبر آوردنست
# 28 زین خبر جوشد دل دریا و کان %~% زین خبر لرزان شود هفت آسمان
# 29 چون شنید از سنگها پیر این سخن %~% پس عصا انداخت آن پیر کهن
# 30 پس ز لرزه و خوف و بیم آن ندا %~% پیر دندانها به هم بر می‌زدی
# 31 آنچنان که اندر زمستان مرد عور %~% او همی لرزید و می‌گفت ای ثبور
# 32 چون در آن حالت بدید او پیر را %~% زان عجب گم کرد زن تدبیر را
# 33 گفت پیر اگر چه من در محنتم %~% حیرت اندر حیرت اندر حیرتم
# 34 ساعتی بادم خطیبی می‌کند %~% ساعتی سنگم ادیبی می‌کند
# 35 باد با حرفم سخنها می‌دهد %~% سنگ و کوهم فهم اشیا می‌دهد
# 36 گاه طفلم را ربوده غیبیان %~% غیبیان سبز پر آسمان
# 37 از کی نالم با کی گویم این گله %~% من شدم سودایی اکنون صد دله
# 38 غیرتش از شرح غیبم لب ببست %~% این قدر گویم که طفلم گم شدست
# 39 گر بگویم چیز دیگر من کنون %~% خلق بندندم به زنجیر جنون
# 40 گفت پیرش کای حلیمه شاد باش %~% سجده شکر آر و رو را کم خراش
# 41 غم مخور یاوه نگردد او ز تو %~% بلک عالم یاوه گردد اندرو
# 42 هر زمان از رشک غیرت پیش و پس %~% صد هزاران پاسبانست و حرس
# 43 آن ندیدی کان بتان ذو فنون %~% چون شدند از نام طفلت سرنگون
# 44 این عجب قرنیست بر روی زمین %~% پیر گشتم من ندیدم جنس این
# 45 زین رسالت سنگها چون ناله داشت %~% تا چه خواهد بر گنه کاران گماشت
# 46 سنگ بی‌جرمست در معبودیش %~% تو نه‌ای مضطر که بنده بودیش
# 47 او که مضطر این چنین ترسان شدست %~% تا که بر مجرم چه‌ها خواهند بست
PageV04P039
# 1 چون خبر یابید جد مصطفی %~% از حلیمه وز فغانش بر ملا
# 2 وز چنان بانگ بلند و نعره‌ها %~% که بمیلی می‌رسید از وی صدا
# 3 زود عبدالمطلب دانست چیست %~% دست بر سینه همی‌زد می‌گریست
# 4 آمد از غم بر در کعبه بسوز %~% کای خبیر از سر شب وز راز روز
# 5 خویشتن را من نمی‌بینم فنی %~% تا بود هم‌راز تو هم‌چون منی
# 6 خویشتن را من نمی‌بینم هنر %~% تا شوم مقبول این مسعود در
# 7 یا سر و سجده مرا قدری بود %~% یا باشکم دولتی خندان شود
# 8 لیک در سیمای آن در یتیم %~% دیده‌ام آثار لطفت ای کریم
# 9 که نمی‌ماند به ما گرچه ز ماست %~% ما همه مسیم و احمد کیمیاست
# 10 آن عجایبها که من دیدم برو %~% من ندیدم بر ولی و بر عدو
# 11 آنک فضل تو درین طفلیش داد %~% کس نشان ندهد به صد ساله جهاد
# 12 چون یقین دیدم عنایتهای تو %~% بر وی او دریست از دریای تو
# 13 من هم او را می شفیع آرم به تو %~% حال او ای حال‌دان با من بگو
# 14 از درون کعبه آمد بانگ زود %~% که هم‌اکنون رخ به تو خواهد نمود
# 15 با دو صد اقبال او محظوظ ماست %~% با دو صد طلب ملک محفوظ ماست
# 16 ظاهرش را شهره گیهان کنیم %~% باطنش را از همه پنهان کنیم
# 17 زر کان بود آب و گل ما زرگریم %~% که گهش خلخال و گه خاتم بریم
# 18 گه حمایلهای شمشیرش کنیم %~% گاه بند گردن شیرش کنیم
# 19 گه ترنج تخت بر سازیم ازو %~% گاه تاج فرقهای ملک‌جو
# 20 عشقها داریم با این خاک ما %~% زانک افتادست در قعده رضا
# 21 گه چنین شاهی ازو پیدا کنیم %~% گه هم او را پیش شه شیدا کنیم
# 22 صد هزاران عاشق و معشوق ازو %~% در فغان و در نفیر و جست و جو
# 23 کار ما اینست بر کوری آن %~% که به کار ما ندارد میل جان
# 24 این فضیلت خاک را زان رو دهیم %~% که نواله پیش بی‌برگان نهیم
# 25 زانک دارد خاک شکل اغبری %~% وز درون دارد صفات انوری
# 26 ظاهرش با باطنش گشته به جنگ %~% باطنش چون گوهر و ظاهر چو سنگ
# 27 ظاهرش گوید که ما اینیم و بس %~% باطنش گوید نکو بین پیش و پس
# 28 ظاهرش منکر که باطن هیچ نیست %~% باطنش گوید که بنماییم بیست
# 29 ظاهرش با باطنش در چالش‌اند %~% لاجرم زین صبر نصرت می‌کشند
# 30 زین ترش‌رو خاک صورتها کنیم %~% خنده پنهانش را پیدا کنیم
# 31 زانک ظاهر خاک اندوه و بکاست %~% در درونش صد هزاران خنده‌هاست
# 32 کاشف السریم و کار ما همین %~% کین نهانها را بر آریم از کمین
# 33 گرچه دزد از منکری تن می‌زند %~% شحنه آن از عصر پیدا می‌کند
# 34 فضلها دزدیده‌اند این خاکها %~% تا مقر آریمشان از ابتلا
# 35 بس عجب فرزند کو را بوده است %~% لیک احمد بر همه افزوده است
# 36 شد زمین و آسمان خندان و شاد %~% کین چنین شاهی ز ما دو جفت زاد
# 37 می‌شکافد آسمان از شادیش %~% خاک چون سوسن شده ز آزادیش
# 38 ظاهرت با باطنت ای خاک خوش %~% چونک در جنگ‌اند و اندر کش‌مکش
# 39 هر که با خود بهر حق باشد به جنگ %~% تا شود معنیش خصم بو و رنگ
# 40 ظلمتش با نور او شد در قتال %~% آفتاب جانش را نبود زوال
# 41 هر که کوشد بهر ما در امتحان %~% پشت زیر پایش آرد آسمان
# 42 ظاهرت از تیرگی افغان کنان %~% باطن تو گلستان در گلستان
# 43 قاصد او چون صوفیان روترش %~% تا نیامیزند با هر نورکش
# 44 عارفان روترش چون خارپشت %~% عیش پنهان کرده در خار درشت
# 45 باغ پنهان گرد باغ آن خار فاش %~% کای عدوی دزد زین در دور باش
# 46 خارپشتا خار حارس کرده‌ای %~% سر چو صوفی در گریبان برده‌ای
# 47 تا کسی دوچار دانگ عیش تو %~% کم شود زین گلرخان خارخو
# 48 طفل تو گرچه که کودک‌خو بدست %~% هر دو عالم خود طفیل او بدست
# 49 ما جهانی را بدو زنده کنیم %~% چرخ را در خدمتش بنده کنیم
# 50 گفت عبدالمطلب کین دم کجاست %~% ای علیم السر نشان ده راه راست
PageV04P040
# 1 از درون کعبه آوازش رسید %~% گفت ای جوینده آن طفل رشید
# 2 در فلان وادیست زیر آن درخت %~% پس روان شد زود پیر نیکبخت
# 3 در رکاب او امیران قریش %~% زانک جدش بود ز اعیان قریش
# 4 تا به پشت آدم اسلافش همه %~% مهتران بزم و رزم و ملحمه
# 5 این نسب خود پوست او را بوده است %~% کز شهنشاهان مه پالوده است
# 6 مغز او خود از نسب دورست و پاک %~% نیست جنسش از سمک کس تا سماک
# 7 نور حق را کس نجوید زاد و بود %~% خلعت حق را چه حاجت تار و پود
# 8 کمترین خلعت که بدهد در ثواب %~% بر فزاید بر طراز آفتاب
PageV04P041
# 1 خیز بلقیسا بیا و ملک بین %~% بر لب دریای یزدان در بچین
# 2 خواهرانت ساکن چرخ سنی %~% تو بمرداری چه سلطانی کنی
# 3 خواهرانت را ز بخششهای راد %~% هیچ می‌دانی که آن سلطان چه داد
# 4 تو ز شادی چون گرفتی طبل‌زن %~% که منم شاه و رئیس گولحن
PageV04P042
# 1 آن سگی در کو گدای کور دید %~% حمله می‌آورد و دلقش می‌درید
# 2 گفته‌ایم این را ولی باری دگر %~% شد مکرر بهر تاکید خبر
# 3 کور گفتش آخر آن یاران تو %~% بر کهند این دم شکاری صیدجو
# 4 قوم تو در کوه می‌گیرند گور %~% در میان کوی می‌گیری تو کور
# 5 ترک این تزویر گو شیخ نفور %~% آب شوری جمع کرده چند کور
# 6 کین مریدان من و من آب شور %~% می‌خورند از من همی گردند کور
# 7 آب خود شیرین کن از بحر لدن %~% آب بد را دام این کوران مکن
# 8 خیز شیران خدا بین گورگیر %~% تو چو سگ چونی بزرقی کورگیر
# 9 گور چه از صید غیر دوست دور %~% جمله شیر و شیرگیر و مست نور
# 10 در نظاره صید و صیادی شه %~% کرده ترک صید و مرده در وله
# 11 هم‌چو مرغ مرده‌شان بگرفته یار %~% تا کند او جنس ایشان را شکار
# 12 مرغ مرده مضطر اندر وصل و بین %~% خوانده‌ای القلب بین اصبعین
# 13 مرغ مرده‌ش را هر آنک شد شکار %~% چون ببیند شد شکار شهریار
# 14 هر که او زین مرغ مرده سر بتافت %~% دست آن صیاد را هرگز نیافت
# 15 گوید او منگر به مرداری من %~% عشق شه بین در نگهداری من
# 16 من نه مردارم مرا شه کشته است %~% صورت من شبه مرده گشته است
# 17 جنبشم زین پیش بود از بال و پر %~% جنبشم اکنون ز دست دادگر
# 18 جنبش فانیم بیرون شد ز پوست %~% جنبشم باقیست اکنون چون ازوست
# 19 هر که کژ جنبد به پیش جنبشم %~% گرچه سیمرغست زارش می‌کشم
# 20 هین مرا مرده مبین گر زنده‌ای %~% در کف شاهم نگر گر بنده‌ای
# 21 مرده زنده کرد عیسی از کرم %~% من به کف خالق عیسی درم
# 22 کی بمانم مرده در قبضه خدا %~% بر کف عیسی مدار این هم روا
# 23 عیسی‌ام لیکن هر آنکو یافت جان %~% از دم من او بماند جاودان
# 24 شد ز عیسی زنده لیکن باز مرد %~% شاد آنکو جان بدین عیسی سپرد
# 25 من عصاام در کف موسی خویش %~% موسیم پنهان و من پیدا به پیش
# 26 بر مسلمانان پل دریا شوم %~% باز بر فرعون اژدها شوم
# 27 این عصا را ای پسر تنها مبین %~% که عصا بی‌کف حق نبود چنین
# 28 موج طوفان هم عصا بد کو ز درد %~% طنطنه جادوپرستان را بخورد
# 29 گر عصاهای خدا را بشمرم %~% زرق این فرعونیان را بر درم
# 30 لیک زین شیرین گیای زهرمند %~% ترک کن تا چند روزی می‌چرند
# 31 گر نباشد جاه فرعون و سری %~% از کجا یابد جهنم پروری
# 32 فربهش کن آنگهش کش ای قصاب %~% زانک بی‌برگ‌اند در دوزخ کلاب
# 33 گر نبودی خصم و دشمن در جهان %~% پس بمردی خشم اندر مردمان
# 34 دوزخ آن خشمست خصمی بایدش %~% تا زید ور نی رحیمی بکشدش
# 35 پس بماندی لطف بی‌قهر و بدی %~% پس کمال پادشاهی کی بدی
# 36 ریش‌خندی کرده‌اند آن منکران %~% بر مثلها و بیان ذاکران
# 37 تو اگر خواهی بکن هم ریش‌خند %~% چند خواهی زیست ای مردار چند
# 38 شاد باشید ای محبان در نیاز %~% بر همین در که شود امروز باز
# 39 هر حویجی باشدش کردی دگر %~% در میان باغ از سیر و کبر
# 40 هر یکی با جنس خود در کرد خود %~% از برای پختگی نم می‌خورد
# 41 تو که کرد زعفرانی زعفران %~% باش و آمیزش مکن با دیگران
# 42 آب می‌خور زعفرانا تا رسی %~% زعفرانی اندر آن حلوا رسی
# 43 در مکن در کرد شلغم پوز خویش %~% که نگردد با تو او هم‌طبع و کیش
# 44 تو بکردی او بکردی مودعه %~% زانک ارض الله آمد واسعه
# 45 خاصه آن ارضی که از پهناوری %~% در سفر گم می‌شود دیو و پری
# 46 اندر آن بحر و بیابان و جبال %~% منقطع می‌گردد اوهام و خیال
# 47 این بیابان در بیابانهای او %~% هم‌چو اندر بحر پر یک تای مو
# 48 آب استاده که سیرستش نهان %~% تازه‌تر خوشتر ز جوهای روان
# 49 کو درون خویش چون جان و روان %~% سیر پنهان دارد و پای روان
# 50 مستمع خفتست کوته کن خطاب %~% ای خطیب این نقش کم کن تو بر آب
# 51 خیز بلقیسا که بازاریست تیز %~% زین خسیسان کسادافکن گریز
# 52 خیز بلقیسا کنون با اختیار %~% پیش از آنک مرگ آرد گیر و دار
# 53 بعد از آن گوشت کشد مرگ آنچنان %~% که چو دزد آیی به شحنه جان‌کنان
# 54 زین خران تا چند باشی نعل‌دزد %~% گر همی دزدی بیا و لعل دزد
# 55 خواهرانت یافته ملک خلود %~% تو گرفته ملکت کور و کبود
# 56 ای خنک آن را کزین ملکت بجست %~% که اجل این ملک را ویران‌گرست
# 57 خیز بلقیسا بیا باری ببین %~% ملکت شاهان و سلطانان دین
# 58 شسته در باطن میان گلستان %~% ظاهر آحادی میان دوستان
# 59 بوستان با او روان هر جا رود %~% لیک آن از خلق پنهان می‌شود
# 60 میوه‌ها لایه‌کنان کز من بچر %~% آب حیوان آمده کز من بخور
# 61 طوف می‌کن بر فلک بی‌پر و بال %~% هم‌چو خورشید و چو بدر و چون هلال
# 62 چون روان باشی روان و پای نی %~% می‌خوری صد لوت و لقمه‌خای نی
# 63 نی‌نهنگ غم زند بر کشتیت %~% نی پدید آید ز مردم زشتیت
# 64 هم تو شاه و هم تو لشکر هم تو تخت %~% هم تو نیکوبخت باشی هم تو بخت
# 65 گر تو نیکوبختی و سلطان زفت %~% بخت غیر تست روزی بخت رفت
# 66 تو بماندی چون گدایان بی‌نوا %~% دولت خود هم تو باش ای مجتبی
# 67 چون تو باشی بخت خود ای معنوی %~% پس تو که بختی ز خود کی گم شوی
# 68 تو ز خود کی گم شوی از خوش‌خصال %~% چونک عین تو ترا شد ملک و مال
PageV04P043
# 1 ای سلیمان مسجد اقصی بساز %~% لشکر بلقیس آمد در نماز
# 2 چونک او بنیاد آن مسجد نهاد %~% جن و انس آمد بدن در کار داد
# 3 یک گروه از عشق و قومی بی‌مراد %~% هم‌چنانک در ره طاعت عباد
# 4 خلق دیوانند و شهوت سلسله %~% می‌کشدشان سوی دکان و غله
# 5 هست این زنجیر از خوف و وله %~% تو مبین این خلق را بی‌سلسله
# 6 می‌کشاندشان سوی کسب و شکار %~% می‌کشاندشان سوی کان و بحار
# 7 می‌کشدشان سوی نیک و سوی بد %~% گفت حق فی جیدها حبل المسد
# 8 قد جعلنا الحبل فی اعناقهم %~% واتخذنا الحبل من اخلاقهم
# 9 لیس من مستقذر مستنقه %~% قط الا طایره فی عنقه
# 10 حرص تو در کار بد چون آتشست %~% اخگر از رنگ خوش آتش خوشست
# 11 آن سیاهی فحم در آتش نهان %~% چونک آتش شد سیاهی شد عیان
# 12 اخگر از حرص تو شد فحم سیاه %~% حرص چون شد ماند آن فحم تباه
# 13 آن زمان آن فحم اخگر می‌نمود %~% آن نه حسن کار نار حرص بود
# 14 حرص کارت را بیاراییده بود %~% حرص رفت و ماند کار تو کبود
# 15 غوله‌ای را که بر آرایید غول %~% پخته پندارد کسی که هست گول
# 16 آزمایش چون نماید جان او %~% کند گردد ز آزمون دندان او
# 17 از هوس آن دام دانه می‌نمود %~% عکس غول حرص و آن خود خام بود
# 18 حرص اندر کار دین و خیر جو %~% چون نماند حرص باشد نغزرو
# 19 خیرها نغزند نه از عکس غیر %~% تاب حرص ار رفت ماند تاب خیر
# 20 تاب حرص از کار دنیا چون برفت %~% فحم باشد مانده از اخگر بتفت
# 21 کودکان را حرص می‌آرد غرار %~% تا شوند از ذوق دل دامن‌سوار
# 22 چون ز کودک رفت آن حرص بدش %~% بر دگر اطفال خنده آیدش
# 23 که چه می‌کردم چه می‌دیدم درین %~% خل ز عکس حرص بنمود انگبین
# 24 آن بنای انبیا بی حرص بود %~% زان چنان پیوسته رونقها فزود
# 25 ای بسا مسجد بر آورده کرام %~% لیک نبود مسجد اقصاش نام
# 26 کعبه را که هر دمی عزی فزود %~% آن ز اخلاصات ابراهیم بود
# 27 فضل آن مسجد خاک و سنگ نیست %~% لیک در بناش حرص و جنگ نیست
# 28 نه کتبشان مثل کتب دیگران %~% نی مساجدشان نی کسب وخان و مان
# 29 نه ادبشان نه غضبشان نه نکال %~% نه نعاس و نه قیاس و نه مقال
# 30 هر یکیشان را یکی فری دگر %~% مرغ جانشان طایر از پری دگر
# 31 دل همی لرزد ز ذکر حالشان %~% قبله افعال ما افعالشان
# 32 مرغشان را بیضه‌ها زرین بدست %~% نیم‌شب جانشان سحرگه بین شدست
# 33 هر چه گویم من به جان نیکوی قوم %~% نقص گفتم گشته ناقص‌گوی قوم
# 34 مسجد اقصی بسازید ای کرام %~% که سلیمان باز آمد والسلام
# 35 ور ازین دیوان و پریان سر کشند %~% جمله را املاک در چنبر کشند
# 36 دیو یک دم کژ رود از مکر و زرق %~% تازیانه آیدش بر سر چو برق
# 37 چون سلیمان شو که تا دیوان تو %~% سنگ برند از پی ایوان تو
# 38 چون سلیمان باش بی‌وسواس و ریو %~% تا ترا فرمان برد جنی و دیو
# 39 خاتم تو این دلست و هوش دار %~% تا نگردد دیو را خاتم شکار
# 40 پس سلیمانی کند بر تو مدام %~% دیو با خاتم حذر کن والسلام
# 41 آن سلیمانی دلا منسوخ نیست %~% در سر و سرت سلیمانی کنیست
# 42 دیو هم وقتی سلیمانی کند %~% لیک هر جولاهه اطلس کی تند
# 43 دست جنباند چو دست او ولیک %~% در میان هر دوشان فرقیست نیک
PageV04P044
# 1 شاعری آورد شعری پیش شاه %~% بر امید خلعت و اکرام و جاه
# 2 شاه مکرم بود فرمودش هزار %~% از زر سرخ و کرامات و نثار
# 3 پس وزیرش گفت کین اندک بود %~% ده هزارش هدیه وا ده تا رود
# 4 از چنو شاعر نس از تو بحردست %~% ده هزاری که بگفتم اندکست
# 5 فقه گفت آن شاه را و فلسفه %~% تا برآمد عشر خرمن از کفه
# 6 ده هزارش داد و خلعت درخورش %~% خانه شکر و ثنا گشت آن سرش
# 7 پس تفحص کرد کین سعی کی بود %~% شاه را اهلیت من کی نمود
# 8 پس بگفتندش فلان‌الدین وزیر %~% آن حسن نام و حسن خلق و ضمیر
# 9 در ثنای او یکی شعری دراز %~% بر نبشت و سوی خانه رفت باز
# 10 بی‌زبان و لب همان نعمای شاه %~% مدح شه می‌کرد و خلعتهای شاه
PageV04P045
# 1 بعد سالی چند بهر رزق و کشت %~% شاعر از فقر و عوز محتاج گشت
# 2 گفت وقت فقر و تنگی دو دست %~% جست و جوی آزموده بهترست
# 3 درگهی را که آزمودم در کرم %~% حاجت نو را بدان جانب برم
# 4 معنی الله گفت آن سیبویه %~% یولهون فی الحوائج هم لدیه
# 5 گفت الهنا فی حوائجنا الیک %~% والتمسناها وجدناها لدیک
# 6 صد هزاران عاقل اندر وقت درد %~% جمله نالان پیش آن دیان فرد
# 7 هیچ دیوانه فلیوی این کند %~% بر بخیلی عاجزی کدیه تند
# 8 گر ندیدندی هزاران بار بیش %~% عاقلان کی جان کشیدندیش پیش
# 9 بلک جمله ماهیان در موجها %~% جمله پرندگان بر اوجها
# 10 پیل و گرگ و حیدر اشکار نیز %~% اژدهای زفت و مور و مار نیز
# 11 بلک خاک و باد و آب و هر شرار %~% مایه زو یابند هم دی هم بهار
# 12 هر دمش لابه کند این آسمان %~% که فرو مگذارم ای حق یک زمان
# 13 استن من عصمت و حفظ تو است %~% جمله مطوی یمین آن دو دست
# 14 وین زمین گوید که دارم بر قرار %~% ای که بر آبم تو کردستی سوار
# 15 جملگان کیسه ازو بر دوختند %~% دادن حاجت ازو آموختند
# 16 هر نبیی زو برآورده برات %~% استعینوا منه صبرا او صلات
# 17 هین ازو خواهید نه از غیر او %~% آب در یم جو مجو در خشک جو
# 18 ور بخواهی از دگر هم او دهد %~% بر کف میلش سخا هم او نهد
# 19 آنک معرض را ز زر قارون کند %~% رو بدو آری به طاعت چون کند
# 20 بار دیگر شاعر از سودای داد %~% روی سوی آن شه محسن نهاد
# 21 هدیه شاعر چه باشد شعر نو %~% پیش محسن آرد و بنهد گرو
# 22 محسنان با صد عطا و جود و بر %~% زر نهاده شاعران را منتظر
# 23 پیششان شعری به از صدتنگ شعر %~% خاصه شاعر کو گهر آرد ز قعر
# 24 آدمی اول حریص نان بود %~% زانک قوت و نان ستون جان بود
# 25 سوی کسب و سوی غصب و صد حیل %~% جان نهاده بر کف از حرص و امل
# 26 چون بنادر گشت مستغنی ز نان %~% عاشق نامست و مدح شاعران
# 27 تا که اصل و فصل او را بر دهند %~% در بیان فضل او منبر نهند
# 28 تا که کر و فر و زر بخشی او %~% هم‌چو عنبر بو دهد در گفت و گو
# 29 خلق ما بر صورت خود کرد حق %~% وصف ما از وصف او گیرد سبق
# 30 چونک آن خلاق شکر و حمدجوست %~% آدمی را مدح‌جویی نیز خوست
# 31 خاصه مرد حق که در فضلست چست %~% پر شود زان باد چون خیک درست
# 32 ور نباشد اهل زان باد دروغ %~% خیک بدریدست کی گیرد فروغ
# 33 این مثل از خود نگفتم ای رفیق %~% سرسری مشنو چو اهلی و مفیق
# 34 این پیمبر گفت چون بشنید قدح %~% که چرا فربه شود احمد به مدح
# 35 رفت شاعر پیش آن شاه و ببرد %~% شعر اندر شکر احسان کان نمرد
# 36 محسنان مردند و احسانها بماند %~% ای خنک آن را که این مرکب براند
# 37 ظالمان مردند و ماند آن ظلمها %~% وای جانی کو کند مکر و دها
# 38 گفت پیغامبر خنک آن را که او %~% شد ز دنیا ماند ازو فعل نکو
# 39 مرد محسن لیک احسانش نمرد %~% نزد یزدان دین و احسان نیست خرد
# 40 وای آنکو مرد و عصیانش نمود %~% تا نپنداری به مرگ او جان ببرد
# 41 این رها کن زانک شاعر بر گذر %~% وام‌دارست و قوی محتاج زر
# 42 برد شاعر شعر سوی شهریار %~% بر امید بخشش و احسان پار
# 43 نازنین شعری پر از در درست %~% بر امید و بوی اکرام نخست
# 44 شاه هم بر خوی خود گفتش هزار %~% چون چنین بد عادت آن شهریار
# 45 لیک این بار آن وزیر پر ز جود %~% بر براق عز ز دنیا رفته بود
# 46 بر مقام او وزیر نو رئیس %~% گشته لیکن سخت بی‌رحم و خسیس
# 47 گفت ای شه خرجها داریم ما %~% شاعری را نبود این بخشش جزا
# 48 من به ربع عشر این ای مغتنم %~% مرد شاعر را خوش و راضی کنم
# 49 خلق گفتندش که او از پیش‌دست %~% ده هزاران زین دلاور برده است
# 50 بعد شکر کلک خایی چون کند %~% بعد سلطانی گدایی چون کند
# 51 گفت بفشارم ورا اندر فشار %~% تا شود زار و نزار از انتظار
# 52 آنگه ار خاکش دهم از راه من %~% در رباید هم‌چو گلبرگ از چمن
# 53 این به من بگذار که استادم درین %~% گر تقاضاگر بود هر آتشین
# 54 از ثریا گر بپرد تا ثری %~% نرم گردد چون ببیند او مرا
# 55 گفت سلطانش برو فرمان تراست %~% لیک شادش کن که نیکوگوی ماست
# 56 گفت او را و دو صد اومیدلیس %~% تو به من بگذار این بر من نویس
# 57 پس فکندش صاحب اندر انتظار %~% شد زمستان و دی و آمد بهار
# 58 شاعر اندر انتظارش پیر شد %~% پس زبون این غم و تدبیر شد
# 59 گفت اگر زر نه که دشنامم دهی %~% تا رهد جانم ترا باشم رهی
# 60 انتظارم کشت باری گو برو %~% تا رهد این جان مسکین از گرو
# 61 بعد از آنش داد ربع عشر آن %~% ماند شاعر اندر اندیشه گران
# 62 کانچنان نقد و چنان بسیار بود %~% این که دیر اشکفت دسته خار بود
# 63 پس بگفتندش که آن دستور راد %~% رفت از دنیا خدا مزدت دهاد
# 64 که مضاعف زو همی‌شد آن عطا %~% کم همی‌افتاد بخشش را خطا
# 65 این زمان او رفت و احسان را ببرد %~% او نمرد الحق بلی احسان بمرد
# 66 رفت از ما صاحب راد و رشید %~% صاحب سلاخ درویشان رسید
# 67 رو بگیر این را و زینجا شب گریز %~% تا نگیرد با تو این صاحب‌ستیز
# 68 ما به صد حیلت ازو این هدیه را %~% بستدیم ای بی‌خبر از جهد ما
# 69 رو بایشان کرد و گفت ای مشفقان %~% از کجا آمد بگویید این عوان
# 70 چیست نام این وزیر جامه‌کن %~% قوم گفتندش که نامش هم حسن
# 71 گفت یا رب نام آن و نام این %~% چون یکی آمد دریغ ای رب دین
# 72 آن حسن نامی که از یک کلک او %~% صد وزیر و صاحب آید جودخو
# 73 این حسن کز ریش زشت این حسن %~% می‌توان بافید ای جان صد رسن
# 74 بر چنین صاحب چو شه اصغا کند %~% شاه و ملکش را ابد رسوا کند
PageV04P046
# 1 چند آن فرعون می‌شد نرم و رام %~% چون شنیدی او ز موسی آن کلام
# 2 آن کلامی که بدادی سنگ شیر %~% از خوشی آن کلام بی‌نظیر
# 3 چون بهامان که وزیرش بود او %~% مشورت کردی که کینش بود خو
# 4 پس بگفتی تا کنون بودی خدیو %~% بنده گردی ژنده‌پوشی را بریو
# 5 هم‌چو سنگ منجنیقی آمدی %~% آن سخن بر شیشه خانه او زدی
# 6 هر چه صد روز آن کلیم خوش‌خطاب %~% ساختی در یک‌دم او کردی خراب
# 7 عقل تو دستور و مغلوب هواست %~% در وجودت ره‌زن راه خداست
# 8 ناصحی ربانیی پندت دهد %~% آن سخن را او به فن طرحی نهد
# 9 کین نه بر جایست هین از جا مشو %~% نیست چندان با خود آ شیدا مشو
# 10 وای آن شه که وزیرش این بود %~% جای هر دو دوزخ پر کین بود
# 11 شاد آن شاهی که او را دست‌گیر %~% باشد اندر کار چون آصف وزیر
# 12 شاه عادل چون قرین او شود %~% نام آن نور علی نور این بود
# 13 چون سلیمان شاه و چون آصف وزیر %~% نور بر نورست و عنبر بر عبیر
# 14 شاه فرعون و چو هامانش وزیر %~% هر دو را نبود ز بدبختی گزیر
# 15 پس بود ظلمات بعضی فوق بعض %~% نه خرد یار و نه دولت روز عرض
# 16 من ندیدم جز شقاوت در لئام %~% گر تو دیدستی رسان از من سلام
# 17 هم‌چو جان باشد شه و صاحب چو عقل %~% عقل فاسد روح را آرد بنقل
# 18 آن فرشته عقل چون هاروت شد %~% سحرآموز دو صد طاغوت شد
# 19 عقل جزوی را وزیر خود مگیر %~% عقل کل را ساز ای سلطان وزیر
# 20 مر هوا را تو وزیر خود مساز %~% که برآید جان پاکت از نماز
# 21 کین هوا پر حرص و حالی‌بین بود %~% عقل را اندیشه یوم دین بود
# 22 عقل را دو دیده در پایان کار %~% بهر آن گل می‌کشد او رنج خار
# 23 که نفرساید نریزد در خزان %~% باد هر خرطوم اخشم دور از آن
PageV04P047
# 1 ورچه عقلت هست با عقل دگر %~% یار باش و مشورت کن ای پدر
# 2 با دو عقل از بس بلاها وا رهی %~% پای خود بر اوج گردونها نهی
# 3 دیو گر خود را سلیمان نام کرد %~% ملک برد و مملکت را رام کرد
# 4 صورت کار سلیمان دیده بود %~% صورت اندر سر دیوی می‌نمود
# 5 خلق گفتند این سلیمان بی‌صفاست %~% از سلیمان تا سلیمان فرقهاست
# 6 او چو بیداریست این هم‌چون وسن %~% هم‌چنانک آن حسن با این حسن
# 7 دیو می‌گفتی که حق بر شکل من %~% صورتی کردست خوش بر اهرمن
# 8 دیو را حق صورت من داده است %~% تا نیندازد شما را او بشست
# 9 گر پدید آید به دعوی زینهار %~% صورت او را مدارید اعتبار
# 10 دیوشان از مکر این می‌گفت لیک %~% می‌نمود این عکس در دلهای نیک
# 11 نیست بازی با ممیز خاصه او %~% که بود تمییز و عقلش غیب‌گو
# 12 هیچ سحر و هیچ تلبیس و دغل %~% می‌نبندد پرده بر اهل دول
# 13 پس همی گفتند با خود در جواب %~% بازگونه می‌روی ای کژ خطاب
# 14 بازگونه رفت خواهی همچنین %~% سوی دوزخ اسفل اندر سافلین
# 15 او اگر معزول گشتست و فقیر %~% هست در پیشانیش بدر منیر
# 16 تو اگر انگشتری را برده‌ای %~% دوزخی چون زمهریر افسرده‌ای
# 17 ما ببوش و عارض و طاق و طرنب %~% سر کجا که خود همی ننهیم سنب
# 18 ور به غفلت ما نهیم او را جبین %~% پنجه مانع برآید از زمین
# 19 که منه آن سر مرین سر زیر را %~% هین مکن سجده مرین ادبار را
# 20 کردمی من شرح این بس جان‌فزا %~% گر نبودی غیرت و رشک خدا
# 21 هم قناعت کن تو بپذیر این قدر %~% تا بگویم شرح این وقتی دگر
# 22 نام خود کرده سلیمان نبی %~% روی‌پوشی می‌کند بر هر صبی
# 23 در گذر از صورت و از نام خیز %~% از لقب وز نام در معنی گریز
# 24 پس بپرس از حد او وز فعل او %~% در میان حد و فعل او را بجو
PageV04P048
# 1 هر صباحی چون سلیمان آمدی %~% خاضع اندر مسجد اقصی شدی
# 2 نوگیاهی رسته دیدی اندرو %~% پس بگفتی نام و نفع خود بگو
# 3 تو چه دارویی چیی نامت چیست %~% تو زیان کی و نفعت بر کیست
# 4 پس بگفتی هر گیاهی فعل و نام %~% که من آن را جانم و این را حمام
# 5 من مرین را زهرم و او را شکر %~% نام من اینست بر لوح از قدر
# 6 پس طبیبان از سلیمان زان گیا %~% عالم و دانا شدندی مقتدی
# 7 تا کتبهای طبیبی ساختند %~% جسم را از رنج می‌پرداختند
# 8 این نجوم و طب وحی انبیاست %~% عقل و حس را سوی بی‌سو ره کجاست
# 9 عقل جزوی عقل استخراج نیست %~% جز پذیرای فن و محتاج نیست
# 10 قابل تعلیم و فهمست این خرد %~% لیک صاحب وحی تعلیمش دهد
# 11 جمله حرفتها یقین از وحی بود %~% اول او لیک عقل آن را فزود
# 12 هیچ حرفت را ببین کین عقل ما %~% تاند او آموختن بی‌اوستا
# 13 گرچه اندر مکر موی‌اشکاف بد %~% هیچ پیشه رام بی‌استا نشد
# 14 دانش پیشه ازین عقل ار بدی %~% پیشه بی‌اوستا حاصل شدی
PageV04P049
# 1 کندن گوری که کمتر پیشه بود %~% کی ز فکر و حیله و اندیشه بود
# 2 گر بدی این فهم مر قابیل را %~% کی نهادی بر سر او هابیل را
# 3 که کجا غایب کنم این کشته را %~% این به خون و خاک در آغشته را
# 4 دید زاغی زاغ مرده در دهان %~% بر گرفته تیز می‌آمد چنان
# 5 از هوا زیر آمد و شد او به فن %~% از پی تعلیم او را گورکن
# 6 پس به چنگال از زمین انگیخت گرد %~% زود زاغ مرده را در گور کرد
# 7 دفن کردش پس بپوشیدش به خاک %~% زاغ از الهام حق بد علم‌ناک
# 8 گفت قابیل آه شه بر عقل من %~% که بود زاغی ز من افزون به فن
# 9 عقل کل را گفت مازاغ البصر %~% عقل جزوی می‌کند هر سو نظر
# 10 عقل مازاغ است نور خاصگان %~% عقل زاغ استاد گور مردگان
# 11 جان که او دنباله زاغان پرد %~% زاغ او را سوی گورستان برد
# 12 هین مدو اندر پی نفس چو زاغ %~% کو به گورستان برد نه سوی باغ
# 13 گر روی رو در پی عنقای دل %~% سوی قاف و مسجد اقصای دل
# 14 نوگیاهی هر دم ز سودای تو %~% می‌دمد در مسجد اقصای تو
# 15 تو سلیمان‌وار داد او بده %~% پی بر از وی پای رد بر وی منه
# 16 زانک حال این زمین با ثبات %~% باز گوید با تو انواع نبات
# 17 در زمین گر نیشکر ور خود نیست %~% ترجمان هر زمین نبت ویست
# 18 پس زمین دل که نبتش فکر بود %~% فکرها اسرار دل را وا نمود
# 19 گر سخن‌کش یابم اندر انجمن %~% صد هزاران گل برویم چون چمن
# 20 ور سخن‌کش یابم آن دم زن به مزد %~% می‌گریزد نکته‌ها از دل چو دزد
# 21 جنبش هر کس به سوی جاذبست %~% جذب صدق نه چو جذب کاذبست
# 22 می‌روی گه گمره و گه در رشد %~% رشته پیدا نه و آنکت می‌کشد
# 23 اشتر کوری مهار تو رهین %~% تو کشش می‌بین مهارت را مبین
# 24 گر شدی محسوس جذاب و مهار %~% پس نماندی این جهان دارالغرار
# 25 گبر دیدی کو پی سگ می‌رود %~% سخره دیو ستنبه می‌شود
# 26 در پی او کی شدی مانند حیز %~% پی خود را واکشیدی گبر نیز
# 27 گاو گر واقف ز قصابان بدی %~% کی پی ایشان بدان دکان شدی
# 28 یا بخوردی از کف ایشان سبوس %~% یا بدادی شیرشان از چاپلوس
# 29 ور بخوردی کی علف هضمش شدی %~% گر ز مقصود علف واقف بدی
# 30 پس ستون این جهان خود غفلتست %~% چیست دولت کین دوادو با لتست
# 31 اولش دو دو به آخر لت بخور %~% جز درین ویرانه نبود مرگ خر
# 32 تو به جد کاری که بگرفتی به دست %~% عیبش این دم بر تو پوشیده شدست
# 33 زان همی تانی بدادن تن به کار %~% که بپوشید از تو عیبش کردگار
# 34 همچنین هر فکر که گرمی در آن %~% عیب آن فکرت شدست از تو نهان
# 35 بر تو گر پیدا شدی زو عیب و شین %~% زو رمیدی جانت بعد المشرقین
# 36 حال که آخر زو پشیمان می‌شوی %~% گر بود این حال اول کی دوی
# 37 پس بپوشید اول آن بر جان ما %~% تا کنیم آن کار بر وفق قضا
# 38 چون قضا آورد حکم خود پدید %~% چشم وا شد تا پشیمانی رسید
# 39 این پشیمانی قضای دیگرست %~% این پشیمانی بهل حق را پرست
# 40 ور کنی عادت پشیمان خور شوی %~% زین پشیمانی پشیمان‌تر شوی
# 41 نیم عمرت در پریشانی رود %~% نیم دیگر در پشیمانی رود
# 42 ترک این فکر و پریشانی بگو %~% حال و یار و کار نیکوتر بجو
# 43 ور نداری کار نیکوتر به دست %~% پس پشیمانیت بر فوت چه است
# 44 گر همی دانی ره نیکو پرست %~% ور ندانی چون بدانی کین به دست
# 45 بد ندانی تا ندانی نیک را %~% ضد را از ضد توان دید ای فتی
# 46 چون ز ترک فکر این عاجز شدی %~% از گناه آنگاه هم عاجز بدی
# 47 چون بدی عاجز پشیمانی ز چیست %~% عاجزی را باز جو کز جذب کیست
# 48 عاجزی بی‌قادری اندر جهان %~% کس ندیدست و نباشد این بدان
# 49 همچنین هر آرزو که می‌بری %~% تو ز عیب آن حجابی اندری
# 50 ور نمودی علت آن آرزو %~% خود رمیدی جان تو زان جست و جو
# 51 گر نمودی عیب آن کار او ترا %~% کس نبردی کش کشان آن سو ترا
# 52 وان دگر کار کز آن هستی نفور %~% زان بود که عیبش آمد در ظهور
# 53 ای خدای رازدان خوش‌سخن %~% عیب کار بد ز ما پنهان مکن
# 54 عیب کار نیک را منما به ما %~% تا نگردیم از روش سرد و هبا
# 55 هم بر آن عادت سلیمان سنی %~% رفت در مسجد میان روشنی
# 56 قاعده هر روز را می‌جست شاه %~% که ببیند مسجد اندر نو گیاه
# 57 دل ببیند سر بدان چشم صفی %~% آن حشایش که شد از عامه خفی
PageV04P050
# 1 صوفیی در باغ از بهر گشاد %~% صوفیانه روی بر زانو نهاد
# 2 پس فرو رفت او به خود اندر نغول %~% شد ملول از صورت خوابش فضول
# 3 که چه خسپی آخر اندر رز نگر %~% این درختان بین و آثار و خضر
# 4 امر حق بشنو که گفتست انظروا %~% سوی این آثار رحمت آر رو
# 5 گفت آثارش دلست ای بوالهوس %~% آن برون آثار آثارست و بس
# 6 باغها و سبزه‌ها در عین جان %~% بر برون عکسش چو در آب روان
# 7 آن خیال باغ باشد اندر آب %~% که کند از لطف آب آن اضطراب
# 8 باغها و میوه‌ها اندر دلست %~% عکس لطف آن برین آب و گلست
# 9 گر نبودی عکس آن سرو سرور %~% پس نخواندی ایزدش دار الغرور
# 10 این غرور آنست یعنی این خیال %~% هست از عکس دل و جان رجال
# 11 جمله مغروران برین عکس آمده %~% بر گمانی کین بود جنت‌کده
# 12 می‌گریزند از اصول باغها %~% بر خیالی می‌کنند آن لاغها
# 13 چونک خواب غفلت آیدشان به سر %~% راست بینند و چه سودست آن نظر
# 14 بس به گورستان غریو افتاد و آه %~% تا قیامت زین غلط وا حسرتاه
# 15 ای خنک آن را که پیش از مرگ مرد %~% یعنی او از اصل این رز بوی برد
PageV04P051
# 1 پس سلیمان دید اندر گوشه‌ای %~% نوگیاهی رسته هم‌چون خوشه‌ای
# 2 دید بس نادر گیاهی سبز و تر %~% می‌ربود آن سبزیش نور از بصر
# 3 پس سلامش کرد در حال آن حشیش %~% او جوابش گفت و بشکفت از خوشیش
# 4 گفت نامت چیست برگو بی‌دهان %~% گفت خروبست ای شاه جهان
# 5 گفت اندر تو چه خاصیت بود %~% گفت من رستم مکان ویران شود
# 6 من که خروبم خراب منزلم %~% هادم بنیاد این آب و گلم
# 7 پس سلیمان آن زمان دانست زود %~% که اجل آمد سفر خواهد نمود
# 8 گفت تا من هستم این مسجد یقین %~% در خلل ناید ز آفات زمین
# 9 تا که من باشم وجود من بود %~% مسجداقصی مخلخل کی شود
# 10 پس که هدم مسجد ما بی‌گمان %~% نبود الا بعد مرگ ما بدان
# 11 مسجدست آن دل که جسمش ساجدست %~% یار بد خروب هر جا مسجدست
# 12 یار بد چون رست در تو مهر او %~% هین ازو بگریز و کم کن گفت وگو
# 13 برکن از بیخش که گر سر بر زند %~% مر ترا و مسجدت را بر کند
# 14 عاشقا خروب تو آمد کژی %~% هم‌چو طفلان سوی کژ چون می‌غژی
# 15 خویش مجرم دان و مجرم گو مترس %~% تا ندزدد از تو آن استاد درس
# 16 چون بگویی جاهلم تعلیم ده %~% این چنین انصاف از ناموس به
# 17 از پدر آموز ای روشن‌جبین %~% ربنا گفت و ظلمنا پیش ازین
# 18 نه بهانه کرد و نه تزویر ساخت %~% نه لوای مکر و حیلت بر فراخت
# 19 باز آن ابلیس بحث آغاز کرد %~% که بدم من سرخ رو کردیم زرد
# 20 رنگ رنگ تست صباغم توی %~% اصل جرم و آفت و داغم توی
# 21 هین بخوان رب بما اغویتنی %~% تا نگردی جبری و کژ کم تنی
# 22 بر درخت جبر تا کی بر جهی %~% اختیار خویش را یک‌سو نهی
# 23 هم‌چو آن ابلیس و ذریات او %~% با خدا در جنگ و اندر گفت و گو
# 24 چون بود اکراه با چندان خوشی %~% که تو در عصیان همی دامن کشی
# 25 آن‌چنان خوش کس رود در مکرهی %~% کس چنان رقصان دود در گم‌رهی
# 26 بیست مرده جنگ می‌کردی در آن %~% کت همی‌دادند پند آن دیگران
# 27 که صواب اینست و راه اینست و بس %~% کی زند طعنه مرا جز هیچ‌کس
# 28 کی چنین گوید کسی کو مکر هست %~% چون چنین جنگد کسی کو بی‌رهست
# 29 هر چه نفست خواست داری اختیار %~% هر چه عقلت خواست آری اضطرار
# 30 داند او کو نیک‌بخت و محرمست %~% زیرکی ز ابلیس و عشق از آدمست
# 31 زیرکی سباحی آمد در بحار %~% کم رهد غرقست او پایان کار
# 32 هل سباحت را رها کن کبر و کین %~% نیست جیحون نیست جو دریاست این
# 33 وانگهان دریای ژرف بی‌پناه %~% در رباید هفت دریا را چو کاه
# 34 عشق چون کشتی بود بهر خواص %~% کم بود آفت بود اغلب خلاص
# 35 زیرکی بفروش و حیرانی بخر %~% زیرکی ظنست و حیرانی نظر
# 36 عقل قربان کن به پیش مصطفی %~% حسبی الله گو که الله‌ام کفی
# 37 هم‌چو کنعان سر ز کشتی وا مکش %~% که غرورش داد نفس زیرکش
# 38 که برآیم بر سر کوه مشید %~% منت نوحم چرا باید کشید
# 39 چون رمی از منتش بر جان ما %~% چونک شکر و منتش گوید خدا
# 40 تو چه دانی ای غراره پر حسد %~% منت او را خدا هم می‌کشد
# 41 کاشکی او آشنا ناموختی %~% تا طمع در نوح و کشتی دوختی
# 42 کاش چون طفل از حیل جاهل بدی %~% تا چو طفلان چنگ در مادر زدی
# 43 یا به علم نقل کم بودی ملی %~% علم وحی دل ربودی از ولی
# 44 با چنین نوری چو پیش آری کتاب %~% جان وحی آسای تو آرد عتاب
# 45 چون تیمم با وجود آب دان %~% علم نقلی با دم قطب زمان
# 46 خویش ابله کن تبع می‌رو سپس %~% رستگی زین ابلهی یابی و بس
# 47 اکثر اهل الجنه البله ای پسر %~% بهر این گفتست سلطان البشر
# 48 زیرکی چون کبر و باد انگیز تست %~% ابلهی شو تا بماند دل درست
# 49 ابلهی نه کو به مسخرگی دوتوست %~% ابلهی کو واله و حیران هوست
# 50 ابلهان‌اند آن زنان دست بر %~% از کف ابله وز رخ یوسف نذر
# 51 عقل را قربان کن اندر عشق دوست %~% عقلها باری از آن سویست کوست
# 52 عقلها آن سو فرستاده عقول %~% مانده این سو که نه معشوقست گول
# 53 زین سر از حیرت گر این عقلت رود %~% هر سو مویت سر و عقلی شود
# 54 نیست آن سو رنج فکرت بر دماغ %~% که دماغ و عقل روید دشت و باغ
# 55 سوی دشت از دشت نکته بشنوی %~% سوی باغ آیی شود نخلت روی
# 56 اندرین ره ترک کن طاق و طرنب %~% تا قلاوزت نجنبد تو مجنب
# 57 هر که او بی سر بجنبد دم بود %~% جنبشش چون جنبش کزدم بود
# 58 کژرو و شب کور و زشت و زهرناک %~% پیشه او خستن اجسام پاک
# 59 سر بکوب آن را که سرش این بود %~% خلق و خوی مستمرش این بود
# 60 خود صلاح اوست آن سر کوفتن %~% تا رهد جان‌ریزه‌اش زان شوم‌تن
# 61 واستان آن دست دیوانه سلاح %~% تا ز تو راضی شود عدل و صلاح
# 62 چون سلاحش هست و عقلش نه ببند %~% دست او را ورنه آرد صد گزند
PageV04P052
# 1 بدگهر را علم و فن آموختن %~% دادن تیغی به دست راه‌زن
# 2 تیغ دادن در کف زنگی مست %~% به که آید علم ناکس را به دست
# 3 علم و مال و منصب و جاه و قران %~% فتنه آمد در کف بدگوهران
# 4 پس غزا زین فرض شد بر مؤمنان %~% تا ستانند از کف مجنون سنان
# 5 جان او مجنون تنش شمشیر او %~% واستان شمشیر را زان زشت‌خو
# 6 آنچ منصب می‌کند با جاهلان %~% از فضیحت کی کند صد ارسلان
# 7 عیب او مخفیست چون آلت بیافت %~% مارش از سوراخ بر صحرا شتافت
# 8 جمله صحرا مار و کزدم پر شود %~% چونک جاهل شاه حکم مر شود
# 9 مال و منصب ناکسی که آرد به دست %~% طالب رسوایی خویش او شدست
# 10 یا کند بخل و عطاها کم دهد %~% یا سخا آرد بنا موضع نهد
# 11 شاه را در خانه بیذق نهد %~% این چنین باشد عطا که احمق دهد
# 12 حکم چون در دست گمراهی فتاد %~% جاه پندارید در چاهی فتاد
# 13 راه نمی‌داند قلاووزی کند %~% جان زشت او جهان‌سوزی کند
# 14 طفل راه فقر چون پیری گرفت %~% پی‌روان را غول ادباری گرفت
# 15 که بیا تا ماه بنمایم ترا %~% ماه را هرگز ندید آن بی‌صفا
# 16 چون نمایی چون ندیدستی به عمر %~% عکس مه در آب هم ای خام غمر
# 17 احمقان سرور شدستند و ز بیم %~% عاقلان سرها کشیده در گلیم
PageV04P053
# 1 خواند مزمل نبی را زین سبب %~% که برون آ از گلیم ای بوالهرب
# 2 سر مکش اندر گلیم و رو مپوش %~% که جهان جسمیست سرگردان تو هوش
# 3 هین مشو پنهان ز ننگ مدعی %~% که تو داری شمع وحی شعشعی
# 4 هین قم اللیل که شمعی ای همام %~% شمع اندر شب بود اندر قیام
# 5 بی‌فروغت روز روشن هم شبست %~% بی‌پناهت شیر اسیر ارنبست
# 6 باش کشتیبان درین بحر صفا %~% که تو نوح ثانیی ای مصطفی
# 7 ره شناسی می‌بباید با لباب %~% هر رهی را خاصه اندر راه آب
# 8 خیز بنگر کاروان ره‌زده %~% هر طرف غولیست کشتیبان شده
# 9 خضر وقتی غوث هر کشتی توی %~% هم‌چو روح‌الله مکن تنها روی
# 10 پیش این جمعی چو شمع آسمان %~% انقطاع و خلوت آری را بمان
# 11 وقت خلوت نیست اندر جمع آی %~% ای هدی چون کوه قاف و تو همای
# 12 بدر بر صدر فلک شد شب روان %~% سیر را نگذارد از بانگ سگان
# 13 طاعنان هم‌چون سگان بر بدر تو %~% بانگ می‌دارند سوی صدر تو
# 14 این سگان کرند از امر انصتوا %~% از سفه و عوع کنان بر بدر تو
# 15 هین بمگذار ای شفا رنجور را %~% تو ز خشم کر عصای کور را
# 16 نه تو گفتی قاید اعمی به راه %~% صد ثواب و اجر یابد از اله
# 17 هر که او چل گام کوری را کشد %~% گشت آمرزیده و یابد رشد
# 18 پس بکش تو زین جهان بی‌قرار %~% جوق کوران را قطار اندر قطار
# 19 کار هادی این بود تو هادیی %~% ماتم آخر زمان را شادیی
# 20 هین روان کن ای امام المتقین %~% این خیال‌اندیشگان را تا یقین
# 21 هر که در مکر تو دارد دل گرو %~% گردنش را من زنم تو شاد رو
# 22 بر سر کوریش کوریها نهم %~% او شکر پندارد و زهرش دهم
# 23 عقلها از نور من افروختند %~% مکرها از مکر من آموختند
# 24 چیست خود آلاجق آن ترکمان %~% پیش پای نره پیلان جهان
# 25 آن چراغ او به پیش صرصرم %~% خود چه باشد ای مهین پیغامبرم
# 26 خیز در دم تو بصور سهمناک %~% تا هزاران مرده بر روید ز خاک
# 27 چون تو اسرافیل وقتی راست‌خیز %~% رستخیزی ساز پیش از رستخیز
# 28 هر که گوید کو قیامت ای صنم %~% خویش بنما که قیامت نک منم
# 29 در نگر ای سایل محنت‌زده %~% زین قیامت صد جهان افزون شده
# 30 ور نباشد اهل این ذکر و قنوت %~% پس جواب الاحمق ای سلطان سکوت
# 31 ز آسمان حق سکوت آید جواب %~% چون بود جانا دعا نامستجاب
# 32 ای دریغا وقت خرمنگاه شد %~% لیک روز از بخت ما بیگاه شد
# 33 وقت تنگست و فراخی این کلام %~% تنگ می‌آید برو عمر دوام
# 34 نیزه‌بازی اندرین کوه‌های تنگ %~% نیزه‌بازان را همی آرد به تنگ
# 35 وقت تنگ و خاطر و فهم عوام %~% تنگ‌تر صد ره ز وقت است ای غلام
# 36 چون جواب احمق آمد خامشی %~% این درازی در سخن چون می‌کشی
# 37 از کمال رحمت و موج کرم %~% می‌دهد هر شوره را باران و نم
PageV04P054
# 1 بود شاهی بود او را بنده‌ای %~% مرده عقلی بود و شهوت‌زنده‌ای
# 2 خرده‌های خدمتش بگذاشتی %~% بد سگالیدی نکو پنداشتی
# 3 گفت شاهنشه جرااش کم کنید %~% ور بجنگد نامش از خط بر زنید
# 4 عقل او کم بود و حرص او فزون %~% چون جرا کم دید شد تند و حرون
# 5 عقل بودی گرد خود کردی طواف %~% تا بدیدی جرم خود گشتی معاف
# 6 چون خری پابسته تندد از خری %~% هر دو پایش بسته گردد بر سری
# 7 پس بگوید خر که یک بندم بست %~% خود مدان کان دو ز فعل آن خسست
PageV04P055
# 1 در حدیث آمد که یزدان مجید %~% خلق عالم را سه گونه آفرید
# 2 یک گره را جمله عقل و علم و جود %~% آن فرشته‌ست او نداند جز سجود
# 3 نیست اندر عنصرش حرص و هوا %~% نور مطلق زنده از عشق خدا
# 4 یک گروه دیگر از دانش تهی %~% هم‌چو حیوان از علف در فربهی
# 5 او نبیند جز که اصطبل و علف %~% از شقاوت غافلست و از شرف
# 6 این سوم هست آدمی‌زاد و بشر %~% نیم او ز افرشته و نیمیش خر
# 7 نیم خر خود مایل سفلی بود %~% نیم دیگر مایل عقلی بود
# 8 آن دو قوم آسوده از جنگ و حراب %~% وین بشر با دو مخالف در عذاب
# 9 وین بشر هم ز امتحان قسمت شدند %~% آدمی شکلند و سه امت شدند
# 10 یک گره مستغرق مطلق شدست %~% هم‌چو عیسی با ملک ملحق شدست
# 11 نقش آدم لیک معنی جبرئیل %~% رسته از خشم و هوا و قال و قیل
# 12 از ریاضت رسته وز زهد و جهاد %~% گوییا از آدمی او خود نزاد
# 13 قسم دیگر با خران ملحق شدند %~% خشم محض و شهوت مطلق شدند
# 14 وصف جبریلی دریشان بود رفت %~% تنگ بود آن خانه و آن وصف زفت
# 15 مرده گردد شخص کو بی‌جان شود %~% خر شود چون جان او بی‌آن شود
# 16 زانک جانی کان ندارد هست پست %~% این سخن حقست و صوفی گفته است
# 17 او ز حیوانها فزون‌تر جان کند %~% در جهان باریک کاریها کند
# 18 مکر و تلبیسی که او داند تنید %~% آن ز حیوان دیگر ناید پدید
# 19 جامه‌های زرکشی را بافتن %~% درها از قعر دریا یافتن
# 20 خرده‌کاریهای علم هندسه %~% یا نجوم و علم طب و فلسفه
# 21 که تعلق با همین دنیاستش %~% ره به هفتم آسمان بر نیستش
# 22 این همه علم بنای آخرست %~% که عماد بود گاو و اشترست
# 23 بهر استبقای حیوان چند روز %~% نام آن کردند این گیجان رموز
# 24 علم راه حق و علم منزلش %~% صاحب دل داند آن را با دلش
# 25 پس درین ترکیب حیوان لطیف %~% آفرید و کرد با دانش الیف
# 26 نام کالانعام کرد آن قوم را %~% زانک نسبت کو بیقظه نوم را
# 27 روح حیوانی ندارد غیر نوم %~% حسهای منعکس دارند قوم
# 28 یقظه آمد نوم حیوانی نماند %~% انعکاس حس خود از لوح خواند
# 29 هم‌چو حس آنک خواب او را ربود %~% چون شد او بیدار عکسیت نمود
# 30 لاجرم اسفل بود از سافلین %~% ترک او کن لا احب الافلین
PageV04P056
# 1 زانک استعداد تبدیل و نبرد %~% بودش از پستی و آن را فوت کرد
# 2 باز حیوان را چو استعداد نیست %~% عذر او اندر بهیمی روشنیست
# 3 زو چو استعداد شد کان رهبرست %~% هر غذایی کو خورد مغز خرست
# 4 گر بلادر خورد او افیون شود %~% سکته و بی‌عقلیش افزون شود
# 5 ماند یک قسم دگر اندر جهاد %~% نیم حیوان نیم حی با رشاد
# 6 روز و شب در جنگ و اندر کش‌مکش %~% کرده چالیش آخرش با اولش
PageV04P057
# 1 هم‌چو مجنون‌اند و چون ناقه‌ش یقین %~% می‌کشد آن پیش و این واپس به کین
# 2 میل مجنون پیش آن لیلی روان %~% میل ناقه پس پی کره دوان
# 3 یک دم ار مجنون ز خود غافل بدی %~% ناقه گردیدی و واپس آمدی
# 4 عشق و سودا چونک پر بودش بدن %~% می‌نبودش چاره از بی‌خود شدن
# 5 آنک او باشد مراقب عقل بود %~% عقل را سودای لیلی در ربود
# 6 لیک ناقه بس مراقب بود و چست %~% چون بدیدی او مهار خویش سست
# 7 فهم کردی زو که غافل گشت و دنگ %~% رو سپس کردی به کره بی‌درنگ
# 8 چون به خود باز آمدی دیدی ز جا %~% کو سپس رفتست بس فرسنگها
# 9 در سه روزه ره بدین احوالها %~% ماند مجنون در تردد سالها
# 10 گفت ای ناقه چو هر دو عاشقیم %~% ما دو ضد پس همره نالایقیم
# 11 نیستت بر وفق من مهر و مهار %~% کرد باید از تو صحبت اختیار
# 12 این دو همره یکدگر را راه‌زن %~% گمره آن جان کو فرو ناید ز تن
# 13 جان ز هجر عرش اندر فاقه‌ای %~% تن ز عشق خاربن چون ناقه‌ای
# 14 جان گشاید سوی بالا بالها %~% در زده تن در زمین چنگالها
# 15 تا تو با من باشی ای مرده وطن %~% پس ز لیلی دور ماند جان من
# 16 روزگارم رفت زین گون حالها %~% هم‌چو تیه و قوم موسی سالها
# 17 خطوتینی بود این ره تا وصال %~% مانده‌ام در ره ز شستت شصت سال
# 18 راه نزدیک و بماندم سخت دیر %~% سیر گشتم زین سواری سیرسیر
# 19 سرنگون خود را از اشتر در فکند %~% گفت سوزیدم ز غم تا چندچند
# 20 تنگ شد بر وی بیابان فراخ %~% خویشتن افکند اندر سنگلاخ
# 21 آنچنان افکند خود را سخت زیر %~% که مخلخل گشت جسم آن دلیر
# 22 چون چنان افکند خود را سوی پست %~% از قضا آن لحظه پایش هم شکست
# 23 پای را بر بست و گفتا گو شوم %~% در خم چوگانش غلطان می‌روم
# 24 زین کند نفرین حکیم خوش‌دهن %~% بر سواری کو فرو ناید ز تن
# 25 عشق مولی کی کم از لیلی بود %~% گوی گشتن بهر او اولی بود
# 26 گوی شو می‌گرد بر پهلوی صدق %~% غلط غلطان در خم چوگان عشق
# 27 کین سفر زین پس بود جذب خدا %~% وان سفر بر ناقه باشد سیر ما
# 28 این چنین سیریست مستثنی ز جنس %~% کان فزود از اجتهاد جن و انس
# 29 این چنین جذبیست نی هر جذب عام %~% که نهادش فضل احمد والسلام
PageV04P058
# 1 قصه کوته کن برای آن غلام %~% که سوی شه بر نوشتست او پیام
# 2 قصه پر جنگ و پر هستی و کین %~% می‌فرستد پیش شاه نازنین
# 3 کالبد نامه‌ست اندر وی نگر %~% هست لایق شاه را آنگه ببر
# 4 گوشه‌ای رو نامه را بگشا بخوان %~% بین که حرفش هست در خورد شهان
# 5 گر نباشد درخور آن را پاره کن %~% نامه دیگر نویس و چاره کن
# 6 لیک فتح نامه تن زپ مدان %~% ورنه هر کس سر دل دیدی عیان
# 7 نامه بگشادن چه دشوارست و صعب %~% کار مردانست نه طفلان کعب
# 8 جمله بر فهرست قانع گشته‌ایم %~% زانک در حرص و هوا آغشته‌ایم
# 9 باشد آن فهرست دامی عامه را %~% تا چنان دانند متن نامه را
# 10 باز کن سرنامه را گردن متاب %~% زین سخن والله اعلم بالصواب
# 11 هست آن عنوان چو اقرار زبان %~% متن نامه سینه را کن امتحان
# 12 که موافق هست با اقرار تو %~% تا منافق‌وار نبود کار تو
# 13 چون جوالی بس گرانی می‌بری %~% زان نباید کم که در وی بنگری
# 14 که چه داری در جوال از تلخ و خوش %~% گر همی ارزد کشیدن را بکش
# 15 ورنه خالی کن جوالت را ز سنگ %~% باز خر خود را ازین بیگار و ننگ
# 16 در جوال آن کن که می‌باید کشید %~% سوی سلطانان و شاهان رشید
PageV04P059
# 1 یک فقیهی ژنده‌ها در چیده بود %~% در عمامه خویش در پیچیده بود
# 2 تا شود زفت و نماید آن عظیم %~% چون در آید سوی محفل در حطیم
# 3 ژنده‌ها از جامه‌ها پیراسته %~% ظاهرا دستار از آن آراسته
# 4 ظاهر دستار چون حله بهشت %~% چون منافق اندرون رسوا و زشت
# 5 پاره پاره دلق و پنبه و پوستین %~% در درون آن عمامه بد دفین
# 6 روی سوی مدرسه کرده صبوح %~% تا بدین ناموس یابد او فتوح
# 7 در ره تاریک مردی جامه کن %~% منتظر استاده بود از بهر فن
# 8 در ربود او از سرش دستار را %~% پس دوان شد تا بسازد کار را
# 9 پس فقیهش بانگ برزد کای پسر %~% باز کن دستار را آنگه ببر
# 10 این چنین که چار پره می‌پری %~% باز کن آن هدیه را که می‌بری
# 11 باز کن آن را به دست خود بمال %~% آنگهان خواهی ببر کردم حلال
# 12 چونک بازش کرد آنک می‌گریخت %~% صد هزاران ژنده اندر ره بریخت
# 13 زان عمامه زفت نابایست او %~% ماند یک گز کهنه‌ای در دست او
# 14 بر زمین زد خرقه را کای بی‌عیار %~% زین دغل ما را بر آوردی ز کار
PageV04P060
# 1 گفت بنمودم دغل لیکن ترا %~% از نصیحت باز گفتم ماجرا
# 2 هم‌چنین دنیا اگر چه خوش شکفت %~% بانگ زد هم بی‌وفایی خویش گفت
# 3 اندرین کون و فساد ای اوستاد %~% آن دغل کون و نصیحت آن فساد
# 4 کون می‌گوید بیا من خوش‌پیم %~% وآن فسادش گفته رو من لا شی‌ام
# 5 ای ز خوبی بهاران لب گزان %~% بنگر آن سردی و زردی خزان
# 6 روز دیدی طلعت خورشید خوب %~% مرگ او را یاد کن وقت غروب
# 7 بدر را دیدی برین خوش چار طاق %~% حسرتش را هم ببین اندر محاق
# 8 کودکی از حسن شد مولای خلق %~% بعد فردا شد خرف رسوای خلق
# 9 گر تن سیمین‌تنان کردت شکار %~% بعد پیری بین تنی چون پنبه‌زار
# 10 ای بدیده لوتهای چرب خیز %~% فضله آن را ببین در آب‌ریز
# 11 مر خبث را گو که آن خوبیت کو %~% بر طبق آن ذوق و آن نغزی و بو
# 12 گوید او آن دانه بد من دام آن %~% چون شدی تو صید شد دانه نهان
# 13 بس انامل رشک استادان شده %~% در صناعت عاقبت لرزان شده
# 14 نرگس چشم خمار هم‌چو جان %~% آخر اعمش بین و آب از وی چکان
# 15 حیدری کاندر صف شیران رود %~% آخر او مغلوب موشی می‌شود
# 16 طبع تیز دوربین محترف %~% چون خر پیرش ببین آخر خرف
# 17 زلف جعد مشکبار عقل‌بر %~% آخرا چون دم زشت خنگ خر
# 18 خوش ببین کونش ز اول باگشاد %~% وآخر آن رسواییش بین و فساد
# 19 زانک او بنمود پیدا دام را %~% پیش تو بر کند سبلت خام را
# 20 پس مگو دنیا به تزویرم فریفت %~% ورنه عقل من ز دامش می‌گریخت
# 21 طوق زرین و حمایل بین هله %~% غل و زنجیری شدست و سلسله
# 22 همچنین هر جزو عالم می‌شمر %~% اول و آخر در آرش در نظر
# 23 هر که آخربین‌تر او مسعودتر %~% هر که آخربین‌تر او مطرودتر
# 24 روی هر یک چون مه فاخر ببین %~% چونک اول دیده شد آخر ببین
# 25 تا نباشی هم‌چو ابلیس اعوری %~% نیم بیند نیم نی چون ابتری
# 26 دید طین آدم و دینش ندید %~% این جهان دید آن جهان‌بینش ندید
# 27 فضل مردان بر زنان ای بو شجاع %~% نیست بهر قوت و کسب و ضیاع
# 28 ورنه شیر و پیل را بر آدمی %~% فضل بودی بهر قوت ای عمی
# 29 فضل مردان بر زن ای حالی‌پرست %~% زان بود که مرد پایان بین‌ترست
# 30 مرد کاندر عاقبت‌بینی خمست %~% او ز اهل عاقبت چون زن کمست
# 31 از جهان دو بانگ می‌آید به ضد %~% تا کدامین را تو باشی مستعد
# 32 آن یکی بانگش نشور اتقیا %~% وان یکی بانگش فریب اشقیا
# 33 من شکوفه خارم ای خوش گرمدار %~% گل بریزد من بمانم شاخ خار
# 34 بانگ اشکوفه‌ش که اینک گل‌فروش %~% بانگ خار او که سوی ما مکوش
# 35 این پذیرفتی بماندی زان دگر %~% که محب از ضد محبوبست کر
# 36 آن یکی بانگ این که اینک حاضرم %~% بانگ دیگر بنگر اندر آخرم
# 37 حاضری‌ام هست چون مکر و کمین %~% نقش آخر ز آینه اول ببین
# 38 چون یکی زین دو جوال اندر شدی %~% آن دگر را ضد و نا درخور شدی
# 39 ای خنک آنکو ز اول آن شنید %~% کش عقول و مسمع مردان شنید
# 40 خانه خالی یافت و جا را او گرفت %~% غیر آنش کژ نماید یا شگفت
# 41 کوزه نو کو به خود بولی کشید %~% آن خبث را آب نتواند برید
# 42 در جهان هر چیز چیزی می‌کشد %~% کفر کافر را و مرشد را رشد
# 43 کهربا هم هست و مغناطیس هست %~% تا تو آهن یا کهی آیی بشست
# 44 برد مغناطیست ار تو آهنی %~% ور کهی بر کهربا بر می‌تنی
# 45 آن یکی چون نیست با اخیار یار %~% لاجرم شد پهلوی فجار جار
# 46 هست موسی پیش قبطی بس ذمیم %~% هست هامان پیش سبطی بس رجیم
# 47 جان هامان جاذب قبطی شده %~% جان موسی طالب سبطی شده
# 48 معده خر که کشد در اجتذاب %~% معده آدم جذوب گندم آب
# 49 گر تو نشناسی کسی را از ظلام %~% بنگر او را کوش سازیدست امام
PageV04P061
# 1 زانک هر کره پی مادر رود %~% تا بدان جنسیتش پیدا شود
# 2 آدمی را شیر از سینه رسد %~% شیر خر از نیم زیرینه رسد
# 3 عدل قسامست و قسمت کردنیست %~% این عجب که جبر نی و ظلم نیست
# 4 جبر بودی کی پشیمانی بدی %~% ظلم بودی کی نگهبانی بدی
# 5 روز آخر شد سبق فردا بود %~% راز ما را روز کی گنجا بود
# 6 ای بکرده اعتماد واثقی %~% بر دم و بر چاپلوس فاسقی
# 7 قبه‌ای بر ساختستی از حباب %~% آخر آن خیمه‌ست بس واهی‌طناب
# 8 زرق چون برقست و اندر نور آن %~% راه نتوانند دیدن ره‌روان
# 9 این جهان و اهل او بی‌حاصل‌اند %~% هر دو اندر بی‌وفایی یکدل‌اند
# 10 زاده دنیا چو دنیا بی‌وفاست %~% گرچه رو آرد به تو آن رو قفاست
# 11 اهل آن عالم چو آن عالم ز بر %~% تا ابد در عهد و پیمان مستمر
# 12 خود دو پیغمبر به هم کی ضد شدند %~% معجزات از همدگر کی بستدند
# 13 کی شود پژمرده میوه آن جهان %~% شادی عقلی نگردد اندهان
# 14 نفس بی‌عهدست زان رو کشتنیست %~% او دنی و قبله‌گاه او دنیست
# 15 نفسها را لایقست این انجمن %~% مرده را درخور بود گور و کفن
# 16 نفس اگر چه زیرکست و خرده‌دان %~% قبله‌اش دنیاست او را مرده دان
# 17 آب وحی حق بدین مرده رسید %~% شد ز خاک مرده‌ای زنده پدید
# 18 تا نیاید وحش تو غره مباش %~% تو بدان گلگونه طال بقاش
# 19 بانگ و صیتی جو که آن خامل نشد %~% تاب خورشیدی که آن آفل نشد
# 20 آن هنرهای دقیق و قال و قیل %~% قوم فرعون‌اند اجل چون آب نیل
# 21 رونق و طاق و طرنب و سحرشان %~% گرچه خلقان را کشد گردن کشان
# 22 سحرهای ساحران دان جمله را %~% مرگ چوبی دان که آن گشت اژدها
# 23 جادویها را همه یک لقمه کرد %~% یک جهان پر شب بد آن را صبح خورد
# 24 نور از آن خوردن نشد افزون و بیش %~% بل همان سانست کو بودست پیش
# 25 در اثر افزون شد و در ذات نی %~% ذات را افزونی و آفات نی
# 26 حق ز ایجاد جهان افزون نشد %~% آنچ اول آن نبود اکنون نشد
# 27 لیک افزون گشت اثر ز ایجاد خلق %~% در میان این دو افزونیست فرق
# 28 هست افزونی اثر اظهار او %~% تا پدید آید صفات و کار او
# 29 هست افزونی هر ذاتی دلیل %~% کو بود حادث به علتها علیل
PageV04P062
# 1 گفت موسی سحر هم حیران‌کنیست %~% چون کنم کین خلق را تمییز نیست
# 2 گفت حق تمییز را پیدا کنم %~% عقل بی‌تمییز را بینا کنم
# 3 گرچه چون دریا برآوردند کف %~% موسیا تو غالب آیی لا تخف
# 4 بود اندر عهده خود سحر افتخار %~% چون عصا شد مار آنها گشت عار
# 5 هر کسی را دعوی حسن و نمک %~% سنگ مرگ آمد نمکها را محک
# 6 سحر رفت و معجزه موسی گذشت %~% هر دو را از بام بود افتاد طشت
# 7 بانگ طشت سحر جز لعنت چه ماند %~% بانگ طشت دین به جز رفعت چه ماند
# 8 چون محک پنهان شدست از مرد و زن %~% در صف آ ای قلب و اکنون لاف زن
# 9 وقت لافستت محک چون غایبست %~% می‌برندت از عزیزی دست دست
# 10 قلب می‌گوید ز نخوت هر دمم %~% ای زر خالص من از تو کی کمم
# 11 زر همی‌گوید بلی ای خواجه‌تاش %~% لیک می‌آید محک آماده باش
# 12 مرگ تن هدیه‌ست بر اصحاب راز %~% زر خالص را چه نقصانست گاز
# 13 قلب اگر در خویش آخربین بدی %~% آن سیه که آخر شد او اول شدی
# 14 چون شدی اول سیه اندر لقا %~% دور بودی از نفاق و از شقا
# 15 کیمیای فضل را طالب بدی %~% عقل او بر زرق او غالب بدی
# 16 چون شکسته‌دل شدی از حال خویش %~% جابر اشکستگان دیدی به پیش
# 17 عاقبت را دید و او اشکسته شد %~% از شکسته‌بند در دم بسته شد
# 18 فضل مسها را سوی اکسیر راند %~% آن زراندود از کرم محروم ماند
# 19 ای زراندوده مکن دعوی ببین %~% که نماند مشتریت اعمی چنین
# 20 نور محشر چشمشان بینا کند %~% چشم بندی ترا رسوا کند
# 21 بنگر آنها را که آخر دیده‌اند %~% حسرت جانها و رشک دیده‌اند
# 22 بنگر آنها را که حالی دیده‌اند %~% سر فاسد ز اصل سر ببریده‌اند
# 23 پیش حالی‌بین که در جهلست و شک %~% صبح صادق صبح کاذب هر دو یک
# 24 صبح کاذب صد هزاران کاروان %~% داد بر باد هلاکت ای جوان
# 25 نیست نقدی کش غلط‌انداز نیست %~% وای آن جان کش محک و گاز نیست
PageV04P063
# 1 بو مسیلم گفت خود من احمدم %~% دین احمد را به فن برهم زدم
# 2 بو مسیلم را بگو کم کن بطر %~% غره اول مشو آخر نگر
# 3 این قلاوزی مکن از حرص جمع %~% پس‌روی کن تا رود در پیش شمع
# 4 شمع مقصد را نماید هم‌چو ماه %~% کین طرف دانه‌ست یا خود دامگاه
# 5 گر بخواهی ور نخواهی با چراغ %~% دیده گردد نقش باز و نقش زاغ
# 6 ورنه این زاغان دغل افروختند %~% بانگ بازان سپید آموختند
# 7 بانگ هدهد گر بیاموزد فتی %~% راز هدهد کو و پیغام سبا
# 8 بانگ بر رسته ز بر بسته بدان %~% تاج شاهان را ز تاج هدهدان
# 9 حرف درویشان و نکته عارفان %~% بسته‌اند این بی‌حیایان بر زبان
# 10 هر هلاک امت پیشین که بود %~% زانک چندل را گمان بردند عود
# 11 بودشان تمییز کان مظهر کند %~% لیک حرص و آز کور و کر کند
# 12 کوری کوران ز رحمت دور نیست %~% کوری حرص است که آن معذور نیست
# 13 چارمیخ شه ز رحمت دور نی %~% چار میخ حاسدی مغفور نی
# 14 ماهیا آخر نگر بنگر بشست %~% بدگلویی چشم آخربینت بست
# 15 با دو دیده اول و آخر ببین %~% هین مباش اعور چو ابلیس لعین
# 16 اعور آن باشد که حالی دید و بس %~% چون بهایم بی‌خبر از بازپس
# 17 چون دو چشم گاو در جرم تلف %~% هم‌چو یک چشمست کش نبود شرف
# 18 نصف قیمت ارزد آن دو چشم او %~% که دو چشمش راست مسند چشم تو
# 19 ور کنی یک چشم آدم‌زاده‌ای %~% نصف قیمت لایقست از جاده‌ای
# 20 زانک چشم آدمی تنها به خود %~% بی دو چشم یار کاری می‌کند
# 21 چشم خر چون اولش بی آخرست %~% گر دو چشمش هست حکمش اعورست
# 22 این سخن پایان ندارد وان خفیف %~% می‌نویسد رقعه در طمع رغیف
PageV04P064
# 1 رفت پیش از نامه پیش مطبخی %~% کای بخیل از مطبخ شاه سخی
# 2 دور ازو وز همت او کین قدر %~% از جری‌ام آیدش اندر نظر
# 3 گفت بهر مصلحت فرموده است %~% نه برای بخل و نه تنگی دست
# 4 گفت دهلیزیست والله این سخن %~% پیش شه خاکست هم زر کهن
# 5 مطبخی ده گونه حجت بر فراشت %~% او همه رد کرد از حرصی که داشت
# 6 چون جری کم آمدش در وقت چاشت %~% زد بسی تشنیع او سودی نداشت
# 7 گفت قاصد می‌کنید اینها شما %~% گفت نه که بنده فرمانیم ما
# 8 این مگیر از فرع این از اصل گیر %~% بر کمان کم زن که از بازوست تیر
# 9 ما رمیت اذ رمیت ابتلاست %~% بر نبی کم نه گنه کان از خداست
# 10 آب از سر تیره است ای خیره‌خشم %~% پیشتر بنگر یکی بگشای چشم
# 11 شد ز خشم و غم درون بقعه‌ای %~% سوی شه بنوشت خشمین رقعه‌ای
# 12 اندر آن رقعه ثنای شاه گفت %~% گوهر جود و سخای شاه سفت
# 13 کای ز بحر و ابر افزون کف تو %~% در قضای حاجت حاجات‌جو
# 14 زانک ابر آنچ دهد گریان دهد %~% کف تو خندان پیاپی خوان نهد
# 15 ظاهر رقعه اگر چه مدح بود %~% بوی خشم از مدح اثرها می‌نمود
# 16 زان همه کار تو بی‌نورست و زشت %~% که تو دوری دور از نور سرشت
# 17 رونق کار خسان کاسد شود %~% هم‌چو میوه تازه زو فاسد شود
# 18 رونق دنیا برآرد زو کساد %~% زانک هست از عالم کون و فساد
# 19 خوش نگردد از مدیحی سینه‌ها %~% چونک در مداح باشد کینه‌ها
# 20 ای دل از کین و کراهت پاک شو %~% وانگهان الحمد خوان چالاک شو
# 21 بر زبان الحمد و اکراه درون %~% از زبان تلبیس باشد یا فسون
# 22 وانگهان گفته خدا که ننگرم %~% من به ظاهر من به باطن ناظرم
PageV04P065
# 1 آن یکی با دلق آمد از عراق %~% باز پرسیدند یاران از فراق
# 2 گفت آری بد فراق الا سفر %~% بود بر من بس مبارک مژده‌ور
# 3 که خلیفه داد ده خلعت مرا %~% که قرینش باد صد مدح و ثنا
# 4 شکرها و حمدها بر می‌شمرد %~% تا که شکر از حد و اندازه ببرد
# 5 پس بگفتندش که احوال نژند %~% بر دروغ تو گواهی می‌دهند
# 6 تن برهنه سر برهنه سوخته %~% شکر را دزدیده یا آموخته
# 7 کو نشان شکر و حمد میر تو %~% بر سر و بر پای بی توفیر تو
# 8 گر زبانت مدح آن شه می‌تند %~% هفت اندامت شکایت می‌کند
# 9 در سخای آن شه و سلطان جود %~% مر ترا کفشی و شلواری نبود
# 10 گفت من ایثار کردم آنچ داد %~% میر تقصیری نکرد از افتقاد
# 11 بستدم جمله عطاها از امیر %~% بخش کردم بر یتیم و بر فقیر
# 12 مال دادم بستدم عمر دراز %~% در جزا زیرا که بودم پاک‌باز
# 13 پس بگفتندش مبارک مال رفت %~% چیست اندر باطنت این دود نفت
# 14 صد کراهت در درون تو چو خار %~% کی بود انده نشان ابتشار
# 15 کو نشان عشق و ایثار و رضا %~% گر درستست آنچ گفتی ما مضی
# 16 خود گرفتم مال گم شد میل کو %~% سیل اگر بگذشت جای سیل کو
# 17 چشم تو گر بد سیاه و جان‌فزا %~% گر نماند او جان‌فزا ازرق چرا
# 18 کو نشان پاک‌بازی ای ترش %~% بوی لاف کژ همی‌آید خمش
# 19 صد نشان باشد درون ایثار را %~% صد علامت هست نیکوکار را
# 20 مال در ایثار اگر گردد تلف %~% در درون صد زندگی آید خلف
# 21 در زمین حق زراعت کردنی %~% تخمهای پاک آنگه دخل نی
# 22 گر نروید خوشه از روضات هو %~% پس چه واسع باشد ارض الله بگو
# 23 چونک این ارض فنا بی‌ریع نیست %~% چون بود ارض الله آن مستوسعیست
# 24 این زمین را ریع او خود بی‌حدست %~% دانه‌ای را کمترین خود هفصدست
# 25 حمد گفتی کو نشان حامدون %~% نه برونت هست اثر نه اندرون
# 26 حمد عارف مر خدا را راستست %~% که گواه حمد او شد پا و دست
# 27 از چه تاریک جسمش بر کشید %~% وز تک زندان دنیااش خرید
# 28 اطلس تقوی و نور مؤتلف %~% آیت حمدست او را بر کتف
# 29 وا رهیده از جهان عاریه %~% ساکن گلزار و عین جاریه
# 30 بر سریر سر عالی‌همتش %~% مجلس و جا و مقام و رتبتش
# 31 مقعد صدقی که صدیقان درو %~% جمله سر سبزند و شاد و تازه‌رو
# 32 حمدشان چون حمد گلشن از بهار %~% صد نشانی دارد و صد گیر و دار
# 33 بر بهارش چشمه و نخل و گیاه %~% وآن گلستان و نگارستان گواه
# 34 شاهد شاهد هزاران هر طرف %~% در گواهی هم‌چو گوهر بر صدف
# 35 بوی سر بد بیاید از دمت %~% وز سر و رو تابد ای لافی غمت
# 36 بوشناسانند حاذق در مصاف %~% تو به جلدی های هو کم کن گزاف
# 37 تو ملاف از مشک کان بوی پیاز %~% از دم تو می‌کند مکشوف راز
# 38 گل‌شکر خوردم همی‌گویی و بوی %~% می‌زند از سیر که یافه مگوی
# 39 هست دل ماننده خانه کلان %~% خانه دل را نهان همسایگان
# 40 از شکاف روزن و دیوارها %~% مطلع گردند بر اسرار ما
# 41 از شکافی که ندارد هیچ وهم %~% صاحب خانه و ندارد هیچ سهم
# 42 از نبی بر خوان که دیو و قوم او %~% می‌برند از حال انسی خفیه بو
# 43 از رهی که انس از آن آگاه نیست %~% زانک زین محسوس و زین اشباه نیست
# 44 در میان ناقدان زرقی متن %~% با محک ای قلب دون لافی مزن
# 45 مر محک را ره بود در نقد و قلب %~% که خدایش کرد امیر جسم و قلب
# 46 چون شیاطین با غلیظیهای خویش %~% واقف‌اند از سر ما و فکر و کیش
# 47 مسلکی دارند دزدیده درون %~% ما ز دزدیهای ایشان سرنگون
# 48 دم به دم خبط و زیانی می‌کنند %~% صاحب نقب و شکاف روزنند
# 49 پس چرا جان‌های روشن در جهان %~% بی‌خبر باشند از حال نهان
# 50 در سرایت کمتر از دیوان شدند %~% روحها که خیمه بر گردون زدند
# 51 دیو دزدانه سوی گردون رود %~% از شهاب محرق او مطعون شود
# 52 سرنگون از چرخ زیر افتد چنان %~% که شقی در جنگ از زخم سنان
# 53 آن ز رشک روحهای دل‌پسند %~% از فلکشان سرنگون می‌افکنند
# 54 تو اگر شلی و لنگ و کور و کر %~% این گمان بر روحهای مه مبر
# 55 شرم دار و لاف کم زن جان مکن %~% که بسی جاسوس هست آن سوی تن
PageV04P066
# 1 این طبیبان بدن دانش‌ورند %~% بر سقام تو ز تو واقف‌ترند
# 2 تا ز قاروره همی‌بینند حال %~% که ندانی تو از آن رو اعتلال
# 3 هم ز نبض و هم ز رنگ و هم ز دم %~% بو برند از تو بهر گونه سقم
# 4 پس طبیبان الهی در جهان %~% چون ندانند از تو بی‌گفت دهان
# 5 هم ز نبضت هم ز چشمت هم ز رنگ %~% صد سقم بینند در تو بی‌درنگ
# 6 این طبیبان نوآموزند خود %~% که بدین آیاتشان حاجت بود
# 7 کاملان از دور نامت بشنوند %~% تا به قعر باد و بودت در دوند
# 8 بلک پیش از زادن تو سالها %~% دیده باشندت ترا با حالها
PageV04P067
# 1 آن شنیدی داستان بایزید %~% که ز حال بوالحسن پیشین چه دید
# 2 روزی آن سلطان تقوی می‌گذشت %~% با مریدان جانب صحرا و دشت
# 3 بوی خوش آمد مر او را ناگهان %~% در سواد ری ز سوی خارقان
# 4 هم بدانجا ناله مشتاق کرد %~% بوی را از باد استنشاق کرد
# 5 بوی خوش را عاشقانه می‌کشید %~% جان او از باد باده می‌چشید
# 6 کوزه‌ای کو از یخابه پر بود %~% چون عرق بر ظاهرش پیدا شود
# 7 آن ز سردی هوا آبی شدست %~% از درون کوزه نم بیرون نجست
# 8 باد بوی‌آور مر او را آب گشت %~% آب هم او را شراب ناب گشت
# 9 چون درو آثار مستی شد پدید %~% یک مرید او را از آن دم بر رسید
# 10 پس بپرسیدش که این احوال خوش %~% که برونست از حجاب پنج و شش
# 11 گاه سرخ و گاه زرد و گه سپید %~% می‌شود رویت چه حالست و نوید
# 12 می‌کشی بوی و به ظاهر نیست گل %~% بی‌شک از غیبست و از گلزار کل
# 13 ای تو کام جان هر خودکامه‌ای %~% هر دم از غیبت پیام و نامه‌ای
# 14 هر دمی یعقوب‌وار از یوسفی %~% می‌رسد اندر مشام تو شفا
# 15 قطره‌ای بر ریز بر ما زان سبو %~% شمه‌ای زان گلستان با ما بگو
# 16 خو نداریم ای جمال مهتری %~% که لب ما خشک و تو تنها خوری
# 17 ای فلک‌پیمای چست چست‌خیز %~% زانچ خوردی جرعه‌ای بر ما بریز
# 18 میر مجلس نیست در دوران دگر %~% جز تو ای شه در حریفان در نگر
# 19 کی توان نوشید این می زیردست %~% می یقین مر مرد را رسواگرست
# 20 بوی را پوشیده و مکنون کند %~% چشم مست خویشتن را چون کند
# 21 خود نه آن بویست این که اندر جهان %~% صد هزاران پرده‌اش دارد نهان
# 22 پر شد از تیزی او صحرا و دشت %~% دشت چه کز نه فلک هم در گذشت
# 23 این سر خم را به کهگل در مگیر %~% کین برهنه نیست خود پوشش‌پذیر
# 24 لطف کن ای رازدان رازگو %~% آنچ بازت صید کردش بازگو
# 25 گفت بوی بوالعجب آمد به من %~% هم‌چنانک مر نبی را از یمن
# 26 که محمد گفت بر دست صبا %~% از یمن می‌آیدم بوی خدا
# 27 بوی رامین می‌رسد از جان ویس %~% بوی یزدان می‌رسد هم از اویس
# 28 از اویس و از قرن بوی عجب %~% مر نبی را مست کرد و پر طرب
# 29 چون اویس از خویش فانی گشته بود %~% آن زمینی آسمانی گشته بود
# 30 آن هلیله پروریده در شکر %~% چاشنی تلخیش نبود دگر
# 31 آن هلیله رسته از ما و منی %~% نقش دارد از هلیله طعم نی
# 32 این سخن پایان ندارد باز گرد %~% تا چه گفت از وحی غیب آن شیرمرد
PageV04P068
# 1 گفت زین سو بوی یاری می‌رسد %~% کاندرین ده شهریاری می‌رسد
# 2 بعد چندین سال می‌زاید شهی %~% می‌زند بر آسمانها خرگهی
# 3 رویش از گلزار حق گلگون بود %~% از من او اندر مقام افزون بود
# 4 چیست نامش گفت نامش بوالحسن %~% حلیه‌اش وا گفت ز ابرو و ذقن
# 5 قد او و رنگ او و شکل او %~% یک به یک واگفت از گیسو و رو
# 6 حلیه‌های روح او را هم نمود %~% از صفات و از طریقه و جا و بود
# 7 حلیه تن هم‌چو تن عاریتیست %~% دل بر آن کم نه که آن یک ساعتیست
# 8 حلیه روح طبیعی هم فناست %~% حلیه آن جان طلب کان بر سماست
# 9 جسم او هم‌چون چراغی بر زمین %~% نور او بالای سقف هفتمین
# 10 آن شعاع آفتاب اندر وثاق %~% قرص او اندر چهارم چارطاق
# 11 نقش گل در زیربینی بهر لاغ %~% بوی گل بر سقف و ایوان دماغ
# 12 مرد خفته در عدن دیده فرق %~% عکس آن بر جسم افتاده عرق
# 13 پیرهن در مصر رهن یک حریص %~% پر شده کنعان ز بوی آن قمیص
# 14 بر نبشتند آن زمان تاریخ را %~% از کباب آراستند آن سیخ را
# 15 چون رسید آن وقت و آن تاریخ راست %~% زاده شد آن شاه و نرد ملک باخت
# 16 از پس آن سالها آمد پدید %~% بوالحسن بعد وفات بایزید
# 17 جمله خوهای او ز امساک وجود %~% آن‌چنان آمد که آن شه گفته بود
# 18 لوح محفوظ است او را پیشوا %~% از چه محفوظست محفوظ از خطا
# 19 نه نجومست و نه رملست و نه خواب %~% وحی حق والله اعلم بالصواب
# 20 از پی روپوش عامه در بیان %~% وحی دل گویند آن را صوفیان
# 21 وحی دل گیرش که منظرگاه اوست %~% چون خطا باشد چو دل آگاه اوست
# 22 مؤمنا ینظر به نور الله شدی %~% از خطا و سهو آمن آمدی
PageV04P069
# 1 صوفیی از فقر چون در غم شود %~% عین فقرش دایه و مطعم شود
# 2 زانک جنت از مکاره رسته است %~% رحم قسم عاجزی اشکسته است
# 3 آنک سرها بشکند او از علو %~% رحم حق و خلق ناید سوی او
# 4 این سخن آخر ندارد وان جوان %~% از کمی اجرای نان شد ناتوان
# 5 شاد آن صوفی که رزقش کم شود %~% آن شبه‌ش در گردد و اویم شود
# 6 زان جرای خاص هر که آگاه شد %~% او سزای قرب و اجری‌گاه شد
# 7 زان جرای روح چون نقصان شود %~% جانش از نقصان آن لرزان شود
# 8 پس بداند که خطایی رفته است %~% که سمن‌زار رضا آشفته است
# 9 هم‌چنانک آن شخص از نقصان کشت %~% رقعه سوی صاحب خرمن نبشت
# 10 رقعه‌اش بردند پیش میر داد %~% خواند او رقعه جوابی وا نداد
# 11 گفت او را نیست الا درد لوت %~% پس جواب احمق اولیتر سکوت
# 12 نیستش درد فراق و وصل هیچ %~% بند فرعست او نجوید اصل هیچ
# 13 احمقست و مرده ما و منی %~% کز غم فرعش فراغ اصل نی
# 14 آسمانها و زمین یک سیب دان %~% کز درخت قدرت حق شد عیان
# 15 تو چه کرمی در میان سیب در %~% وز درخت و باغبانی بی‌خبر
# 16 آن یکی کرمی دگر در سیب هم %~% لیک جانش از برون صاحب‌علم
# 17 جنبش او وا شکافد سیب را %~% بر نتابد سیب آن آسیب را
# 18 بر دریده جنبش او پرده‌ها %~% صورتش کرمست و معنی اژدها
# 19 آتش که اول ز آهن می‌جهد %~% او قدم بس سست بیرون می‌نهد
# 20 دایه‌اش پنبه‌ست اول لیک اخیر %~% می‌رساند شعله‌ها او تا اثیر
# 21 مرد اول بسته خواب و خورست %~% آخر الامر از ملایک برترست
# 22 در پناه پنبه و کبریتها %~% شعله و نورش برآیدت بر سها
# 23 عالم تاریک روشن می‌کند %~% کنده آهن به سوزن می‌کند
# 24 گرچه آتش نیز هم جسمانی است %~% نه ز روحست و نه از روحانی است
# 25 جسم را نبود از آن عز بهره‌ای %~% جسم پیش بحر جان چون قطره‌ای
# 26 جسم از جان روزافزون می‌شود %~% چون رود جان جسم بین چون می‌شود
# 27 حد جسمت یک دو گز خود بیش نیست %~% جان تو تا آسمان جولان‌کنیست
# 28 تا به بغداد و سمرقند ای همام %~% روح را اندر تصور نیم گام
# 29 دو درم سنگست پیه چشمتان %~% نور روحش تا عنان آسمان
# 30 نور بی این چشم می‌بیند به خواب %~% چشم بی‌این نور چه بود جز خراب
# 31 جان ز ریش و سبلت تن فارغست %~% لیک تن بی‌جان بود مردار و پست
# 32 بارنامه روح حیوانیست این %~% پیشتر رو روح انسانی ببین
# 33 بگذر از انسان هم و از قال و قیل %~% تا لب دریای جان جبرئیل
# 34 بعد از آنت جان احمد لب گزد %~% جبرئیل از بیم تو واپس خزد
# 35 گوید ار آیم به قدر یک کمان %~% من به سوی تو بسوزم در زمان
PageV04P070
# 1 این بیابان خود ندارد پا و سر %~% بی‌جواب نامه خستست آن پسر
# 2 کای عجب چونم نداد آن شه جواب %~% با خیانت کرد رقعه‌بر ز تاب
# 3 رقعه پنهان کرد و ننمود آن به شاه %~% کو منافق بود و آبی زیر کاه
# 4 رقعه دیگر نویسم ز آزمون %~% دیگری جویم رسول ذو فنون
# 5 بر امیر و مطبخی و نامه‌بر %~% عیب بنهاده ز جهل آن بی‌خبر
# 6 هیچ گرد خود نمی‌گردد که من %~% کژروی کردم چو اندر دین شمن
PageV04P071
# 1 باد بر تخت سلیمان رفت کژ %~% پس سلیمان گفت بادا کژ مغژ
# 2 باد هم گفت ای سیلمان کژ مرو %~% ور روی کژ از کژم خشمین مشو
# 3 این ترازو بهر این بنهاد حق %~% تا رود انصاف ما را در سبق
# 4 از ترازو کم کنی من کم کنم %~% تا تو با من روشنی من روشنم
# 5 هم‌چنین تاج سلیمان میل کرد %~% روز روشن را برو چون لیل کرد
# 6 گفت تا جا کژ مشو بر فرق من %~% آفتابا کم مشو از شرق من
# 7 راست می‌کرد او به دست آن تاج را %~% باز کژ می‌شد برو تاج ای فتی
# 8 هشت بارش راست کرد و گشت کژ %~% گفت تاجا چیست آخر کژ مغژ
# 9 گفت اگر صد ره کنی تو راست من %~% کژ شوم چون کژ روی ای مؤتمن
# 10 پس سلیمان اندرونه راست کرد %~% دل بر آن شهوت که بودش کرد سرد
# 11 بعد از آن تاجش همان دم راست شد %~% آنچنان که تاج را می‌خواست شد
# 12 بعد از آنش کژ همی کرد او به قصد %~% تاج او می‌گشت تارک‌جو به قصد
# 13 هشت کرت کژ بکرد آن مهترش %~% راست می‌شد تاج بر فرق سرش
# 14 تاج ناطق گشت کای شه ناز کن %~% چون فشاندی پر ز گل پرواز کن
# 15 نیست دستوری کزین من بگذرم %~% پرده‌های غیب این برهم درم
# 16 بر دهانم نه تو دست خود ببند %~% مر دهانم را ز گفت ناپسند
# 17 پس ترا هر غم که پیش آید ز درد %~% بر کسی تهمت منه بر خویش گرد
# 18 ظن مبر بر دیگری ای دوستکام %~% آن مکن که می‌سگالید آن غلام
# 19 گاه جنگش با رسول و مطبخی %~% گاه خشمش با شهنشاه سخی
# 20 هم‌چو فرعونی که موسی هشته بود %~% طفلکان خلق را سر می‌ربود
# 21 آن عدو در خانه آن کور دل %~% او شده اطفال را گردن گسل
# 22 تو هم از بیرون بدی با دیگران %~% واندرون خوش گشته با نفس گران
# 23 خود عدوت اوست قندش می‌دهی %~% وز برون تهمت به هر کس می‌نهی
# 24 هم‌چو فرعونی تو کور و کوردل %~% با عدو خوش بی‌گناهان را مذل
# 25 چند فرعونا کشی بی‌جرم را %~% می‌نوازی مر تن پر غرم را
# 26 عقل او بر عقل شاهان می‌فزود %~% حکم حق بی‌عقل و کورش کرده بود
# 27 مهر حق بر چشم و بر گوش خرد %~% گر فلاطونست حیوانش کند
# 28 حکم حق بر لوح می‌آید پدید %~% آنچنان که حکم غیب بایزید
PageV04P072
# 1 هم‌چنان آمد که او فرموده بود %~% بوالحسن از مردمان آن را شنود
# 2 که حسن باشد مرید و امتم %~% درس گیرد هر صباح از تربتم
# 3 گفت من هم نیز خوابش دیده‌ام %~% وز روان شیخ این بشنیده‌ام
# 4 هر صباحی رو نهادی سوی گور %~% ایستادی تا ضحی اندر حضور
# 5 یا مثال شیخ پیشش آمدی %~% یا که بی‌گفتی شکالش حل شدی
# 6 تا یکی روزی بیامد با سعود %~% گورها را برف نو پوشیده بود
# 7 توی بر تو برفها هم‌چون علم %~% قبه قبه دیده و شد جانش به غم
# 8 بانگش آمد از حظیره شیخ حی %~% ها انا ادعوک کی تسعی الی
# 9 هین بیا این سو بر آوازم شتاب %~% عالم ار برفست روی از من متاب
# 10 حال او زان روز شد خوب و بدید %~% آن عجایب را که اول می‌شنید
PageV04P073
# 1 نامه دیگر نوشت آن بدگمان %~% پر ز تشنیع و نفیر و پر فغان
# 2 که یکی رقعه نبشتم پیش شه %~% ای عجب آنجا رسید و یافت ره
# 3 آن دگر را خواند هم آن خوب‌خد %~% هم نداد او را جواب و تن بزد
# 4 خشک می‌آورد او را شهریار %~% او مکرر کرد رقعه پنج بار
# 5 گفت حاجب آخر او بنده شماست %~% گر جوابش بر نویسی هم رواست
# 6 از شهی تو چه کم گردد اگر %~% برغلام و بنده اندازی نظر
# 7 گفت این سهلست اما احمقست %~% مرد احمق زشت و مردود حقست
# 8 گرچه آمرزم گناه و زلتش %~% هم کند بر من سرایت علتش
# 9 صد کس از گرگین همه گرگین شوند %~% خاصه این گر خبیث ناپسند
# 10 گر کم عقلی مبادا گبر را %~% شوم او بی‌آب دارد ابر را
# 11 نم نبارد ابر از شومی او %~% شهر شد ویرانه از بومی او
# 12 از گر آن احمقان طوفان نوح %~% کرد ویران عالمی را در فضوح
# 13 گفت پیغامبر که احمق هر که هست %~% او عدو ماست و غول ره‌زنست
# 14 هر که او عاقل بود از جان ماست %~% روح او و ریح او ریحان ماست
# 15 عقل دشنامم دهد من راضیم %~% زانک فیضی دارد از فیاضیم
# 16 نبود آن دشنام او بی‌فایده %~% نبود آن مهمانیش بی‌مایده
# 17 احمق ار حلوا نهد اندر لبم %~% من از آن حلوای او اندر تبم
# 18 این یقین دان گر لطیف و روشنی %~% نیست بوسه کون خر را چاشنی
# 19 سبلتت گنده کند بی‌فایده %~% جامه از دیگش سیه بی‌مایده
# 20 مایده عقلست نی نان و شوی %~% نور عقلست ای پسر جان را غذی
# 21 نیست غیر نور آدم را خورش %~% از جز آن جان نیابد پرورش
# 22 زین خورشها اندک اندک باز بر %~% کین غذای خر بود نه آن حر
# 23 تا غذای اصل را قابل شوی %~% لقمه‌های نور را آکل شوی
# 24 عکس آن نورست کین نان نان شدست %~% فیض آن جانست کین جان جان شدست
# 25 چون خوری یکبار از ماکول نور %~% خاک ریزی بر سر نان و تنور
# 26 عقل دو عقلست اول مکسبی %~% که در آموزی چو در مکتب صبی
# 27 از کتاب و اوستاد و فکر و ذکر %~% از معانی وز علوم خوب و بکر
# 28 عقل تو افزون شود بر دیگران %~% لیک تو باشی ز حفظ آن گران
# 29 لوح حافظ باشی اندر دور و گشت %~% لوح محفوظ اوست کو زین در گذشت
# 30 عقل دیگر بخشش یزدان بود %~% چشمه آن در میان جان بود
# 31 چون ز سینه آب دانش جوش کرد %~% نه شود گنده نه دیرینه نه زرد
# 32 ور ره نبعش بود بسته چه غم %~% کو همی‌جوشد ز خانه دم به دم
# 33 عقل تحصیلی مثال جویها %~% کان رود در خانه‌ای از کویها
# 34 راه آبش بسته شد شد بی‌نوا %~% از درون خویشتن جو چشمه را
PageV04P074
# 1 مشورت می‌کرد شخصی با کسی %~% کز تردد وا ردهد وز محبسی
# 2 گفت ای خوش‌نام غیر من بجو %~% ماجرای مشورت با او بگو
# 3 من عدوم مر ترا با من مپیچ %~% نبود از رای عدو پیروز هیچ
# 4 رو کسی جو که ترا او هست دوست %~% دوست بهر دوست لاشک خیرجوست
# 5 من عدوم چاره نبود کز منی %~% کژ روم با تو نمایم دشمنی
# 6 حارسی از گرگ جستن شرط نیست %~% جستن از غیر محل ناجستنیست
# 7 من ترا بی‌هیچ شکی دشمنم %~% من ترا کی ره نمایم ره زنم
# 8 هر که باشد همنشین دوستان %~% هست در گلخن میان بوستان
# 9 هر که با دشمن نشیند در زمن %~% هست او در بوستان در گولخن
# 10 دوست را مازار از ما و منت %~% تا نگردد دوست خصم و دشمنت
# 11 خیر کن با خلق بهر ایزدت %~% یا برای راحت جان خودت
# 12 تا هماره دوست بینی در نظر %~% در دلت ناید ز کین ناخوش صور
# 13 چونک کردی دشمنی پرهیز کن %~% مشورت با یار مهرانگیز کن
# 14 گفت می‌دانم ترا ای بوالحسن %~% که توی دیرینه دشمن‌دار من
# 15 لیک مرد عاقلی و معنوی %~% عقل تو نگذاردت که کژ روی
# 16 طبع خواهد تا کشد از خصم کین %~% عقل بر نفس است بند آهنین
# 17 آید و منعش کند وا داردش %~% عقل چون شحنه‌ست در نیک و بدش
# 18 عقل ایمانی چو شحنه عادلست %~% پاسبان و حاکم شهر دلست
# 19 هم‌چو گربه باشد او بیدارهوش %~% دزد در سوراخ ماند هم‌چو موش
# 20 در هر آنجا که برآرد موش دست %~% نیست گربه یا که نقش گربه است
# 21 گربه چه شیر شیرافکن بود %~% عقل ایمانی که اندر تن بود
# 22 غره او حاکم درندگان %~% نعره او مانع چرندگان
# 23 شهر پر دزدست و پر جامه‌کنی %~% خواه شحنه باش گو و خواه نی
PageV04P075
# 1 یک سریه می‌فرستادش رسول %~% به هر جنگ کافر و دفع فضول
# 2 یک جوانی را گزید او از هذیل %~% میر لشکر کردش و سالار خیل
# 3 اصل لشکر بی‌گمان سرور بود %~% قوم بی‌سرور تن بی‌سر بود
# 4 این همه که مرده و پژمرده‌ای %~% زان بود که ترک سرور کرده‌ای
# 5 از کسل وز بخل وز ما و منی %~% می‌کشی سر خویش را سر می‌کنی
# 6 هم‌چو استوری که بگریزد ز بار %~% او سر خود گیرد اندر کوهسار
# 7 صاحبش در پی دوان کای خیره سر %~% هر طرف گرگیست اندر قصد خر
# 8 گر ز چشمم این زمان غایب شوی %~% پیشت آید هر طرف گرگ قوی
# 9 استخوانت را بخاید چون شکر %~% که نبینی زندگانی را دگر
# 10 آن مگیر آخر بمانی از علف %~% آتش از بی‌هیزمی گردد تلف
# 11 هین بمگریز از تصرف کردنم %~% وز گرانی بار که جانت منم
# 12 تو ستوری هم که نفست غالبست %~% حکم غالب را بود ای خودپرست
# 13 خر نخواندت اسپ خواندت ذوالجلال %~% اسپ تازی را عرب گوید تعال
# 14 میر آخر بود حق را مصطفی %~% بهر استوران نفس پر جفا
# 15 قل تعالوا گفت از جذب کرم %~% تا ریاضتتان دهم من رایضم
# 16 نفسها را تا مروض کرده‌ام %~% زین ستوران بس لگدها خورده‌ام
# 17 هر کجا باشد ریاضت‌باره‌ای %~% از لگدهااش نباشد چاره‌ای
# 18 لاجرم اغلب بلا بر انبیاست %~% که ریاضت دادن خامان بلاست
# 19 سکسکانید از دمم یرغا روید %~% تا یواش و مرکب سلطان شوید
# 20 قل تعالوا قل تعالو گفت رب %~% ای ستوران رمیده از ادب
# 21 گر نیایند ای نبی غمگین مشو %~% زان دو بی‌تمکین تو پر از کین مشو
# 22 گوش بعضی زین تعالواها کرست %~% هر ستوری را صطبلی دیگرست
# 23 منهزم گردند بعضی زین ندا %~% هست هر اسپی طویله او جدا
# 24 منقبض گردند بعضی زین قصص %~% زانک هر مرغی جدا دارد قفس
# 25 خود ملایک نیز ناهمتا بدند %~% زین سبب بر آسمان صف صف شدند
# 26 کودکان گرچه به یک مکتب درند %~% در سبق هر یک ز یک بالاترند
# 27 مشرقی و مغربی را حسهاست %~% منصب دیدار حس چشم‌راست
# 28 صد هزاران گوشها گر صف زنند %~% جمله محتاجان چشم روشن‌اند
# 29 باز صف گوشها را منصبی %~% در سماع جان و اخبار و نبی
# 30 صد هزاران چشم را آن راه نیست %~% هیچ چشمی از سماع آگاه نیست
# 31 هم‌چنین هر حس یک یک می‌شمر %~% هر یکی معزول از آن کار دگر
# 32 پنج حس ظاهر و پنج اندرون %~% ده صف‌اند اندر قیام الصافون
# 33 هر کسی کو از صف دین سرکشست %~% می‌رود سوی صفی کان واپسست
# 34 تو ز گفتار تعالوا کم مکن %~% کیمیای بس شگرفست این سخن
# 35 گر مسی گردد ز گفتارت نفیر %~% کیمیا را هیچ از وی وام گیر
# 36 این زمان گر بست نفس ساحرش %~% گفت تو سودش کند در آخرش
# 37 قل تعالوا قل تعالوا ای غلام %~% هین که ان الله یدعوا للسلام
# 38 خواجه باز آ از منی و از سری %~% سروری جو کم طلب کن سروری
PageV04P076
# 1 چون پیمبر سروری کرد از هذیل %~% از برای لشکر منصور خیل
# 2 بوالفضولی از حسد طاقت نداشت %~% اعتراض و لانسلم بر فراشت
# 3 خلق را بنگر که چون ظلمانی‌اند %~% در متاع فانیی چون فانی‌اند
# 4 از تکبر جمله اندر تفرقه %~% مرده از جان زنده‌اند از مخرقه
# 5 این عجب که جان به زندان اندرست %~% وانگهی مفتاح زندانش به دست
# 6 پای تا سر غرق سرگین آن جوان %~% می‌زند بر دامنش جوی روان
# 7 دایما پهلو به پهلو بی‌قرار %~% پهلوی آرامگاه و پشت‌دار
# 8 نور پنهانست و جست و جو گواه %~% کز گزافه دل نمی‌جوید پناه
# 9 گر نبودی حبس دنیا را مناص %~% نه بدی وحشت نه دل جستی خلاص
# 10 وحشتت هم‌چون موکل می‌کشد %~% که بجو ای ضال منهاج رشد
# 11 هست منهاج و نهان در مکمنست %~% یافتش رهن گزافه جستنست
# 12 تفرقه‌جویان جمع اندر کمین %~% تو درین طالب رخ مطلوب بین
# 13 مردگان باغ برجسته ز بن %~% کان دهنده زندگی را فهم کن
# 14 چشم این زندانیان هر دم به در %~% کی بدی گر نیستی کس مژده‌ور
# 15 صد هزار آلودگان آب‌جو %~% کی بدندی گر نبودی آب جو
# 16 بر زمین پهلوت را آرام نیست %~% دان که در خانه لحاف و بستریست
# 17 بی‌مقرگاهی نباشد بی‌قرار %~% بی‌خمار اشکن نباشد این خمار
# 18 گفت نه نه یا رسول الله مکن %~% سرور لشکر مگر شیخ کهن
# 19 یا رسول الله جوان ار شیرزاد %~% غیر مرد پیر سر لشکر مباد
# 20 هم تو گفتستی و گفت تو گوا %~% پیر باید پیر باید پیشوا
# 21 یا رسول‌الله درین لشکر نگر %~% هست چندین پیر و از وی پیشتر
# 22 زین درخت آن برگ زردش را مبین %~% سیبهای پخته او را بچین
# 23 برگهای زرد او خود کی تهیست %~% این نشان پختگی و کاملیست
# 24 برگ زرد ریش و آن موی سپید %~% بهر عقل پخته می‌آرد نوید
# 25 برگهای نو رسیده سبزفام %~% شد نشان آنک آن میوه‌ست خام
# 26 برگ بی‌برگی نشان عارفیست %~% زردی زر سرخ رویی صارفیست
# 27 آنک او گل عارضست ار نو خطست %~% او به مکتب گاه مخبر نوخطست
# 28 حرفهای خط او کژمژ بود %~% مزمن عقلست اگر تن می‌دود
# 29 پای پیر از سرعت ار چه باز ماند %~% یافت عقل او دو پر بر اوج راند
# 30 گر مثل خواهی به جعفر در نگر %~% داد حق بر جای دست و پاش پر
# 31 بگذر از زر کین سخت شد محتجب %~% هم‌چو سیماب این دلم شد مضطرب
# 32 ز اندرونم صدخموش خوش‌نفس %~% دست بر لب می‌زند یعنی که بس
# 33 خامشی بحرست و گفتن هم‌چو جو %~% بحر می‌جوید ترا جو را مجو
# 34 از اشارتهای دریا سر متاب %~% ختم کن والله اعلم بالصواب
# 35 هم‌چنین پیوسته کرد آن بی‌ادب %~% پیش پیغامبر سخن زان سرد لب
# 36 دست می‌دادش سخن او بی‌خبر %~% که خبر هرزه بود پیش نظر
# 37 این خبرها از نظر خود نایبست %~% بهر حاضر نیست بهر غایبست
# 38 هر که او اندر نظر موصول شد %~% این خبرها پیش او معزول شد
# 39 چونک با معشوق گشتی همنشین %~% دفع کن دلالگان را بعد ازین
# 40 هر که از طفلی گذشت و مرد شد %~% نامه و دلاله بر وی سرد شد
# 41 نامه خواند از پی تعلیم را %~% حرف گوید از پی تفهیم را
# 42 پیش بینایان خبر گفتن خطاست %~% کان دلیل غفلت و نقصان ماست
# 43 پیش بینا شد خموشی نفع تو %~% بهر این آمد خطاب انصتوا
# 44 گر بفرماید بگو بر گوی خوش %~% لیک اندک گو دراز اندر مکش
# 45 ور بفرماید که اندر کش دراز %~% هم‌چنان شرمین بگو با امر ساز
# 46 همچنین که من درین زیبا فسون %~% با ضیا الحق حسام‌الدین کنون
# 47 چونک کوته می‌کنم من از رشد %~% او به صد نوعم بگفتن می‌کشد
# 48 ای حسام‌الدین ضیا ذوالجلال %~% چونک می‌بینی چه می‌جویی مقال
# 49 این مگر باشد ز حب مشتهی %~% اسقنی خمرا و قل لی انها
# 50 بر دهان تست این دم جام او %~% گوش می‌گوید که قسم گوش کو
# 51 قسم تو گرمیست نک گرمی و مست %~% گفت حرص من ازین افزون‌ترست
PageV04P077
# 1 در حضور مصطفای قندخو %~% چون ز حد برد آن عرب از گفت و گو
# 2 آن شه والنجم و سلطان عبس %~% لب گزید آن سرد دم را گفت بس
# 3 دست می‌زند بهر منعش بر دهان %~% چند گویی پیش دانای نهان
# 4 پیش بینا برده‌ای سرگین خشک %~% که بخر این را به جای ناف مشک
# 5 بعر را ای گنده‌مغز گنده‌مخ %~% زیر بینی بنهی و گویی که اخ
# 6 اخ اخی برداشتی ای گیج گاج %~% تا که کالای بدت یابد رواج
# 7 تا فریبی آن مشام پاک را %~% آن چریده گلشن افلاک را
# 8 حلم او خود را اگر چه گول ساخت %~% خویشتن را اندکی باید شناخت
# 9 دیگ را گر باز ماند امشب دهن %~% گربه را هم شرم باید داشتن
# 10 خویشتن گر خفته کرد آن خوب فر %~% سخت بیدارست دستارش مبر
# 11 چند گویی ای لجوج بی‌صفا %~% این فسون دیو پیش مصطفی
# 12 صد هزاران حلم دارند این گروه %~% هر یکی حلمی از آنها صد چو کوه
# 13 حلمشان بیدار را ابله کند %~% زیرک صد چشم را گمره کند
# 14 حلمشان هم‌چون شراب خوب نغز %~% نغز نغزک بر رود بالای مغز
# 15 مست را بین زان شراب پرشگفت %~% هم‌چو فرزین مست کژ رفتن گرفت
# 16 مرد برنا زان شراب زودگیر %~% در میان راه می‌افتد چو پیر
# 17 خاصه این باده که از خم بلی است %~% نه میی که مستی او یکشبیست
# 18 آنک آن اصحاب کهف از نقل و نقل %~% سیصد و نه سال گم کردند عقل
# 19 زان زنان مصر جامی خورده‌اند %~% دستها را شرحه شرحه کرده‌اند
# 20 ساحران هم سکر موسی داشتند %~% دار را دلدار می‌انگاشتند
# 21 جعفر طیار زان می بود مست %~% زان گرو می‌کرد بی‌خود پا و دست
PageV04P078
# 1 با مریدان آن فقیر محتشم %~% بایزید آمد که نک یزدان منم
# 2 گفت مستانه عیان آن ذوفنون %~% لا اله الا انا ها فاعبدون
# 3 چون گذشت آن حال گفتندش صباح %~% تو چنین گفتی و این نبود صلاح
# 4 گفت این بار ار کنم من مشغله %~% کاردها بر من زنید آن دم هله
# 5 حق منزه از تن و من با تنم %~% چون چنین گویم بباید کشتنم
# 6 چون وصیت کرد آن آزادمرد %~% هر مریدی کاردی آماده کرد
# 7 مست گشت او باز از آن سغراق زفت %~% آن وصیتهاش از خاطر برفت
# 8 نقل آمد عقل او آواره شد %~% صبح آمد شمع او بیچاره شد
# 9 عقل چون شحنه‌ست چون سلطان رسید %~% شحنه بیچاره در کنجی خزید
# 10 عقل سایه حق بود حق آفتاب %~% سایه را با آفتاب او چه تاب
# 11 چون پری غالب شود بر آدمی %~% گم شود از مرد وصف مردمی
# 12 هر چه گوید آن پری گفته بود %~% زین سری زان آن سری گفته بود
# 13 چون پری را این دم و قانون بود %~% کردگار آن پری خود چون بود
# 14 اوی او رفته پری خود او شده %~% ترک بی‌الهام تازی‌گو شده
# 15 چون به خود آید نداند یک لغت %~% چون پری را هست این ذات و صفت
# 16 پس خداوند پری و آدمی %~% از پری کی باشدش آخر کمی
# 17 شیرگیر ار خون نره شیر خورد %~% تو بگویی او نکرد آن باده کرد
# 18 ور سخن پردازد از زر کهن %~% تو بگویی باده گفتست آن سخن
# 19 باده‌ای را می‌بود این شر و شور %~% نور حق را نیست آن فرهنگ و زور
# 20 که ترا از تو به کل خالی کند %~% تو شوی پست او سخن عالی کند
# 21 گر چه قرآن از لب پیغامبرست %~% هر که گوید حق نگفت او کافرست
# 22 چون همای بی‌خودی پرواز کرد %~% آن سخن را بایزید آغاز کرد
# 23 عقل را سیل تحیر در ربود %~% زان قوی‌تر گفت که اول گفته بود
# 24 نیست اندر جبه‌ام الا خدا %~% چند جویی بر زمین و بر سما
# 25 آن مریدان جمله دیوانه شدند %~% کاردها در جسم پاکش می‌زدند
# 26 هر یکی چون ملحدان گرده کوه %~% کارد می‌زد پیر خود را بی ستوه
# 27 هر که اندر شیخ تیغی می‌خلید %~% بازگونه از تن خود می‌درید
# 28 یک اثر نه بر تن آن ذوفنون %~% وان مریدان خسته و غرقاب خون
# 29 هر که او سویی گلویش زخم برد %~% حلق خود ببریده دید و زار مرد
# 30 وآنک او را زخم اندر سینه زد %~% سینه‌اش بشکافت و شد مرده ابد
# 31 وآنک آگه بود از آن صاحب‌قران %~% دل ندادش که زند زخم گران
# 32 نیم‌دانش دست او را بسته کرد %~% جان ببرد الا که خود را خسته کرد
# 33 روز گشت و آن مریدان کاسته %~% نوحه‌ها از خانه‌شان برخاسته
# 34 پیش او آمد هزاران مرد و زن %~% کای دو عالم درج در یک پیرهن
# 35 این تن تو گر تن مردم بدی %~% چون تن مردم ز خنجر گم شدی
# 36 با خودی با بی‌خودی دوچار زد %~% با خود اندر دیده خود خار زد
# 37 ای زده بر بی‌خودان تو ذوالفقار %~% بر تن خود می‌زنی آن هوش دار
# 38 زانک بی‌خود فانی است و آمنست %~% تا ابد در آمنی او ساکنست
# 39 نقش او فانی و او شد آینه %~% غیر نقش روی غیر آن جای نه
# 40 گر کنی تف سوی روی خود کنی %~% ور زنی بر آینه بر خود زنی
# 41 ور ببینی روی زشت آن هم توی %~% ور ببینی عیسی و مریم توی
# 42 او نه اینست و نه آن او ساده است %~% نقش تو در پیش تو بنهاده است
# 43 چون رسید اینجا سخن لب در ببست %~% چون رسید اینجا قلم درهم شکست
# 44 لب ببند ار چه فصاحت دست داد %~% دم مزن والله اعلم بالرشاد
# 45 برکنار بامی ای مست مدام %~% پست بنشین یا فرود آ والسلام
# 46 هر زمانی که شدی تو کامران %~% آن دم خوش را کنار بام دان
# 47 بر زمان خوش هراسان باش تو %~% هم‌چو گنجش خفیه کن نه فاش تو
# 48 تا نیاید بر ولا ناگه بلا %~% ترس ترسان رو در آن مکمن هلا
# 49 ترس جان در وقت شادی از زوال %~% زان کنار بام غیبست ارتحال
# 50 گر نمی‌بینی کنار بام راز %~% روح می‌بیند که هستش اهتزاز
# 51 هر نکالی ناگهان کان آمدست %~% بر کنار کنگره شادی بدست
# 52 جز کنار بام خود نبود سقوط %~% اعتبار از قوم نوح و قوم لوط
PageV04P079
# 1 پرتو مستی بی‌حد نبی %~% چون بزد هم مست و خوش گشت آن غبی
# 2 لاجرم بسیارگو شد از نشاط %~% مست ادب بگذاشت آمد در خباط
# 3 نه همه جا بی‌خودی شر می‌کند %~% بی‌ادب را می چنان‌تر می‌کند
# 4 گر بود عاقل نکو فر می‌شود %~% ور بود بدخوی بتر می‌شود
# 5 لیک اغلب چون بدند و ناپسند %~% بر همه می را محرم کرده‌اند
PageV04P080
# 1 حکم اغلب راست چون غالب بدند %~% تیغ را از دست ره‌زن بستدند
# 2 گفت پیغامبر کای ظاهرنگر %~% تو مبین او را جوان و بی‌هنر
# 3 ای بسا ریش سیاه و مردت پیر %~% ای بسا ریش سپید و دل چو قیر
# 4 عقل او را آزمودم بارها %~% کرد پیری آن جوان در کارها
# 5 پیر پیر عقل باشد ای پسر %~% نه سپیدی موی اندر ریش و سر
# 6 از بلیس او پیرتر خود کی بود %~% چونک عقلش نیست او لاشی بود
# 7 طفل گیرش چون بود عیسی نفس %~% پاک باشد از غرور و از هوس
# 8 آن سپیدی مو دلیل پختگیست %~% پیش چشم بسته کش کوته‌تگیست
# 9 آن مقلد چون نداند جز دلیل %~% در علامت جوید او دایم سبیل
# 10 بهر او گفتیم که تدبیر را %~% چونک خواهی کرد بگزین پیر را
# 11 آنک او از پرده تقلید جست %~% او به نور حق ببیند آنچ هست
# 12 نور پاکش بی‌دلیل و بی‌بیان %~% پوست بشکافد در آید در میان
# 13 پیش ظاهربین چه قلب و چه سره %~% او چه داند چیست اندر قوصره
# 14 ای بسا زر سیه کرده بدود %~% تا رهد از دست هر دزدی حسود
# 15 ای بسا مس زر اندوده به زر %~% تا فروشد آن به عقل مختصر
# 16 ما که باطن‌بین جمله کشوریم %~% دل ببینیم و به ظاهر ننگریم
# 17 قاضیانی که به ظاهر می‌تنند %~% حکم بر اشکال ظاهر می‌کنند
# 18 چون شهادت گفت و ایمانی نمود %~% حکم او مؤمن کنند این قوم زود
# 19 بس منافق کاندرین ظاهر گریخت %~% خون صد مؤمن به پنهانی بریخت
# 20 جهد کن تا پیر عقل و دین شوی %~% تا چو عقل کل تو باطن‌بین شوی
# 21 از عدم چون عقل زیبا رو گشاد %~% خلعتش داد و هزارش نام داد
# 22 کمترین زان نامهای خوش‌نفس %~% این که نبود هیچ او محتاج کس
# 23 گر به صورت وا نماید عقل رو %~% تیره باشد روز پیش نور او
# 24 ور مثال احمقی پیدا شود %~% ظلمت شب پیش او روشن بود
# 25 کو ز شب مظلم‌تر و تاری‌ترست %~% لیک خفاش شقی ظلمت‌خرست
# 26 اندک اندک خوی کن با نور روز %~% ورنه خفاشی بمانی بیفروز
# 27 عاشق هر جا شکال و مشکلیست %~% دشمن هر جا چراغ مقبلیست
# 28 ظلمت اشکال زان جوید دلش %~% تا که افزون‌تر نماید حاصلش
# 29 تا ترا مشغول آن مشکل کند %~% وز نهاد زشت خود غافل کند
PageV04P081
# 1 عاقل آن باشد که او با مشعله‌ست %~% او دلیل و پیشوای قافله‌ست
# 2 پیرو نور خودست آن پیش‌رو %~% تابع خویشست آن بی‌خویش‌رو
# 3 مؤمن خویشست و ایمان آورید %~% هم بدان نوری که جانش زو چرید
# 4 دیگری که نیم‌عاقل آمد او %~% عاقلی را دیده خود داند او
# 5 دست در وی زد چو کور اندر دلیل %~% تا بدو بینا شد و چست و جلیل
# 6 وآن خری کز عقل جوسنگی نداشت %~% خود نبودش عقل و عاقل را گذاشت
# 7 ره نداند نه کثیر و نه قلیل %~% ننگش آید آمدن خلف دلیل
# 8 می‌رود اندر بیابان دراز %~% گاه لنگان آیس و گاهی بتاز
# 9 شمع نه تا پیشوای خود کند %~% نیم شمعی نه که نوری کد کند
# 10 نیست عقلش تا دم زنده زند %~% نیم‌عقلی نه که خود مرده کند
# 11 مرده آن عاقل آید او تمام %~% تا برآید از نشیب خود به بام
# 12 عقل کامل نیست خود را مرده کن %~% در پناه عاقلی زنده‌سخن
# 13 زنده نی تا همدم عیسی بود %~% مرده نی تا دمگه عیسی شود
# 14 جان کورش گام هر سو می‌نهد %~% عاقبت نجهد ولی بر می‌جهد
PageV04P082
# 1 قصه آن آبگیرست ای عنود %~% که درو سه ماهی اشگرف بود
# 2 در کلیله خوانده باشی لیک آن %~% قشر قصه باشد و این مغز جان
# 3 چند صیادی سوی آن آبگیر %~% برگذشتند و بدیدند آن ضمیر
# 4 پس شتابیدند تا دام آورند %~% ماهیان واقف شدند و هوشمند
# 5 آنک عاقل بود عزم راه کرد %~% عزم راه مشکل ناخواه کرد
# 6 گفت با اینها ندارم مشورت %~% که یقین سستم کنند از مقدرت
# 7 مهر زاد و بوم بر جانشان تند %~% کاهلی و جهلشان بر من زند
# 8 مشورت را زنده‌ای باید نکو %~% که ترا زنده کند وان زنده کو
# 9 ای مسافر با مسافر رای زن %~% زانک پایت لنگ دارد رای زن
# 10 از دم حب الوطن بگذر مه‌ایست %~% که وطن آن سوست جان این سوی نیست
# 11 گر وطن خواهی گذر آن سوی شط %~% این حدیث راست را کم خوان غلط
PageV04P083
# 1 در وضو هر عضو را وردی جدا %~% آمدست اندر خبر بهر دعا
# 2 چونک استنشاق بینی می‌کنی %~% بوی جنت خواه از رب غنی
# 3 تا ترا آن بو کشد سوی جنان %~% بوی گل باشد دلیل گلبنان
# 4 چونک استنجا کنی ورد و سخن %~% این بود یا رب تو زینم پاک کن
# 5 دست من اینجا رسید این را بشست %~% دستم اندر شستن جانست سست
# 6 ای ز تو کس گشته جان ناکسان %~% دست فضل تست در جانها رسان
# 7 حد من این بود کردم من لئیم %~% زان سوی حد را نقی کن ای کریم
# 8 از حدث شستم خدایا پوست را %~% از حوادث تو بشو این دوست را
PageV04P084
# 1 آن یکی در وقت استنجا بگفت %~% که مرا با بوی جنت دار جفت
# 2 گفت شخصی خوب ورد آورده‌ای %~% لیک سوراخ دعا گم کرده‌ای
# 3 این دعا چون ورد بینی بود چون %~% ورد بینی را تو آوردی به کون
# 4 رایحه جنت ز بینی یافت حر %~% رایحه جنت کم آید از دبر
# 5 ای تواضع برده پیش ابلهان %~% وی تکبر برده تو پیش شهان
# 6 آن تکبر بر خسان خوبست و چست %~% هین مرو معکوس عکسش بند تست
# 7 از پی سوراخ بینی رست گل %~% بو وظیفه بینی آمد ای عتل
# 8 بوی گل بهر مشامست ای دلیر %~% جای آن بو نیست این سوراخ زیر
# 9 کی ازین جا بوی خلد آید ترا %~% بو ز موضع جو اگر باید ترا
# 10 هم‌چنین حب الوطن باشد درست %~% تو وطن بشناس ای خواجه نخست
# 11 گفت آن ماهی زیرک ره کنم %~% دل ز رای و مشورتشان بر کنم
# 12 نیست وقت مشورت هین راه کن %~% چون علی تو آه اندر چاه کن
# 13 محرم آن آه کم‌یابست بس %~% شب رو و پنهان‌روی کن چون عسس
# 14 سوی دریا عزم کن زین آب‌گیر %~% بحر جو و ترک این گرداب گیر
# 15 سینه را پا ساخت می‌رفت آن حذور %~% از مقام با خطر تا بحر نور
# 16 هم‌چو آهو کز پی او سگ بود %~% می‌دود تا در تنش یک رگ بود
# 17 خواب خرگوش و سگ اندر پی خطاست %~% خواب خود در چشم ترسنده کجاست
# 18 رفت آن ماهی ره دریا گرفت %~% راه دور و پهنه پهنا گرفت
# 19 رنجها بسیار دید و عاقبت %~% رفت آخر سوی امن و عافیت
# 20 خویشتن افکند در دریای ژرف %~% که نیابد حد آن را هیچ طرف
# 21 پس چو صیادان بیاوردند دام %~% نیم‌عاقل را از آن شد تلخ کام
# 22 گفت اه من فوت کردم فرصه را %~% چون نگشتم همره آن رهنما
# 23 ناگهان رفت او ولیکن چونک رفت %~% می‌ببایستم شدن در پی بتفت
# 24 بر گذشته حسرت آوردن خطاست %~% باز ناید رفته یاد آن هباست
PageV04P085
# 1 آن یکی مرغی گرفت از مکر و دام %~% مرغ او را گفت ای خواجه همام
# 2 به تو بسی گاوان و میشان خورده‌ای %~% تو بسی اشتر به قربان کرده‌ای
# 3 تو نگشتی سیر زانها در زمن %~% هم نگردی سیر از اجزای من
# 4 هل مرا تا که سه پندت بر دهم %~% تا بدانی زیرکم یا ابلهم
# 5 اول آن پند هم در دست تو %~% ثانیش بر بام کهگل بست تو
# 6 وآن سوم پند دهم من بر درخت %~% که ازین سه پند گردی نیکبخت
# 7 آنچ بر دستست اینست آن سخن %~% که محالی را ز کس باور مکن
# 8 بر کفش چون گفت اول پند زفت %~% گشت آزاد و بر آن دیوار رفت
# 9 گفت دیگر بر گذشته غم مخور %~% چون ز تو بگذشت زان حسرت مبر
# 10 بعد از آن گفتش که در جسمم کتیم %~% ده درمسنگست یک در یتیم
# 11 دولت تو بخت فرزندان تو %~% بود آن گوهر به حق جان تو
# 12 فوت کردی در که روزی‌ات نبود %~% که نباشد مثل آن در در وجود
# 13 آنچنان که وقت زادن حامله %~% ناله دارد خواجه شد در غلغله
# 14 مرغ گفتش نی نصیحت کردمت %~% که مبادا بر گذشته دی غمت
# 15 چون گذشت و رفت غم چون می‌خوری %~% یا نکردی فهم پندم یا کری
# 16 وان دوم پندت بگفتم کز ضلال %~% هیچ تو باور مکن قول محال
# 17 من نیم خود سه درمسنگ ای اسد %~% ده درمسنگ اندرونم چون بود
# 18 خواجه باز آمد به خود گفتا که هین %~% باز گو آن پند خوب سیومین
# 19 گفت آری خوش عمل کردی بدان %~% تا بگویم پند ثالث رایگان
# 20 پند گفتن با جهول خوابناک %~% تخت افکندن بود در شوره خاک
# 21 چاک حمق و جهل نپذیرد رفو %~% تخم حکمت کم دهش ای پندگو
PageV04P086
# 1 گفت ماهی دگر وقت بلا %~% چونک ماند از سایه عاقل جدا
# 2 کو سوی دریا شد و از غم عتیق %~% فوت شد از من چنان نیکو رفیق
# 3 لیک زان نندیشم و بر خود زنم %~% خویشتن را این زمان مرده کنم
# 4 پس برآرم اشکم خود بر زبر %~% پشت زیر و می‌روم بر آب بر
# 5 می‌روم بر وی چنانک خس رود %~% نی بسباحی چنانک کس رود
# 6 مرده گردم خویش بسپارم به آب %~% مرگ پیش از مرگ امنست از عذاب
# 7 مرگ پیش از مرگ امنست ای فتی %~% این چنین فرمود ما را مصطفی
# 8 گفت موتواکلکم من قبل ان %~% یاتی الموت تموتوا بالفتن
# 9 هم‌چنان مرد و شکم بالا فکند %~% آب می‌بردش نشیب و گه بلند
# 10 هر یکی زان قاصدان بس غصه برد %~% که دریغا ماهی بهتر بمرد
# 11 شاد می‌شد او کز آن گفت دریغ %~% پیش رفت این بازیم رستم ز تیغ
# 12 پس گرفتش یک صیاد ارجمند %~% پس برو تف کرد و بر خاکش فکند
# 13 غلط غلطان رفت پنهان اندر آب %~% ماند آن احمق همی‌کرد اضطراب
# 14 از چپ و از راست می‌جست آن سلیم %~% تا بجهد خویش برهاند گلیم
# 15 دام افکندند و اندر دام ماند %~% احمقی او را در آن آتش نشاند
# 16 بر سر آتش به پشت تابه‌ای %~% با حماقت گشت او همخوابه‌ایی
# 17 او همی جوشید از تف سعیر %~% عقل می‌گفتش الم یاتک نذیر
# 18 او همی‌گفت از شکنجه وز بلا %~% هم‌چو جان کافران قالوا بلی
# 19 باز می‌گفت او که گر این بار من %~% وا رهم زین محنت گردن‌شکن
# 20 من نسازم جز به دریایی وطن %~% آبگیری را نسازم من سکن
# 21 آب بی‌حد جویم و آمن شوم %~% تا ابد در امن و صحت می‌روم
PageV04P087
# 1 عقل می‌گفتش حماقت با توست %~% با حماقت عقل را آید شکست
# 2 عقل را باشد وفای عهدها %~% تو نداری عقل رو ای خربها
# 3 عقل را یاد آید از پیمان خود %~% پرده نسیان بدراند خرد
# 4 چونک عقلت نیست نسیان میر تست %~% دشمن و باطل کن تدبیر تست
# 5 از کمی عقل پروانه خسیس %~% یاد نارد ز آتش و سوز و حسیس
# 6 چونک پرش سوخت توبه می‌کند %~% آز و نسیانش بر آتش می‌زند
# 7 ضبط و درک و حافظی و یادداشت %~% عقل را باشد که عقل آن را فراشت
# 8 چونک گوهر نیست تابش چون بود %~% چون مذکر نیست ایابش چون بود
# 9 این تمنی هم ز بی‌عقلی اوست %~% که نبیند کان حماقت را چه خوست
# 10 آن ندامت از نتیجه رنج بود %~% نه ز عقل روشن چون گنج بود
# 11 چونک شد رنج آن ندامت شد عدم %~% می‌نیرزد خاک آن توبه و ندم
# 12 آن ندم از ظلمت غم بست بار %~% پس کلام اللیل یمحوه النهار
# 13 چون برفت آن ظلمت غم گشت خوش %~% هم رود از دل نتیجه و زاده‌اش
# 14 می‌کند او توبه و پیر خرد %~% بانگ لو ردوا لعادوا می‌زند
PageV04P088
# 1 عقل ضد شهوتست ای پهلوان %~% آنک شهوت می‌تند عقلش مخوان
# 2 وهم خوانش آنک شهوت را گداست %~% وهم قلب نقد زر عقلهاست
# 3 بی‌محک پیدا نگردد وهم و عقل %~% هر دو را سوی محک کن زود نقل
# 4 این محک قرآن و حال انبیا %~% چون منحک مر قلب را گوید بیا
# 5 تا ببینی خویش را ز آسیب من %~% که نه‌ای اهل فراز و شیب من
# 6 عقل را گر اره‌ای سازد دو نیم %~% هم‌چو زر باشد در آتش او بسیم
# 7 وهم مر فرعون عالم‌سوز را %~% عقل مر موسی به جان افروز را
# 8 رفت موسی بر طریق نیستی %~% گفت فرعونش بگو تو کیستی
# 9 گفت من عقلم رسول ذوالجلال %~% حجةالله‌ام امانم از ضلال
# 10 گفت نی خامش رها کن های هو %~% نسبت و نام قدیمت را بگو
# 11 گفت که نسبت مر از خاکدانش %~% نام اصلم کمترین بندگانش
# 12 بنده‌زاده آن خداوند وحید %~% زاده از پشت جواری و عبید
# 13 نسبت اصلم ز خاک و آب و گل %~% آب و گل را داد یزدان جان و دل
# 14 مرجع این جسم خاکم هم به خاک %~% مرجع تو هم به خاک ای سهمناک
# 15 اصل ما و اصل جمله سرکشان %~% هست از خاکی و آن را صد نشان
# 16 که مدد از خاک می‌گیرد تنت %~% از غذایی خاک پیچد گردنت
# 17 چون رود جان می‌شود او باز خاک %~% اندر آن گور مخوف سهمناک
# 18 هم تو و هم ما و هم اشباه تو %~% خاک گردند و نماند جاه تو
# 19 گفت غیر این نسب نامیت هست %~% مر ترا آن نام خود اولیترست
# 20 بنده فرعون و بنده بندگانش %~% که ازو پرورد اول جسم و جانش
# 21 بنده یاغی طاغی ظلوم %~% زین وطن بگریخته از فعل شوم
# 22 خونی و غداری و حق‌ناشناس %~% هم برین اوصاف خود می‌کن قیاس
# 23 در غریبی خوار و درویش و خلق %~% که ندانستی سپاس ما و حق
# 24 گفت حاشا که بود با آن ملیک %~% در خداوندی کسی دیگر شریک
# 25 واحد اندر ملک او را یار نی %~% بندگانش را جز او سالار نی
# 26 نیست خلقش را دگر کس مالکی %~% شرکتش دعوی کند جز هالکی
# 27 نقش او کردست و نقاش من اوست %~% غیر اگر دعوی کند او ظلم‌جوست
# 28 تو نتوانی ابروی من ساختن %~% چون توانی جان من بشناختن
# 29 بلک آن غدار و آن طاغی توی %~% که کنی با حق دعوی دوی
# 30 گر بکشتم من عوانی را به سهو %~% نه برای نفس کشتم نه به لهو
# 31 من زدم مشتی و ناگاه اوفتاد %~% آنک جانش خود نبد جانی بداد
# 32 من سگی کشتم تو مرسل‌زادگان %~% صدهزاران طفل بی‌جرم و زیان
# 33 کشته‌ای و خونشان در گردنت %~% تا چه آید بر تو زین خون خوردنت
# 34 کشته‌ای ذریت یعقوب را %~% بر امید قتل من مطلوب را
# 35 کوری تو حق مرا خود برگزید %~% سرنگون شد آنچ نفست می‌پزید
# 36 گفت اینها را بهل بی‌هیچ شک %~% این بود حق من و نان و نمک
# 37 که مرا پیش حشر خواری کنی %~% روز روشن بر دلم تاری کنی
# 38 گفت خواری قیامت صعب‌تر %~% گر نداری پاس من در خیر و شر
# 39 زخم کیکی را نمی‌توانی کشید %~% زخم ماری را تو چون خواهی چشید
# 40 ظاهرا کار تو ویران می‌کنم %~% لیک خاری را گلستان می‌کنم
PageV04P089
# 1 آن یکی آمد زمین را می‌شکافت %~% ابلهی فریاد کرد و بر نتافت
# 2 کین زمین را از چه ویران می‌کنی %~% می‌شکافی و پریشان می‌کنی
# 3 گفت ای ابله برو و بر من مران %~% تو عمارت از خرابی باز دان
# 4 کی شود گلزار و گندم‌زار این %~% تا نگردد زشت و ویران این زمین
# 5 کی شود بستان و کشت و برگ و بر %~% تا نگردد نظم او زیر و زبر
# 6 تا بنشکافی به نشتر ریش چغز %~% کی شود نیکو و کی گردید نغز
# 7 تا نشوید خلطهاات از دوا %~% کی رود شورش کجا آید شفا
# 8 پاره پاره کرده درزی جامه را %~% کس زند آن درزی علامه را
# 9 که چرا این اطلس بگزیده را %~% بردریدی چه کنم بدریده را
# 10 هر بنای کهنه که آبادان کنند %~% نه که اول کهنه را ویران کنند
# 11 هم‌چنین نجار و حداد و قصاب %~% هستشان پیش از عمارتها خراب
# 12 آن هلیله و آن بلیله کوفتن %~% زان تلف گردند معموری تن
# 13 تا نکوبی گندم اندر آسیا %~% کی شود آراسته زان خوان ما
# 14 آن تقاضا کرد آن نان و نمک %~% که ز شستت وا رهانم ای سمک
# 15 گر پذیری پند موسی وا رهی %~% از چنین شست بد نامنتهی
# 16 بس که خود را کرده‌ای بنده هوا %~% کرمکی را کرده‌ای تو اژدها
# 17 اژدها را اژدها آورده‌ام %~% تا با صلاح آورم من دم به دم
# 18 تا دم آن از دم این بشکند %~% مار من آن اژدها را بر کند
# 19 گر رضا دادی رهیدی از دو مار %~% ورنه از جانت برآرد آن دمار
# 20 گفت الحق سخت استا جادوی %~% که در افکندی به مکر اینجا دوی
# 21 خلق یک‌دل را تو کردی دو گروه %~% جادوی رخنه کند در سنگ و کوه
# 22 گفت هستم غرق پیغام خدا %~% جادوی کی دید با نام خدا
# 23 غفلت و کفرست مایه جادوی %~% مشعله دینست جان موسوی
# 24 من به جادویان چه مانم ای وقیح %~% کز دمم پر رشک می‌گردد مسیح
# 25 من به جادویان چه مانم ای جنب %~% که ز جانم نور می‌گیرد کتب
# 26 چون تو با پر هوا بر می‌پری %~% لاجرم بر من گمان آن می‌بری
# 27 هر کرا افعال دام و دد بود %~% بر کریمانش گمان بد بود
# 28 چون تو جزو عالمی هر چون بوی %~% کل را بر وصف خود بینی سوی
# 29 گر تو برگردی و بر گردد سرت %~% خانه را گردنده بیند منظرت
# 30 ور تو در کشتی روی بر یم روان %~% ساحل یم را همی بینی دوان
# 31 گر تو باشی تنگ‌دل از ملحمه %~% تنگ بینی جمله دنیا را همه
# 32 ور تو خوش باشی به کام دوستان %~% این جهان بنمایدت چون گلستان
# 33 ای بسا کس رفته تا شام و عراق %~% او ندیده هیچ جز کفر و نفاق
# 34 وی بسا کس رفته تا هند و هری %~% او ندیده جز مگر بیع و شری
# 35 وی بسا کس رفته ترکستان و چین %~% او ندیده هیچ جز مکر و کمین
# 36 چون ندارد مدرکی جز رنگ و بو %~% جمله اقلیمها را گو بجو
# 37 گاو در بغداد آید ناگهان %~% بگذرد او زین سران تا آن سران
# 38 از همه عیش و خوشیها و مزه %~% او نبیند جز که قشر خربزه
# 39 که بود افتاده بر ره یا حشیش %~% لایق سیران گاوی یا خریش
# 40 خشک بر میخ طبیعت چون قدید %~% بسته اسباب جانش لا یزید
# 41 وان فضای خرق اسباب و علل %~% هست ارض الله ای صدر اجل
# 42 هر زمان مبدل شود چون نقش جان %~% نو به نو بیند جهانی در عیان
# 43 گر بود فردوس و انهار بهشت %~% چون فسرده یک صفت شد گشت زشت
PageV04P090
# 1 چنبره دید جهان ادراک تست %~% پرده پاکان حس ناپاک تست
# 2 مدتی حس را بشو ز آب عیان %~% این چنین دان جامه‌شوی صوفیان
# 3 چون شدی تو پاک پرده بر کند %~% جان پاکان خویش بر تو می‌زند
# 4 جمله عالم گر بود نور و صور %~% چشم را باشد از آن خوبی خبر
# 5 چشم بستی گوش می‌آری به پیش %~% تا نمایی زلف و رخساره به تیش
# 6 گوش گوید من به صورت نگروم %~% صورت ار بانگی زند من بشنوم
# 7 عالمم من لکی اندر فن خویش %~% فن من جز حرف و صوتی نیست بیش
# 8 هین بیا بینی ببین این خوب را %~% نیست در خور بینی این مطلوب را
# 9 گر بود مشک و گلابی بو برم %~% فن من اینست و علم و مخبرم
# 10 کی ببینم من رخ آن سیم‌ساق %~% هین مکن تکلیف ما لیس یطاق
# 11 باز حس کژ نبیند غیر کژ %~% خواه کژ غژ پیش او یا راست غژ
# 12 چشم احول از یکی دیدن یقین %~% دانک معزولست ای خواجه معین
# 13 تو که فرعونی همه مکری و زرق %~% مر مرا از خود نمی‌دانی تو فرق
# 14 منگر از خود در من ای کژباز تو %~% تا یکی تو را نبینی تو دوتو
# 15 بنگر اندر من ز من یک ساعتی %~% تا ورای کون بینی ساحتی
# 16 وا رهی از تنگی و از ننگ و نام %~% عشق اندر عشق بینی والسلام
# 17 پس بدانی چونک رستی از بدن %~% گوش و بینی چشم می‌داند شدن
# 18 راست گفتست آن شه شیرین‌زبان %~% چشم گرد مو به موی عارفان
# 19 چشم را چشمی نبود اول یقین %~% در رحم بود او جنین گوشتین
# 20 علت دیدن مدان پیه ای پسر %~% ورنه خواب اندر ندیدی کس صور
# 21 آن پری و دیو می‌بیند شبیه %~% نیست اندر دیدگاه هر دو پیه
# 22 نور را با پیه خود نسبت نبود %~% نسبتش بخشید خلاق ودود
# 23 آدمست از خاک کی ماند به خاک %~% جنیست از نار بی‌هیچ اشتراک
# 24 نیست مانندای آتش آن پری %~% گر چه اصلش اوست چون می‌بنگری
# 25 مرغ از بادست و کی ماند به باد %~% نامناسب را خدا نسبت به داد
# 26 نسبت این فرعها با اصلها %~% هست بی‌چون ار چه دادش وصلها
# 27 آدمی چون زاده خاک هباست %~% این پسر را با پدر نسبت کجاست
# 28 نسبتی گر هست مخفی از خرد %~% هست بی‌چون و خرد کی پی برد
# 29 باد را بی چشم اگر بینش نداد %~% فرق چون می‌کرد اندر قوم عاد
# 30 چون همی دانست مؤمن از عدو %~% چون همی دانست می را از کدو
# 31 آتش نمرود را گر چشم نیست %~% با خلیلش چون تجشم کردنیست
# 32 گر نبودی نیل را آن نور و دید %~% از چه قبطی را ز سبطی می‌گزید
# 33 گرنه کوه و سنگ با دیدار شد %~% پس چرا داود را او یار شد
# 34 این زمین را گر نبودی چشم جان %~% از چه قارون را فرو خورد آنچنان
# 35 گر نبودی چشم دل حنانه را %~% چون بدیدی هجر آن فرزانه را
# 36 سنگ‌ریزه گر نبودی دیده‌ور %~% چون گواهی دادی اندر مشت در
# 37 ای خرد بر کش تو پر و بالها %~% سوره بر خوان زلزلت زلزالها
# 38 در قیامت این زمین بر نیک و بد %~% کی ز نادیده گواهیها دهد
# 39 که تحدث حالها و اخبارها %~% تظهر الارض لنا اسرارها
# 40 این فرستادن مرا پیش تو میر %~% هست برهانی که بد مرسل خبیر
# 41 کین چنین دارو چنین ناسور را %~% هست درخور از پی میسور را
# 42 واقعاتی دیده بودی پیش ازین %~% که خدا خواهد مرا کردن گزین
# 43 من عصا و نور بگرفته به دست %~% شاخ گستاخ ترا خواهم شکست
# 44 واقعات سهمگین از بهر این %~% گونه گونه می‌نمودت رب دین
# 45 در خور سر بد و طغیان تو %~% تا بدانی کوست درخوردان تو
# 46 تا بدانی کو حکیمست و خبیر %~% مصلح امراض درمان‌ناپذیر
# 47 تو به تاویلات می‌گشتی از آن %~% کور و گر کین هست از خواب گران
# 48 وآن طبیب و آن منجم در لمع %~% دید تعبیرش بپوشید از طمع
# 49 گفت دور از دولت و از شاهیت %~% که درآید غصه در آگاهیت
# 50 از غذای مختلف یا از طعام %~% طبع شوریده همی‌بیند منام
# 51 زانک دید او که نصیحت‌جو نه‌ای %~% تند و خون‌خواری و مسکین‌خو نه‌ای
# 52 پادشاهان خون کنند از مصلحت %~% لیک رحمتشان فزونست از عنت
# 53 شاه را باید که باشد خوی رب %~% رحمت او سبق دارد بر غضب
# 54 نه غضب غالب بود مانند دیو %~% بی‌ضرورت خون کند از بهر ریو
# 55 نه حلیمی مخنث‌وار نیز %~% که شود زن روسپی زان و کنیز
# 56 دیوخانه کرده بودی سینه را %~% قبله‌ای سازیده بودی کینه را
# 57 شاخ تیزت بس جگرها را که خست %~% نک عصاام شاخ شوخت را شکست
PageV04P091
# 1 حمله بردند اسپه جسمانیان %~% جانب قلعه و دز روحانیان
# 2 تا فرو گیرند بر دربند غیب %~% تا کسی ناید از آن سو پاک‌جیب
# 3 غازیان حمله غزا چون کم برند %~% کافران برعکس حمله آورند
# 4 غازیان غیب چون از حلم خویش %~% حمله ناوردند بر تو زشت‌کیش
# 5 حمله بردی سوی دربندان غیب %~% تا نیایند این طرف مردان غیب
# 6 چنگ در صلب و رحمها در زدی %~% تا که شارع را بگیری از بدی
# 7 چون بگیری شه‌رهی که ذوالجلال %~% بر گشادست از برای انتسال
# 8 سد شدی دربندها را ای لجوج %~% کوری تو کرد سرهنگی خروج
# 9 نک منم سرهنگ هنگت بشکنم %~% نک به نامش نام و ننگت بشکنم
# 10 تو هلا در بندها را سخت بند %~% چندگاهی بر سبال خود بخند
# 11 سبلتت را بر کند یک یک قدر %~% تا بدانی کالقدر یعمی الحذر
# 12 سبلت تو تیزتر یا آن عاد %~% که همی لرزید از دمشان بلاد
# 13 تو ستیزه‌روتری یا آن ثمود %~% که نیامد مثل ایشان در وجود
# 14 صد ازینها گر بگویم تو کری %~% بشنوی و ناشنوده آوری
# 15 توبه کردم از سخن که انگیختم %~% بی‌سخن من دارویت آمیختم
# 16 که نهم بر ریش خامت تا پزد %~% یا بسوزد ریش و ریشه‌ت تا ابد
# 17 تا بدانی که خبیرست ای عدو %~% می‌دهد هر چیز را درخورد او
# 18 کی کژی کردی و کی کردی تو شر %~% که ندیدی لایقش در پی اثر
# 19 کی فرستادی دمی بر آسمان %~% نیکیی کز پی نیامد مثل آن
# 20 گر مراقب باشی و بیدار تو %~% بینی هر دم پاسخ کردار تو
# 21 چون مراقب باشی و گیری رسن %~% حاجتت ناید قیامت آمدن
# 22 آنک رمزی را بداند او صحیح %~% حاجتش ناید که گویندش صریح
# 23 این بلا از کودنی آید ترا %~% که نکردی فهم نکته و رمزها
# 24 از بدی چون دل سیاه و تیره شد %~% فهم کن اینجا نشاید خیره شد
# 25 ورنه خود تیری شود آن تیرگی %~% در رسد در تو جزای خیرگی
# 26 ور نیاید تیر از بخشایش است %~% نه پی نادیدن آلایش است
# 27 هین مراقب باش گر دل بایدت %~% کز پی هر فعل چیزی زایدت
# 28 ور ازین افزون ترا همت بود %~% از مراقب کار بالاتر رود
PageV04P092
# 1 پس چو آهن گرچه تیره‌هیکلی %~% صیقلی کن صیقلی کن صیقلی
# 2 تا دلت آیینه گردد پر صور %~% اندرو هر سو ملیحی سیمبر
# 3 آهن ار چه تیره و بی‌نور بود %~% صیقلی آن تیرگی از وی زدود
# 4 صیقلی دید آهن و خوش کرد رو %~% تا که صورتها توان دید اندرو
# 5 گر تن خاکی غلیظ و تیره است %~% صیقلش کن زانک صیقل گیره است
# 6 تا درو اشکال غیبی رو دهد %~% عکس حوری و ملک در وی جهد
# 7 صیقل عقلت بدان دادست حق %~% که بدو روشن شود دل را ورق
# 8 صیقلی را بسته‌ای ای بی‌نماز %~% وآن هوا را کرده‌ای دو دست باز
# 9 گر هوا را بند بنهاده شود %~% صیقلی را دست بگشاده شود
# 10 آهنی که آیینه غیبی بدی %~% جمله صورتها درو مرسل شدی
# 11 تیره کردی زنگ دادی در نهاد %~% این بود یسعون فی الارض الفساد
# 12 تاکنون کردی چنین اکنون مکن %~% تیره کردی آب را افزون مکن
# 13 بر مشوران تا شود این آب صاف %~% واندرو بین ماه و اختر در طواف
# 14 زانک مردم هست هم‌چون آب جو %~% چون شود تیره نبینی قعر او
# 15 قعر جو پر گوهرست و پر ز در %~% هین مکن تیره که هست او صاف حر
# 16 جان مردم هست مانند هوا %~% چون بگرد آمیخت شد پرده سما
# 17 مانع آید او ز دید آفتاب %~% چونک گردش رفت شد صافی و ناب
# 18 با کمال تیرگی حق واقعات %~% می‌نمودت تا روی راه نجات
PageV04P093
# 1 ز آهن تیره بقدرت می‌نمود %~% واقعاتی که در آخر خواست بود
# 2 تا کنی کمتر تو آن ظلم و بدی %~% آن همی‌دیدی و بتر می‌شدی
# 3 نقشهای زشت خوابت می‌نمود %~% می‌رمیدی زان و آن نقش تو بود
# 4 هم‌چو آن زنگی که در آیینه دید %~% روی خود را زشت و بر آیینه رید
# 5 که چه زشتی لایق اینی و بس %~% زشتیم آن تواست ای کور خس
# 6 این حدث بر روی زشتت می‌کنی %~% نیست بر من زانک هستم روشنی
# 7 گاه می‌دیدی لباست سوخته %~% گه دهان و چشم تو بر دوخته
# 8 گاه حیوان قاصد خونت شده %~% گه سر خود را به دندان دده
# 9 گه نگون اندر میان آبریز %~% گه غریق سیل خون‌آمیز تیز
# 10 گه ندات آمد ازین چرخ نقی %~% که شقیی و شقیی و شقی
# 11 گه ندات آمد صریحا از جبال %~% که برو هستی ز اصحاب الشمال
# 12 گه ندا می‌آمدت از هر جماد %~% تا ابد فرعون در دوزخ فتاد
# 13 زین بترها که نمی‌گویم ز شرم %~% تا نگردد طبع معکوس تو گرم
# 14 اندکی گفتم به تو ای ناپذیر %~% ز اندکی دانی که هستم من خبیر
# 15 خویشتن را کور می‌کردی و مات %~% تا نیندیشی ز خواب و واقعات
# 16 چند بگریزی نک آمد پیش تو %~% کوری ادراک مکراندیش تو
PageV04P094
# 1 هین مکن زین پس فراگیر احتراز %~% که ز بخشایش در توبه‌ست باز
# 2 توبه را از جانب مغرب دری %~% باز باشد تا قیامت بر وری
# 3 تا ز مغرب بر زند سر آفتاب %~% باز باشد آن در از وی رو متاب
# 4 هست جنت را ز رحمت هشت در %~% یک در توبه‌ست زان هشت ای پسر
# 5 آن همه گه باز باشد گه فراز %~% وآن در توبه نباشد جز که باز
# 6 هین غنیمت دار در بازست زود %~% رخت آنجا کش به کوری حسود
PageV04P095
# 1 هین ز من بپذیر یک چیز و بیار %~% پس ز من بستان عوض آن را چهار
# 2 گفت ای موسی کدامست آن یکی %~% شرح کن با من از آن یک اندکی
# 3 گفت آن یک که بگویی آشکار %~% که خدایی نیست غیر کردگار
# 4 خالق افلاک و انجم بر علا %~% مردم و دیو و پری و مرغ را
# 5 خالق دریا و دشت و کوه و تیه %~% ملکت او بی‌حد و او بی‌شبیه
# 6 گفت ای موسی کدامست آن چهار %~% که عوض بدهی مرا بر گو بیار
# 7 تا بود کز لطف آن وعده حسن %~% سست گردد چارمیخ کفر من
# 8 بوک زان خوش وعده‌های مغتنم %~% برگشاید قفل کفر صد منم
# 9 بوک از تاثیر جوی انگبین %~% شهد گردد در تنم این زهر کین
# 10 یا ز عکس جوی آن پاکیزه شیر %~% پرورش یابد دمی عقل اسیر
# 11 یا بود کز عکس آن جوهای خمر %~% مست گردم بو برم از ذوق امر
# 12 یا بود کز لطف آن جوهای آب %~% تازگی یابد تن شوره خراب
# 13 شوره‌ام را سبزه‌ای پیدا شود %~% خارزارم جنت ماوی شود
# 14 بوک از عکس بهشت و چار جو %~% جان شود از یاری حق یارجو
# 15 آنچنان که از عکس دوزخ گشته‌ام %~% آتش و در قهر حق آغشته‌ام
# 16 گه ز عکس مار دوزخ هم‌چو مار %~% گشته‌ام بر اهل جنت زهربار
# 17 گه ز عکس جوشش آب حمیم %~% آب ظلمم کرده خلقان را رمیم
# 18 من ز عکس زمهریرم زمهریر %~% یا ز عکس آن سعیرم چون سعیر
# 19 دوزخ درویش و مظلومم کنون %~% وای آنک یابمش ناگه زبون
PageV04P096
# 1 گفت موسی که اولین آن چهار %~% صحتی باشد تنت را پایدار
# 2 این علل‌هایی که در طب گفته‌اند %~% دور باشد از تنت ای ارجمند
# 3 ثانیا باشد ترا عمر دراز %~% که اجل دارد ز عمرت احتراز
# 4 وین نباشد بعد عمر مستوی %~% که بناکام از جهان بیرون روی
# 5 بلک خواهان اجل چون طفل شیر %~% نه ز رنجی که ترا دارد اسیر
# 6 مرگ‌جو باشی ولی نه از عجز رنج %~% بلک بینی در خراب خانه گنج
# 7 پس به دست خویش گیری تیشه‌ای %~% می‌زنی بر خانه بی‌اندیشه‌ای
# 8 که حجاب گنج بینی خانه را %~% مانع صد خرمن این یک دانه را
# 9 پس در آتش افکنی این دانه را %~% پیش گیری پیشه مردانه را
# 10 ای به یک برگی ز باغی مانده %~% هم‌چو کرمی برگش از رز رانده
# 11 چون کرم این کرم را بیدار کرد %~% اژدهای جهل را این کرم خورد
# 12 کرم کرمی شد پر از میوه و درخت %~% این چنین تبدیل گردد نیکبخت
PageV04P097
# 1 خانه بر کن کز عقیق این یمن %~% صد هزاران خانه شاید ساختن
# 2 گنج زیر خانه است و چاره نیست %~% از خرابی خانه مندیش و مه‌ایست
# 3 که هزاران خانه از یک نقد گنج %~% توان عمارت کرد بی‌تکلیف و رنج
# 4 عاقبت این خانه خود ویران شود %~% گنج از زیرش یقین عریان شود
# 5 لیک آن تو نباشد زانک روح %~% مزد ویران کردنستش آن فتوح
# 6 چون نکرد آن کار مزدش هست لا %~% لییس للانسان الا ما سعی
# 7 دست خایی بعد از آن تو کای دریغ %~% این چنین ماهی بد اندر زیر میغ
# 8 من نکردم آنچ گفتند از بهی %~% گنج رفت و خانه و دستم تهی
# 9 خانه اجرت گرفتی و کری %~% نیست ملک تو به بیعی یا شری
# 10 این کری را مدت او تا اجل %~% تا درین مدت کنی در وی عمل
# 11 پاره‌دوزی می‌کنی اندر دکان %~% زیر این دکان تو مدفون دو کان
# 12 هست این دکان کرایی زود باش %~% تیشه بستان و تکش را می‌تراش
# 13 تا که تیشه ناگهان بر کان نهی %~% از دکان و پاره‌دوزی وا رهی
# 14 پاره‌دوزی چیست خورد آب و نان %~% می‌زنی این پاره بر دلق گران
# 15 هر زمان می‌درد این دلق تنت %~% پاره بر وی می‌زنی زین خوردنت
# 16 ای ز نسل پادشاه کامیار %~% با خود آ زین پاره‌دوزی ننگ دار
# 17 پاره‌ای بر کن ازین قعر دکان %~% تا برآرد سر به پیش تو دو کان
# 18 پیش از آن کین مهلت خانه کری %~% آخر آید تو نخورده زو بری
# 19 پس ترا بیرون کند صاحب دکان %~% وین دکان را بر کند از روی کان
# 20 تو ز حسرت گاه بر سر می‌زنی %~% گاه ریش خام خود بر می‌کنی
# 21 کای دریغا آن من بود این دکان %~% کور بودم بر نخوردم زین مکان
# 22 ای دریغا بود ما را برد باد %~% تا ابد یا حسرتا شد للعباد
PageV04P098
# 1 دیدم اندر خانه من نقش و نگار %~% بودم اندر عشق خانه بی‌قرار
# 2 بودم از گنج نهانی بی‌خبر %~% ورنه دستنبوی من بودی تبر
# 3 آه گر داد تبر را دادمی %~% این زمان غم را تبرا دادمی
# 4 چشم را بر نقش می‌انداختم %~% هم‌چو طفلان عشقها می‌باختم
# 5 پس نکو گفت آن حکیم کامیار %~% که تو طفلی خانه پر نقش و نگار
# 6 در الهی‌نامه بس اندرز کرد %~% که بر آر دودمان خویش گرد
# 7 بس کن ای موسی بگو وعده سوم %~% که دل من ز اضطرابش گشت گم
# 8 گفت موسی آن سوم ملک دوتو %~% دو جهانی خالص از خصم و عدو
# 9 بیشتر زان ملک که اکنون داشتی %~% کان بد اندر جنگ و این در آشتی
# 10 آنک در جنگت چنان ملکی دهد %~% بنگر اندر صلح خوانت چون نهد
# 11 آن کرم که اندر جفا آنهات داد %~% در وفا بنگر چه باشد افتقاد
# 12 گفت ای موسی چهارم چیست زود %~% بازگو صبرم شد و حرصم فزود
# 13 گفت چارم آنک مانی تو جوان %~% موی هم‌چون قیر و رخ چون ارغوان
# 14 رنگ و بو در پیش ما بس کاسدست %~% لیک تو پستی سخن کردیم پست
# 15 افتخار از رنگ و بو و از مکان %~% هست شادی و فریب کودکان
PageV04P099
# 1 چونک با کودک سر و کارم فتاد %~% هم زبان کودکان باید گشاد
# 2 که برو کتاب تا مرغت خرم %~% یا مویز و جوز و فستق آورم
# 3 جز شباب تن نمی‌دانی به کیر %~% این جوانی را بگیر ای خر شعیر
# 4 هیچ آژنگی نیفتد بر رخت %~% تازه ماند آن شباب فرخت
# 5 نه نژند پیریت آید برو %~% نه قد چون سرو تو گردد دوتو
# 6 نه شود زور جوانی از تو کم %~% نه به دندانها خللها یا الم
# 7 نه کمی در شهوت و طمث و بعال %~% که زنان را آید از ضعفت ملال
# 8 آنچنان بگشایدت فر شباب %~% که گشود آن مژده عکاشه باب
PageV04P100
# 1 احمد آخر زمان را انتقال %~% در ربیع اول آید بی جدال
# 2 چون خبر یابد دلش زین وقت نقل %~% عاشق آن وقت گردد او به عقل
# 3 چون صفر آید شود شاد از صفر %~% که پس این ماه می‌سازم سفر
# 4 هر شبی تا روز زین شوق هدی %~% ای رفیق راه اعلی می‌زدی
# 5 گفت هر کس که مرا مژده دهد %~% چون صفر پای از جهان بیرون نهد
# 6 که صفر بگذشت و شد ماه ربیع %~% مژده‌ور باشم مر او را و شفیع
# 7 گفت عکاشه صفر بگذشت و رفت %~% گفت که جنت ترا ای شیر زفت
# 8 دیگری آمد که بگذشت آن صفر %~% گفت عکاشه ببرد از مژده بر
# 9 پس رجال از نقل عالم شادمان %~% وز بقااش شادمان این کودکان
# 10 چونک آب خوش ندید آن مرغ کور %~% پیش او کوثر نیامد آب شور
# 11 هم‌چنین موسی کرامت می‌شمرد %~% که نگردد صاف اقبال تو درد
# 12 گفت احسنت و نکو گفت ولیک %~% تا کنم من مشورت با یار نیک
PageV04P101
# 1 باز گفت او این سخن با ایسیه %~% گفت جان افشان برین ای دل‌سیه
# 2 بس عنایتهاست متن این مقال %~% زود در یاب ای شه نیکو خصال
# 3 وقت کشت آمد زهی پر سود کشت %~% این بگفت و گریه کرد و گرم گشت
# 4 بر جهید از جا و گفتا بخ لک %~% آفتابی تاجر گشتت ای کلک
# 5 عیب کل را خود بپوشاند کلاه %~% خاصه چون باشد کله خورشید و ماه
# 6 هم در آن مجلس که بشنیدی تو این %~% چون نگفتی آری و صد آفرین
# 7 این سخن در گوش خورشید ار شدی %~% سرنگون بر بوی این زیر آمدی
# 8 هیچ می‌دانی چه وعده‌ست و چه داد %~% می‌کند ابلیس را حق افتقاد
# 9 چون بدین لطف آن کریمت باز خواند %~% ای عجب چون زهره‌ات بر جای ماند
# 10 زهره‌ات ندرید تا زان زهره‌ات %~% بودی اندر هر دو عالم بهره‌ات
# 11 زهره‌ای کز بهره حق بر درد %~% چون شهیدان از دو عالم بر خورد
# 12 غافلی هم حکمتست و این عمی %~% تا بماند لیک تا این حد چرا
# 13 غافلی هم حکمتست و نعمتست %~% تا نپرد زود سرمایه ز دست
# 14 لیک نی چندانک ناسوری شود %~% زهر جان و عقل رنجوری شود
# 15 خود کی یابد این چنین بازار را %~% که به یک گل می‌خری گلزار را
# 16 دانه‌ای را صد درختستان عوض %~% حبه‌ای را آمدت صد کان عوض
# 17 کان لله دادن آن حبه است %~% تا که کان‌الله له آید به دست
# 18 زآنک این هوی ضعیف بی‌قرار %~% هست شد زان هوی رب پایدار
# 19 هوی فانی چونک خود فا او سپرد %~% گشت باقی دایم و هرگز نمرد
# 20 هم‌چو قطره خایف از باد و ز خاک %~% که فنا گردد بدین هر دو هلاک
# 21 چون به اصل خود که دریا بود جست %~% از تف خورشید و باد و خاک رست
# 22 ظاهرش گم گشت در دریا و لیک %~% ذات او معصوم و پا بر جا و نیک
# 23 هین بده ای قطره خود را بی‌ندم %~% تا بیابی در بهای قطره یم
# 24 هین بده ای قطره خود را این شرف %~% در کف دریا شو آمن از تلف
# 25 خود کرا آید چنین دولت به دست %~% قطره‌ای را بحری تقاضاگر شدست
# 26 الله الله زود بفروش و بخر %~% قطره‌ای ده بحر پر گوهر ببر
# 27 الله الله هیچ تاخیری مکن %~% که ز بحر لطف آمد این سخن
# 28 لطف اندر لطف این گم می‌شود %~% که اسفلی بر چرخ هفتم می‌شود
# 29 هین که یک بازی فتادت بوالعجب %~% هیچ طالب این نیابد در طلب
# 30 گفت با هامان بگویم ای ستیر %~% شاه را لازم بود رای وزیر
# 31 گفت با هامان مگو این راز را %~% کور کمپیری چه داند باز را
PageV04P102
# 1 باز اسپیدی به کمپیری دهی %~% او ببرد ناخنش بهر بهی
# 2 ناخنی که اصل کارست و شکار %~% کور کمپیری ببرد کوروار
# 3 که کجا بودست مادر که ترا %~% ناخنان زین سان درازست ای کیا
# 4 ناخن و منقار و پرش را برید %~% وقت مهر این می‌کند زال پلید
# 5 چونک تتماجش دهد او کم خورد %~% خشم گیرد مهرها را بر درد
# 6 که چنین تتماج پختم بهر تو %~% تو تکبر می‌نمایی و عتو
# 7 تو سزایی در همان رنج و بلا %~% نعمت و اقبال کی سازد ترا
# 8 آن تتماجش دهد کین را بگیر %~% گر نمی‌خواهی که نوشی زان فطیر
# 9 آب تتماجش نگیرد طبع باز %~% زال بترنجد شود خشمش دراز
# 10 از غضب شربای سوزان بر سرش %~% زن فرو ریزد شود کل مغفرش
# 11 اشک از آن چشمش فرو ریزد ز سوز %~% یاد آرد لطف شاه دل‌فروز
# 12 زان دو چشم نازنین با دلال %~% که ز چهره شاد دارد صد کمال
# 13 چشم مازاغش شده پر زخم زاغ %~% چشم نیک از چشم بد با درد و داغ
# 14 چشم دریا بسطتی کز بسط او %~% هر دو عالم می‌نماید تار مو
# 15 گر هزاران چرخ در چشمش رود %~% هم‌چو چشمه پیش قلزم گم شود
# 16 چشم بگذشته ازین محسوسها %~% یافته از غیب‌بینی بوسها
# 17 خود نمی‌یابم یکی گوشی که من %~% نکته‌ای گویم از آن چشم حسن
# 18 می‌چکید آن آب محمود جلیل %~% می‌ربودی قطره‌اش را جبرئیل
# 19 تا بمالد در پر و منقال خویش %~% گر دهد دستوریش آن خوب کیش
# 20 باز گوید خشم کمپیر ار فروخت %~% فر و نور و علم و صبرم را نسوخت
# 21 باز جانم باز صد صورت تند %~% زخم بر ناقه نه بر صالح زند
# 22 صالح از یک‌دم که آرد با شکوه %~% صد چنان ناقه بزاید متن کوه
# 23 دل همی گوید خموش و هوش دار %~% ورنه درانید غیرت پود و تار
# 24 غیرتش را هست صد حلم نهان %~% ورنه سوزیدی به یک دم صد جهان
# 25 نخوت شاهی گرفتش جای پند %~% تا دل خود را ز بند پند کند
# 26 که کنم بار رای هامان مشورت %~% کوست پشت ملک و قطب مقدرت
# 27 مصطفی را رای‌زن صدیق رب %~% رای‌زن بوجهل را شد بولهب
# 28 عرق جنسیت چنانش جذب کرد %~% کان نصیحتها به پیشش گشت سرد
# 29 جنس سوی جنس صد پره پرد %~% بر خیالش بندها را بر درد
PageV04P103
# 1 یک زنی آمد به پیش مرتضی %~% گفت شد بر ناودان طفلی مرا
# 2 گرش می‌خوانم نمی‌آید به دست %~% ور هلم ترسم که افتد او به پست
# 3 نیست عاقل تا که دریابد چون ما %~% گر بگویم کز خطر سوی من آ
# 4 هم اشارت را نمی‌داند به دست %~% ور بداند نشنود این هم به دست
# 5 بس نمودم شیر و پستان را بدو %~% او همی گرداند از من چشم و رو
# 6 از برای حق شمایید ای مهان %~% دستگیر این جهان و آن جهان
# 7 زود درمان کن که می‌لرزد دلم %~% که بدرد از میوه دل بسکلم
# 8 گفت طفلی را بر آور هم به بام %~% تا ببیند جنس خود را آن غلام
# 9 سوی جنس آید سبک زان ناودان %~% جنس بر جنس است عاشق جاودان
# 10 زن چنان کرد و چو دید آن طفل او %~% جنس خود خوش خوش بدو ورد آورد
# 11 سوی بام آمد ز متن ناودان %~% جاذب هر جنس را هم جنس دان
# 12 غژغژان آمد به سوی طفل طفل %~% وا رهید او از فتادن سوی سفل
# 13 زان بود جنس بشر پیغامبران %~% تا بجنسیت رهند از ناودان
# 14 پس بشر فرمود خود را مثلکم %~% تا به جنس آیید و کم گردید گم
# 15 زانک جنسیت عجایب جاذبیست %~% جاذبش جنسست هر جا طالبیست
# 16 عیسی و ادریس بر گردون شدند %~% با ملایک چونک هم‌جنس آمدند
# 17 باز آن هاروت و ماروت از بلند %~% جنس تن بودند زان زیر آمدند
# 18 کافران هم جنس شیطان آمده %~% جانشان شاگرد شیطانان شده
# 19 صد هزاران خوی بد آموخته %~% دیده‌های عقل و دل بر دوخته
# 20 کمترین خوشان به زشتی آن حسد %~% آن حسد که گردن ابلیس زد
# 21 زان سگان آموخته حقد و حسد %~% که نخواهد خلق را ملک ابد
# 22 هر کرا دید او کمال از چپ و راست %~% از حسد قولنجش آمد درد خاست
# 23 زآنک هر بدبخت خرمن‌سوخته %~% می‌نخواهد شمع کس افروخته
# 24 هین کمالی دست آور تا تو هم %~% از کمال دیگران نفتی به غم
# 25 از خدا می‌خواه دفع این حسد %~% تا خدایت وا رهاند از جسد
# 26 مر ترا مشغولیی بخشد درون %~% که نپردازی از آن سوی برون
# 27 جرعه می را خدا آن می‌دهد %~% که بدو مست از دو عالم می‌دهد
# 28 خاصیت بنهاده در کف حشیش %~% کو زمانی می‌رهاند از خودیش
# 29 خواب را یزدان بدان سان می‌کند %~% کز دو عالم فکر را بر می‌کند
# 30 کرد مجنون را ز عشق پوستی %~% کو بنشناسد عدو از دوستی
# 31 صد هزاران این چنین می‌دارد او %~% که بر ادراکات تو بگمارد او
# 32 هست میهای شقاوت نفس را %~% که ز ره بیرون برد آن نحس را
# 33 هست میهای سعادت عقل را %~% که بیابد منزل بی‌نقل را
# 34 خیمه گردون ز سرمستی خویش %~% بر کند زان سو بگیرد راه پیش
# 35 هین بهر مستی دلا غره مشو %~% هست عیسی مست حق خر مست جو
# 36 این چنین می را بجو زین خنبها %~% مستی‌اش نبود ز کوته دنبها
# 37 زانک هر معشوق چون خنبیست پر %~% آن یکی درد و دگر صافی چو در
# 38 می‌شناسا هین بچش با احتیاط %~% تا میی یابی منزه ز اختلاط
# 39 هر دو مستی می‌دهندت لیک این %~% مستی‌ات آرد کشان تا رب دین
# 40 تا رهی از فکر و وسواس و حیل %~% بی عقال این عقل در رقص‌الجمل
# 41 انبیا چون جنس روحند و ملک %~% مر ملک را جذب کردند از فلک
# 42 باد جنس آتش است و یار او %~% که بود آهنگ هر دو بر علو
# 43 چون ببندی تو سر کوزه تهی %~% در میان حوض یا جویی نهی
# 44 تا قیامت آن فرو ناید به پست %~% که دلش خالیست و در وی باد هست
# 45 میل بادش چون سوی بالا بود %~% ظرف خود را هم سوی بالا کشد
# 46 باز آن جانها که جنس انبیاست %~% سوی‌ایشان کش کشان چون سایه‌هاست
# 47 زانک عقلش غالبست و بی ز شک %~% عقل جنس آمد به خلقت با ملک
# 48 وان هوای نفس غالب بر عدو %~% نفس جنس اسفل آمد شد بدو
# 49 بود قبطی جنس فرعون ذمیم %~% بود سبطی جنس موسی کلیم
# 50 بود هامان جنس‌تر فرعون را %~% برگزیدش برد بر صدر سرا
# 51 لاجرم از صدر تا قعرش کشید %~% که ز جنس دوزخ‌اند آن دو پلید
# 52 هر دو سوزنده چو ذوزخ ضد نور %~% هر دو چون دوزخ ز نور دل نفور
# 53 زانک دوزخ گوید ای مؤمن تو زود %~% برگذر که نورت آتش را ربود
# 54 می‌رمد آن دوزخی از نور هم %~% زانک طبع دوزخستش ای صنم
# 55 دوزخ از مومن گریزد آنچنان %~% که گریزد مومن از دوزخ به جان
# 56 زانک جنس نار نبود نور او %~% ضد نار آمد حقیقت نورجو
# 57 در حدیث آمدی که مومن در دعا %~% چون امان خواهد ز دوزخ از خدا
# 58 دوزخ از وی هم امان خواهد به جان %~% که خدایا دور دارم از فلان
# 59 جاذبه جنسیتست اکنون ببین %~% که تو جنس کیستی از کفر و دین
# 60 گر بهامان مایلی هامانیی %~% ور به موسی مایلی سبحانیی
# 61 ور بهر و مایلی انگیخته %~% نفس و عقلی هر دوان آمیخته
# 62 هر دو در جنگند هان و هان بکوش %~% تا شود غالب معانی بر نقوش
# 63 در جهان جنگ شادی این بسست %~% که ببینی بر عدو هر دم شکست
# 64 آن ستیزه‌رو بسختی عاقبت %~% گفت با هامان برای مشورت
# 65 وعده‌های آن کلیم‌الله را %~% گفت و محرم ساخت آن گمراه را
PageV04P104
# 1 گفت با هامان چون تنهااش بدید %~% جست هامان و گریبان را درید
# 2 بانگها زد گریه‌ها کرد آن لعین %~% کوفت دستار و کله را بر زمین
# 3 که چگونه گفت اندر روی شاه %~% این چنین گستاخ آن حرف تباه
# 4 جمله عالم را مسخر کرده تو %~% کار را با بخت چون زر کرده تو
# 5 از مشارق وز مغارب بی‌لجاج %~% سوی تو آرند سلطانان خراج
# 6 پادشاهان لب همی مالند شاد %~% بر ستانه خاک تو این کیقباد
# 7 اسپ یاغی چون ببیند اسپ ما %~% رو بگرداند گریزد بی عصا
# 8 تاکنون معبود و مسجود جهان %~% بوده‌ای گردی کمینه بندگان
# 9 در هزار آتش شدن زین خوشترست %~% که خداوندی شود بنده‌پرست
# 10 نه بکش اول مرا ای شاه چین %~% تا نبیند چشم من بر شاه این
# 11 خسروا اول مرا گردن بزن %~% تا نبیند این مذلت چشم من
# 12 خود نبودست و مبادا این چنین %~% که زمین گردون شود گردون زمین
# 13 بندگان‌مان خواجه‌تاش ما شوند %~% بی‌دلان‌مان دلخراش ما شوند
# 14 چشم‌روشن دشمنان و دوست کور %~% گشت ما را پس گلستان قعر گور
PageV04P105
# 1 دوست از دشمن همی نشناخت او %~% نرد را کورانه کژ می‌باخت او
# 2 دشمن تو جز تو نبود این لعین %~% بی‌گناهان را مگو دشمن به کین
# 3 پیش تو این حالت بد دولتست %~% که دوادو اول و آخر لتست
# 4 گر ازین دولت نتازی خز خزان %~% این بهارت را همی آید خزان
# 5 مشرق و مغرب چو تو بس دیده‌اند %~% که سر ایشان ز تن ببریده‌اند
# 6 مشرق و مغرب که نبود بر قرار %~% چون کنند آخر کسی را پایدار
# 7 تو بدان فخر آوری کز ترس و بند %~% چاپلوست گشت مردم روز چند
# 8 هر کرا مردم سجودی می‌کنند %~% زهر اندر جان او می‌آکنند
# 9 چونک بر گردد ازو آن ساجدش %~% داند او کان زهر بود و موبدش
# 10 ای خنک آن را که ذلت نفسه %~% وای آنک از سرکشی شد چون که او
# 11 این تکبر زهر قاتل دان که هست %~% از می پر زهر شد آن گیج مست
# 12 چون می پر زهر نوشد مدبری %~% از طرب یکدم بجنباند سری
# 13 بعد یک‌دم زهر بر جانش فتد %~% زهر در جانش کند داد و ستد
# 14 گر نذاری زهری‌اش را اعتقاد %~% کو چه زهر آمد نگر در قوم عاد
# 15 چونک شاهی دست یابد بر شهی %~% بکشدش یا باز دارد در چهی
# 16 ور بیابد خسته افتاده را %~% مرهمش سازد شه و بدهد عطا
# 17 گر نه زهرست آن تکبر پس چرا %~% کشت شه را بی‌گناه و بی‌خطا
# 18 وین دگر را بی ز خدمت چون نواخت %~% زین دو جنبش زهر را شاید شناخت
# 19 راه‌زن هرگز گدایی را نزد %~% گرگ گرگ مرده را هرگز گزد
# 20 خضر کشتی را برای آن شکست %~% تا تواند کشتی از فجار رست
# 21 چون شکسته می‌رهد اشکسته شو %~% امن در فقرست اندر فقر رو
# 22 آن کهی کو داشت از کان نقد چند %~% گشت پاره پاره از زخم کلند
# 23 تیغ بهر اوست کو را گردنیست %~% سایه که افکندست بر وی زخم نیست
# 24 مهتری نفطست و آتش ای غوی %~% ای برادر چون بر آذر می‌روی
# 25 هر چه او هموار باشد با زمین %~% تیرها را کی هدف گردد ببین
# 26 سر بر آرد از زمین آنگاه او %~% چون هدفها زخم یابد بی رفو
# 27 نردبان خالق این ما و منیست %~% عاقبت زین نردبان افتادنیست
# 28 هر که بالاتر رود ابله‌ترست %~% که استخوان او بتر خواهد شکست
# 29 این فروعست و اصولش آن بود %~% که ترفع شرکت یزدان بود
# 30 چون نمردی و نگشتی زنده زو %~% یاغیی باشی به شرکت ملک‌جو
# 31 چون بدو زنده شدی آن خود ویست %~% وحدت محضست آن شرکت کیست
# 32 شرح این در آینه اعمال جو %~% که نیابی فهم آن از گفت و گو
# 33 گر بگویم آنچ دارم در درون %~% بس جگرها گردد اندر حال خون
# 34 بس کنم خود زیرکان را این بس است %~% بانگ دو کردم اگر در ده کس است
# 35 حاصل آن هامان بدان گفتار بد %~% این چنین راهی بر آن فرعون زد
# 36 لقمه دولت رسیده تا دهان %~% او گلوی او بریده ناگهان
# 37 خرمن فرعون را داد او به باد %~% هیچ شه را این چنین صاحب مباد
PageV04P106
# 1 گفت موسی لطف بنمودیم وجود %~% خود خداوندیت را روزی نبود
# 2 آن خداوندی که نبود راستین %~% مر ورا نه دست دان نه آستین
# 3 آن خداوندی که دزدیده بود %~% بی دل و بی جان و بی دیده بود
# 4 آن خداوندی که دادندت عوام %~% باز بستانند از تو هم‌چو وام
# 5 ده خداوندی عاریت به حق %~% تا خداوندیت بخشد متفق
PageV04P107
# 1 آن امیران عرب گرد آمدند %~% نزد پیغامبر منازع می‌شدند
# 2 که تو میری هر یک از ما هم امیر %~% بخش کن این ملک و بخش خود بگیر
# 3 هر یکی در بخش خود انصاف‌جو %~% تو ز بخش ما دو دست خود بشو
# 4 گفت میری مر مرا حق داده است %~% سروری و امر مطلق داده است
# 5 کین قران احمدست و دور او %~% هین بگیرید امر او را اتقوا
# 6 قوم گفتندش که ما هم زان قضا %~% حاکمیم و داد امیریمان خدا
# 7 گفت لیکن مر مرا حق ملک داد %~% مر شما را عاریه از بهر زاد
# 8 میری من تا قیامت باقیست %~% میری عاریتی خواهد شکست
# 9 قوم گفتند ای امیر افزون مگو %~% چیست حجت بر فزون‌جویی تو
# 10 در زمان ابری برآمد ز امر مر %~% سیل آمد گشت آن اطراف پر
# 11 رو به شهر آورد سیل بس مهیب %~% اهل شهر افغان‌کنان جمله رعیب
# 12 گفت پیغامبر که وقت امتحان %~% آمد اکنون تا گمارد گردد عیان
# 13 هر امیری نیزه خود در فکند %~% تا شود در امتحان آن سیل‌بند
# 14 پس قضیب انداخت در وی مصطفی %~% آن قضیب معجز فرمان روا
# 15 نیزه‌ها را هم‌چو خاشاکی ربود %~% آب تیز سیل پرجوش عنود
# 16 نیزه‌ها گم گشت جمله و آن قضیب %~% بر سر آب ایستاده چون رقیب
# 17 ز اهتمام آن قضیب آن سیل زفت %~% روبگردانید و آن سیلاب رفت
# 18 چون بدیدند از وی آن امر عظیم %~% پس مقر گشتند آن میران ز بیم
# 19 جز سه کس که حقد ایشان چیره بود %~% ساحرش گفتند و کاهی از جحود
# 20 ملک بر بسته چنان باشد ضعیف %~% ملک بر رسته چنین باشد شریف
# 21 نیزه‌ها را گر ندیدی با قضیب %~% نامشان بین نام او بین این نجیب
# 22 نامشان را سیل تیز مرگ برد %~% نام او و دولت تیزش نمرد
# 23 پنج نوبت می‌زنندش بر دوام %~% هم‌چنین هر روز تا روز قیام
# 24 گر ترا عقلست کردم لطفها %~% ور خری آورده‌ام خر را عصا
# 25 آنچنان زین آخرت بیرون کنم %~% کز عصا گوش و سرت پر خون کنم
# 26 اندرین آخر خران و مردمان %~% می‌نیابند از جفای تو امان
# 27 نک عصا آورده‌ام بهر ادب %~% هر خری را کو نباشد مستحب
# 28 اژدهایی می‌شود در قهر تو %~% که اژدهایی گشته‌ای در فعل و خو
# 29 اژدهای کوهیی تو بی‌امان %~% لیک بنگر اژدهای آسمان
# 30 این عصا از دوزخ آمد چاشنی %~% که هلا بگریز اندر روشنی
# 31 ورنه در مانی تو در دندان من %~% مخلصت نبود ز در بندان من
# 32 این عصایی بود این دم اژدهاست %~% تا نگویی دوزخ یزدان کجاست
PageV04P108
# 1 هر کجا خدا دوزخ کند %~% اوج را بر مرغ دام و فخ کند
# 2 هم ز دندانت برآید دردها %~% تا بگویی دوزخست و اژدها
# 3 یا کند آب دهانت را عسل %~% که بگویی که بهشتست و حلل
# 4 از بن دندان برویاند شکر %~% تا بدانی قوت حکم قدر
# 5 پس به دندان بی‌گناهان را مگز %~% فکر کن از ضربت نامحترز
# 6 نیل را بر قبطیان حق خون کند %~% سبطیان را از بلا محصون کند
# 7 تا بدانی پیش حق تمییز هست %~% در میان هوشیار راه و مست
# 8 نیل تمییز از خدا آموختست %~% که گشاد آن را و این را سخت بست
# 9 لطف او عاقل کند مر نیل را %~% قهر او ابله کند قابیل را
# 10 در جمادات از کرم عقل آفرید %~% عقل از عاقل به قهر خود برید
# 11 در جماد از لطف عقلی شد پدید %~% وز نکال از عاقلان دانش رمید
# 12 عقل چون باران به امر آنجا بریخت %~% عقل این سو خشم حق دید و گریخت
# 13 ابر و خورشید و مه و نجم بلند %~% جمله بر ترتیب آیند و روند
# 14 هر یکی ناید مگر در وقت خویش %~% که نه پس ماند ز هنگام و نه پیش
# 15 چون نکردی فهم این را ز انبیا %~% دانش آوردند در سنگ و عصا
# 16 تا جمادات دگر را بی لباس %~% چون عصا و سنگ داری از قیاس
# 17 طاعت سنگ و عصا ظاهر شود %~% وز جمادات دگر مخبر شود
# 18 که ز یزدان آگهیم و طایعیم %~% ما همه نی اتفاقی ضایعیم
# 19 هم‌چو آب نیل دانی وقت غرق %~% کو میان هر دو امت کرد فرق
# 20 چون زمین دانیش دانا وقت خسف %~% در حق قارون که قهرش کرد و نسف
# 21 چون قمر که امر بشنید و شتافت %~% پس دو نیمه گشت بر چرخ و شکافت
# 22 چون درخت و سنگ کاندر هر مقام %~% مصطفی را کرده ظاهرالسلام
PageV04P109
# 1 دی یکی می‌گفت عالم حادثست %~% فانیست این چرخ و حقش وارثست
# 2 فلسفیی گفت چون دانی حدوث %~% حادثی ابر چون داند غیوث
# 3 ذره‌ای خود نیستی از انقلاب %~% تو چه می‌دانی حدوث آفتاب
# 4 کرمکی کاندر حدث باشد دفین %~% کی بداند آخر و بدو زمین
# 5 این به تقلید از پدر بشنیده‌ای %~% از حماقت اندرین پیچیده‌ای
# 6 چیست برهان بر حدوث این بگو %~% ورنه خامش کن فزون گویی مجو
# 7 گفت دیدم اندرین بحث عمیق %~% بحث می‌کردند روزی دو فریق
# 8 در جدال و در خصام و در ستوه %~% گشت هنگامه بر آن دو کس گروه
# 9 من به سوی جمع هنگامه شدم %~% اطلاع از حال ایشان بستدم
# 10 آن یکی می‌گفت گردون فانیست %~% بی‌گمانی این بنا را بانیست
# 11 وان دگر گفت این قدیم و بی کیست %~% نیستش بانی و یا بانی ویست
# 12 گفت منکر گشته‌ای خلاق را %~% روز و شب آرنده و رزاق را
# 13 گفت بی برهان نخواهم من شنید %~% آنچ گولی آن به تقلیدی گزید
# 14 هین بیاور حجت و برهان که من %~% نشنوم بی حجت این را در زمن
# 15 گفت حجت در درون جانمست %~% در درون جان نهان برهانمست
# 16 تو نمی‌بینی هلال از ضعف چشم %~% من همی بینم مکن بر من تو خشم
# 17 گفت و گو بسیار گشت و خلق گیج %~% در سر و پایان این چرخ پسیج
# 18 گفت یارا در درونم حجتیست %~% بر حدوث آسمانم آیتیست
# 19 من یقین دارم نشانش آن بود %~% مر یقین‌دان را که در آتش رود
# 20 در زبان می‌ناید آن حجت بدان %~% هم‌چو حال سر عشق عاشقان
# 21 نیست پیدا سر گفت و گوی من %~% جز که زردی و نزاری روی من
# 22 اشک و خون بر رخ روانه می‌دود %~% حجت حسن و جمالش می‌شود
# 23 گفت من اینها ندانم حجتی %~% که بود در پیش عامه آیتی
# 24 گفت چون قلبی و نقدی دم زنند %~% که تو قلبی من تکویم ارجمند
# 25 هست آتش امتحان آخرین %~% کاندر آتش در فتند این دو قرین
# 26 عام و خاص از حالشان عالم شوند %~% از گمان و شک سوی ایقان روند
# 27 آب و آتش آمد ای جان امتحان %~% نقد و قلبی را که آن باشد نهان
# 28 تا من و تو هر دو در آتش رویم %~% حجت باقی حیرانان شویم
# 29 تا من و تو هر دو در بحر اوفتیم %~% که من و تو این کره را آیتیم
# 30 هم‌چنان کردند و در آتش شدند %~% هر دو خود را بر تف آتش زدند
# 31 از خدا گوینده مرد مدعی %~% رست و سوزید اندر آتش آن دعی
# 32 از مؤذن بشنو این اعلام را %~% کوری افزون‌روان خام را
# 33 که نسوزیدست این نام از اجل %~% کش مسمی صدر بودست و اجل
# 34 صد هزاران زین رهان اندر قران %~% بر دریده پرده‌های منکران
# 35 چون گرو بستند غالب شد صواب %~% در دوام و معجزات و در جواب
# 36 فهم کردم کانک دم زد از سبق %~% وز حدوث چرخ پیروزست و حق
# 37 حجت منکر هماره زردرو %~% یک نشان بر صدق آن انکار کو
# 38 یک مناره در ثنای منکران %~% کو درین عالم که تا باشد نشان
# 39 منبری کو که بر آنجا مخبری %~% یاد آرد روزگار منکری
# 40 روی دینار و درم از نامشان %~% تا قیامت می‌دهد زین حق نشان
# 41 سکه شاهان همی گردد دگر %~% سکه احمد ببین تا مستقر
# 42 بر رخ نقره و یا روی زری %~% وا نما بر سکه نام منکری
# 43 خود مگیر این معجز چون آفتاب %~% صد زبان بین نام او ام‌الکتاب
# 44 زهره نی کس را که یک حرفی از آن %~% یا بدزدد یا فزاید در بیان
# 45 یار غالب شو که تا غالب شوی %~% یار مغلوبان مشو هین ای غوی
# 46 حجت منکر همین آمد که من %~% غیر این ظاهر نمی‌بینم وطن
# 47 هیچ نندیشد که هر جا ظاهریست %~% آن ز حکمتهای پنهان مخبریست
# 48 فایده هر ظاهری خود باطنیست %~% هم‌چو نفع اندر دواها کامنست
PageV04P110
# 1 هیچ نقاشی نگارد زین نقش %~% بی امید نفع بهر عین نقش
# 2 بلک بهر میهمانان و کهان %~% که به فرجه وارهند از اندهان
# 3 شادی بچگان و یاد دوستان %~% دوستان رفته را از نقش آن
# 4 هیچ کوزه‌گر کند کوزه شتاب %~% بهر عین کوزه نه بر بوی آب
# 5 هیچ کاسه گر کند کاسه تمام %~% بهر عین کاسه نه بهر طعام
# 6 هیچ خطاطی نویسد خط به فن %~% بهر عین خط نه بهر خواندن
# 7 نقش ظاهر بهر نقش غایبست %~% وان برای غایب دیگر ببست
# 8 تا سوم چارم دهم بر می‌شمر %~% این فواید را به مقدار نظر
# 9 هم‌چو بازیهای شطرنج ای پسر %~% فایده هر لعب در تالی نگر
# 10 این نهادند بهر آن لعب نهان %~% وان برای آن و آن بهر فلان
# 11 هم‌چنین دیده جهات اندر جهات %~% در پی هم تا رسی در برد و مات
# 12 اول از بهر دوم باشد چنان %~% که شدن بر پایه‌های نردبان
# 13 و آن دوم بهر سوم می‌دان تمام %~% تا رسی تو پایه پایه تا به بام
# 14 شهوت خوردن ز بهر آن منی %~% آن منی از بهر نسل و روشنی
# 15 کندبینش می‌نبیند غیر این %~% عقل او بی‌سیر چون نبت زمین
# 16 نبت را چه خوانده چه ناخوانده %~% هست پای او به گل در مانده
# 17 گر سرش جنبد پیر باد رو %~% تو به سر جنبانیش غره مشو
# 18 آن سرش گوید سمعنا ای صبا %~% پای او گوید عصینا خلنا
# 19 چون ندارد سیر می‌راند چون عام %~% بر توکل می‌نهد چون کور گام
# 20 بر توکل تا چه آید در نبرد %~% چون توکل کردن اصحاب نرد
# 21 وآن نظرهایی که آن افسرده نیست %~% جز رونده و جز درنده پرده نیست
# 22 آنچ در ده سال خواهد آمدن %~% این زمان بیند به چشم خویشتن
# 23 هم‌چنین هر کس به اندازه نظر %~% غیب و مستقبل ببیند خیر وشر
# 24 چونک سد پیش و سد پس نماند %~% شد گذاره چشم و لوح غیب خواند
# 25 چون نظر پس کرد تا بدو وجود %~% ماجرا و آغاز هستی رو نمود
# 26 بحث املاک زمین با کبریا %~% در خلیفه کردن بابای ما
# 27 چون نظر در پیش افکند او بدید %~% آنچ خواهد بود تا محشر پدید
# 28 پس ز پس می‌بیند او تا اصل اصل %~% پیش می‌بیند عیان تا روز فصل
# 29 هر کسی اندازه روشن‌دلی %~% غیب را بیند به قدر صیقلی
# 30 هر که صیقل بیش کرد او بیش دید %~% بیشتر آمد برو صورت پدید
# 31 گر تو گویی کان صفا فضل خداست %~% نیز این توفیق صیقل زان عطاست
# 32 قدر همت باشد آن جهد و دعا %~% لیس للانسان الا ما سعی
# 33 واهب همت خداوندست و بس %~% همت شاهی ندارد هیچ خس
# 34 نیست تخصیص خدا کس را به کار %~% مانع طوع و مراد و اختیار
# 35 لیک چون رنجی دهد بدبخت را %~% او گریزاند به کفران رخت را
# 36 نیکبختی را چو حق رنجی دهد %~% رخت را نزدیکتر وا می‌نهد
# 37 بددلان از بیم جان در کارزار %~% کرده اسباب هزیمت اختیار
# 38 پردلان در جنگ هم از بیم جان %~% حمله کرده سوی صف دشمنان
# 39 رستمان را ترس و غم وا پیش برد %~% هم ز ترس آن بددل اندر خویش مرد
# 40 چون محک آمد بلا و بیم جان %~% زان پدید آید شجاع از هر جبان
PageV04P111
# 1 گفت موسی را به وحی دل خدا %~% کای گزیده دوست می‌دارم ترا
# 2 گفت چه خصلت بود ای ذوالکرم %~% موجب آن تا من آن افزون کنم
# 3 گفت چون طفلی به پیش والده %~% وقت قهرش دست هم در وی زده
# 4 خود نداند که جز او دیار هست %~% هم ازو مخمور هم از اوست مست
# 5 مادرش گر سیلیی بر وی زند %~% هم به مادر آید و بر وی تند
# 6 از کسی یاری نخواهد غیر او %~% اوست جمله شر او و خیر او
# 7 خاطر تو هم ز ما در خیر و شر %~% التفاتش نیست جاهای دگر
# 8 غیر من پیشت چون سنگست و کلوخ %~% گر صبی و گر جوان و گر شیوخ
# 9 هم‌چنانک ایاک نعبد در حنین %~% در بلا از غیر تو لانستعین
# 10 هست این ایاک نعبد حصر را %~% در لغت و آن از پی نفی ریا
# 11 هست ایاک نستعین هم بهر حصر %~% حصر کرده استعانت را و قصر
# 12 که عبادت مر ترا آریم و بس %~% طمع یاری هم ز تو داریم و بس
PageV04P112
# 1 پادشاهی بر ندیمی خشم کرد %~% خواست تا از وی برآرد دود و گرد
# 2 کرد شه شمشیر بیرون از غلاف %~% تا زند بر وی جزای آن خلاف
# 3 هیچ کس را زهره نه تا دم زند %~% یا شفیعی بر شفاعت بر تند
# 4 جز عمادالملک نامی در خواص %~% در شفاعت مصطفی‌وارانه خاص
# 5 بر جهید و زود در سجده فتاد %~% در زمان شه تیغ قهر از کف نهاد
# 6 گفت اگر دیوست من بخشیدمش %~% ور بلیسی کرد من پوشیدمش
# 7 چونک آمد پای تو اندر میان %~% راضیم گر کرد مجرم صد زیان
# 8 صد هزاران خشم را توانم شکست %~% که ترا آن فضل و آن مقدار هست
# 9 لابه‌ات را هیچ نتوانم شکست %~% زآنک لابه تو یقین لابه منست
# 10 گر زمین و آسمان بر هم زدی %~% ز انتقام این مرد بیرون نامدی
# 11 ور شدی ذره به ذره لابه‌گر %~% او نبردی این زمان از تیغ سر
# 12 بر تو می‌ننهیم منت ای کریم %~% لیک شرح عزت تست ای ندیم
# 13 این نکردی تو که من کردم یقین %~% ایی صفاتت در صفات ما دفین
# 14 تو درین مستعملی نی عاملی %~% زانک محمول منی نی حاملی
# 15 ما رمیت اذ رمیت گشته‌ای %~% خویشتن در موج چون کف هشته‌ای
# 16 لا شدی پهلوی الا خانه‌گیر %~% این عجب که هم اسیری هم امیر
# 17 آنچ دادی تو ندای شاه داد %~% اوست بس الله اعلم بالرشاد
# 18 وآن ندیم رسته از زخم و بلا %~% زین شفیع آزرد و برگشت از ولا
# 19 دوستی ببرید زان مخلص تمام %~% رو به حایط کرد تا نارد سلام
# 20 زین شفیع خویشتن بیگانه شد %~% زین تعجب خلق در افسانه شد
# 21 که نه مجنونست یاری چون برید %~% از کسی که جان او را وا خرید
# 22 وا خریدش آن دم از گردن زدن %~% خاک نعل پاش بایستی شدن
# 23 بازگونه رفت و بیزاری گرفت %~% با چنین دلدار کین‌داری گرفت
# 24 پس ملامت کرد او را مصلحی %~% کیین جفا چون می‌کنی با ناصحی
# 25 جان تو بخرید آن دلدار خاص %~% آن دم از گردن زدن کردت خلاص
# 26 گر بدی کردی نبایستی رمید %~% خاصه نیکی کرد آن یار حمید
# 27 گفت بهر شاه مبذولست جان %~% او چرا آید شفیع اندر میان
# 28 لی مع‌الله وقت بود آن دم مرا %~% لا یسع فیه نبی مجتبی
# 29 من نخواهم رحمتی جز زخم شاه %~% من نخواهم غیر آن شه را پناه
# 30 غیر شه را بهر آن لا کرده‌ام %~% که به سوی شه تولا کرده‌ام
# 31 گر ببرد او به قهر خود سرم %~% شاه بخشد شصت جان دیگرم
# 32 کار من سربازی و بی‌خویشی است %~% کار شاهنشاه من سربخشی است
# 33 فخر آن سر که کف شاهش برد %~% ننگ آن سر کو به غیری سر برد
# 34 شب که شاه از قهر در قیرش کشید %~% ننگ دارد از هزاران روز عید
# 35 خود طواف آنک او شه‌بین بود %~% فوق قهر و لطف و کفر و دین بود
# 36 زان نیامد یک عبارت در جهان %~% که نهانست و نهانست و نهان
# 37 زانک این اسما و الفاظ حمید %~% از گلابه آدمی آمد پدید
# 38 علم الاسما بد آدم را امام %~% لیک نه اندر لباس عین و لام
# 39 چون نهاد از آب و گل بر سر کلاه %~% گشت آن اسمای جانی روسیاه
# 40 که نقاب حرف و دم در خود کشید %~% تا شود بر آب و گل معنی پدید
# 41 گرچه از یک وجه منطق کاشف است %~% لیک از ده وجه پرده و مکنف است
PageV04P113
# 1 من خلیل وقتم و او جبرئیل %~% من نخواهم در بلا او را دلیل
# 2 او ادب ناموخت از جبریل راد %~% که بپرسید از خلیل حق مراد
# 3 که مرادت هست تا یاری کنم %~% ورنه بگریزم سبکباری کنم
# 4 گفت ابراهیم نی رو از میان %~% واسطه زحمت بود بعد العیان
# 5 بهر این دنیاست مرسل رابطه %~% مؤمنان را زانک هست او واسطه
# 6 هر دل ار سامع بدی وحی نهان %~% حرف و صوتی کی بدی اندر جهان
# 7 گرچه او محو حقست و بی‌سرست %~% لیک کار من از آن نازکترست
# 8 کرده او کرده شاهست لیک %~% پیش ضعفم بد نماینده‌ست نیک
# 9 آنچ عین لطف باشد بر عوام %~% قهر شد بر نازنینان کرام
# 10 بس بلا و رنج می‌باید کشید %~% عامه را تا فرق را توانند دید
# 11 کین حروف واسطه ای یار غار %~% پیش واصل خار باشد خار خار
# 12 بس بلا و رنج بایست و وقوف %~% تا رهد آن روح صافی از حروف
# 13 لیک بعضی زین صدا کرتر شدند %~% باز بعضی صافی و برتر شدند
# 14 هم‌چو آب نیل آمد این بلا %~% سعد را آبست و خون بر اشقیا
# 15 هر که پایان‌بین‌تر او مسعودتر %~% جدتر او کارد که افزون دید بر
# 16 زانک داند کین جهان کاشتن %~% هست بهر محشر و برداشتن
# 17 هیچ عقدی بهر عین خود نبود %~% بلک از بهر مقام ربح و سود
# 18 هیچ نبود منکری گر بنگری %~% منکری‌اش بهر عین منکری
# 19 بل برای قهر خصم اندر حسد %~% یا فزونی جستن و اظهار خود
# 20 وآن فزونی هم پی طمع دگر %~% بی‌معانی چاشنی ندهد صور
# 21 زان همی‌پرسی چرا این می‌کنی %~% که صور زیتست و معنی روشنی
# 22 ورنه این گفتن چرا از بهر چیست %~% چونک صورت بهر عین صورتیست
# 23 این چرا گفتن سال از فایده‌ست %~% جز برای این چرا گفتن بدست
# 24 از چه رو فایده جویی ای امین %~% چون بود فایده این خود همین
# 25 پس نقوش آسمان و اهل زمین %~% نیست حکمت کان بود بهر همین
# 26 گر حکیمی نیست این ترتیب چیست %~% ور حکیمی هست چون فعلش تهیست
# 27 کس نسازد نقش گرمابه و خضاب %~% جز پی قصد صواب و ناصواب
PageV04P114
# 1 گفت موسی ای خداوند حساب %~% نقش کردی باز چون کردی خراب
# 2 نر و ماده نقش کردی جان‌فزا %~% وانگهان ویران کنی این را چرا
# 3 گفت حق دانم که این پرسش ترا %~% نیست از انکار و غفلت وز هوا
# 4 ورنه تادیب و عتابت کردمی %~% بهر این پرسش ترا آزردمی
# 5 لیک می‌خواهی که در افعال ما %~% باز جویی حکمت و سر بقا
# 6 تا از آن واقف کنی مر عام را %~% پخته گردانی بدین هر خام را
# 7 قاصدا سایل شدی در کاشفی %~% بر عوام ار چه که تو زان واقفی
# 8 زآنک نیم علم آمد این سؤال %~% هر برونی را نباشد آن مجال
# 9 هم سؤال از علم خیزد هم جواب %~% هم‌چنانک خار و گل از خاک و آب
# 10 هم ضلال از علم خیزد هم هدی %~% هم‌چنانک تلخ و شیرین از ندا
# 11 ز آشنایی خیزد این بغض و ولا %~% وز غذای خویش بود سقم و قوی
# 12 مستفید اعجمی شد آن کلیم %~% تا عجمیان را کند زین سر علیم
# 13 ما هم از وی اعجمی سازیم خویش %~% پاسخش آریم چون بیگانه پیش
# 14 خرفروشان خصم یکدیگر شدند %~% تا کلید قفل آن عقد آمدند
# 15 پس بفرمودش خدا ای ذولباب %~% چون بپرسیدی بیا بشنو جواب
# 16 موسیا تخمی بکار اندر زمین %~% تا تو خود هم وا دهی انصاف این
# 17 چونک موسی کشت و شد کشتش تمام %~% خوشه‌هااش یافت خوبی و نظام
# 18 داس بگرفت و مر آن را می‌برید %~% پس ندا از غیب در گوشش رسید
# 19 که چرا کشتی کنی و پروری %~% چون کمالی یافت آن را می‌بری
# 20 گفت یا رب زان کنم ویران و پست %~% که درینجا دانه هست و کاه هست
# 21 دانه لایق نیست درانبار کاه %~% کاه در انبار گندم هم تباه
# 22 نیست حکمت این دو را آمیختن %~% فرق واجب می‌کند در بیختن
# 23 گفت این دانش تو از کی یافتی %~% که به دانش بیدری بر ساختی
# 24 گفت تمییزم تو دادی ای خدا %~% گفت پس تمییز چون نبود مرا
# 25 در خلایق روحهای پاک هست %~% روحهای تیره گلناک هست
# 26 این صدفها نیست در یک مرتبه %~% در یکی درست و در دیگر شبه
# 27 واجبست اظهار این نیک و تباه %~% هم‌چنانک اظهار گندمها ز کاه
# 28 بهر اظهارست این خلق جهان %~% تا نماند گنج حکمتها نهان
# 29 کنت کنزا کنت مخفیا شنو %~% جوهر خود گم مکن اظهار شو
PageV04P115
# 1 جوهر صدقت خفی شد در دروغ %~% هم‌چو طعم روغن اندر طعم دوغ
# 2 آن دروغت این تن فانی بود %~% راستت آن جان ربانی بود
# 3 سالها این دوغ تن پیدا و فاش %~% روغن جان اندرو فانی و لاش
# 4 تا فرستد حق رسولی بنده‌ای %~% دوغ را در خمره جنباننده‌ای
# 5 تا بجنباند به هنجار و به فن %~% تا بدانم من که پنهان بود من
# 6 یا کلام بنده‌ای کان جزو اوست %~% در رود در گوش او کو وحی جوست
# 7 اذن مؤمن وحی ما را واعیست %~% آنچنان گوشی قرین داعیست
# 8 هم‌چنانک گوش طفل از گفت مام %~% پر شود ناطق شود او درکلام
# 9 ور نباشد طفل را گوش رشد %~% گفت مادر نشنود گنگی شود
# 10 دایما هر کر اصلی گنگ بود %~% ناطق آنکس شد که از مادر شنود
# 11 دانک گوش کر و گنگ از آفتیست %~% که پذیرای دم و تعلیم نیست
# 12 آنک بی‌تعلیم بد ناطق خداست %~% که صفات او ز علتها جداست
# 13 یا چو آدم کرده تلقینش خدا %~% بی‌حجاب مادر و دایه و ازا
# 14 یا مسیحی که به تعلیم ودود %~% در ولادت ناطق آمد در وجود
# 15 از برای دفع تهمت در ولاد %~% که نزادست از زنا و از فساد
# 16 جنبشی بایست اندر اجتهاد %~% تا که دوغ آن روغن از دل باز داد
# 17 روغن اندر دوغ باشد چون عدم %~% دوغ در هستی برآورده علم
# 18 آنک هستت می‌نماید هست پوست %~% وآنک فانی می‌نماید اصل اوست
# 19 دوغ روغن ناگرفتست و کهن %~% تا بنگزینی بنه خرجش مکن
# 20 هین بگردانش به دانش دست دست %~% تا نماید آنچ پنهان کرده است
# 21 زآنک این فانی دلیل باقیست %~% لابه مستان دلیل ساقیست
PageV04P116
# 1 هست بازیهای آن شیر علم %~% مخبری از بادهای مکتتم
# 2 گر نبودی جنبش آن بادها %~% شیر مرده کی بجستی در هوا
# 3 زان شناسی باد را گر آن صباست %~% یا دبورست این بیان آن خفاست
# 4 این بدن مانند آن شیر علم %~% فکر می‌جنباند او را دم به دم
# 5 فکر کان از مشرق آید آن صباست %~% وآنک از مغرب دبور با وباست
# 6 مشرق این باد فکرت دیگرست %~% مغرب این باد فکرت زان سرست
# 7 مه جمادست و بود شرقش جماد %~% جان جان جان بود شرق فؤاد
# 8 شرق خورشیدی که شد باطن‌فروز %~% قشر و عکس آن بود خورشید روز
# 9 زآنک چون مرده بود تن بی‌لهب %~% پیش او نه روز بنماید نه شب
# 10 ور نباشد آن چو این باشد تمام %~% بی‌شب و بی روز دارد انتظام
# 11 هم‌چنانک چشم می‌بیند به خواب %~% بی‌مه و خورشید ماه و آفتاب
# 12 نوم ما چون شد اخ الموت ای فلان %~% زین برادر آن برادر را بدان
# 13 ور بگویندت که هست آن فرع این %~% مشنو آن را ای مقلد بی‌یقین
# 14 می‌بیند خواب جانت وصف حال %~% که به بیداری نبینی بیست سال
# 15 در پی تعبیر آن تو عمرها %~% می‌دوی سوی شهان با دها
# 16 که بگو آن خواب را تعبیر چیست %~% فرع گفتن این چنین سر را سگیست
# 17 خواب عامست این و خود خواب خواص %~% باشد اصل اجتبا و اختصاص
# 18 پیل باید تا چو خسپد او ستان %~% خواب بیند خطه هندوستان
# 19 خر نبیند هیچ هندستان به خواب %~% خر ز هندستان نکردست اغتراب
# 20 جان هم‌چون پیل باید نیک زفت %~% تا به خواب او هند داند رفت تفت
# 21 ذکر هندستان کند پیل از طلب %~% پس مصور گردد آن ذکرش به شب
# 22 اذکروا الله کار هر اوباش نیست %~% ارجعی بر پای هر قلاش نیست
# 23 لیک تو آیس مشو هم پیل باش %~% ور نه پیلی در پی تبدیل باش
# 24 کیمیاسازان گردون را ببین %~% بشنو از میناگران هر دم طنین
# 25 نقش‌بندانند در جو فلک %~% کارسازانند بهر لی و لک
# 26 گر نبینی خلق مشکین جیب را %~% بنگر ای شب‌کور این آسیب را
# 27 هر دم آسیبست بر ادراک تو %~% نبت نو نو رسته بین از خاک تو
# 28 زین بد ابراهیم ادهم دیده خواب %~% بسط هندستان دل را بی‌حجاب
# 29 لاجرم زنجیرها را بر درید %~% مملکت بر هم زد و شد ناپدید
# 30 آن نشان دید هندستان بود %~% که جهد از خواب و دیوانه شود
# 31 می‌فشاند خاک بر تدبیرها %~% می‌دراند حلقه زنجیرها
# 32 آنچنان که گفت پیغامبر ز نور %~% که نشانش آن بود اندر صدور
# 33 که تجافی آرد از دار الغرور %~% هم انابت آرد از دار السرور
# 34 بهر شرح این حدیث مصطفی %~% داستانی بشنو ای یار صفا
PageV04P117
# 1 پادشاهی داشت یک برنا پسر %~% باطن و ظاهر مزین از هنر
# 2 خواب دید او کان پسر ناگه بمرد %~% صافی عالم بر آن شه گشت درد
# 3 خشک شد از تاب آتش مشک او %~% که نماند از تف آتش اشک او
# 4 آنچنان پر شد ز دود و درد شاه %~% که نمی‌یابید در وی راه آه
# 5 خواست مردن قالبش بی‌کار شد %~% عمر مانده بود شه بیدار شد
# 6 شادیی آمد ز بیداریش پیش %~% که ندیده بود اندر عمر خویش
# 7 که ز شادی خواست هم فانی شدن %~% بس مطوق آمد این جان و بدن
# 8 از دم غم می‌بمیرد این چراغ %~% وز دم شادی بمیرد اینت لاغ
# 9 در میان این دو مرگ او زنده است %~% این مطوق شکل جای خنده است
# 10 شاه با خود گفت شادی را سبب %~% آنچنان غم بود از تسبیب رب
# 11 ای عجب یک چیز از یک روی مرگ %~% وان ز یک روی دگر احیا و برگ
# 12 آن یکی نسبت بدان حالت هلاک %~% باز هم آن سوی دیگر امتساک
# 13 شادی تن سوی دنیاوی کمال %~% سوی روز عاقبت نقص و زوال
# 14 خنده را در خواب هم تعبیر خوان %~% گریه گوید با دریغ و اندهان
# 15 گریه را در خواب شادی و فرح %~% هست در تعبیر ای صاحب مرح
# 16 شاه اندیشید کین غم خود گذشت %~% لیک جان از جنس این بدظن گشت
# 17 ور رسد خاری چنین اندر قدم %~% که رود گل یادگاری بایدم
# 18 چون فنا را شد سبب بی‌منتهی %~% پس کدامین راه را بندیم ما
# 19 صد دریچه و در سوی مرگ لدیغ %~% می‌کند اندر گشادن ژیغ ژیغ
# 20 ژیغ‌ژیغ تلخ آن درهای مرگ %~% نشنود گوش حریص از حرص برگ
# 21 از سوی تن دردها بانگ درست %~% وز سوی خصمان جفا بانگ درست
# 22 جان سر بر خوان دمی فهرست طب %~% نار علتها نظر کن ملتهب
# 23 زان همه غرها درین خانه رهست %~% هر دو گامی پر ز کزدمها چهست
# 24 باد تندست و چراغم ابتری %~% زو بگیرانم چراغ دیگری
# 25 تا بود کز هر دو یک وافی شود %~% گر به باد آن یک چراغ از جا رود
# 26 هم‌چو عارف کن تن ناقص چراغ %~% شمع دل افروخت از بهر فراغ
# 27 تا که روزی کین بمیرد ناگهان %~% پیش چشم خود نهد او شمع جان
# 28 او نکرد این فهم پس داد از غرر %~% شمع فانی را بفانیی دگر
PageV04P118
# 1 پس عروسی خواست باید بهر او %~% تا نماید زین تزوج نسل رو
# 2 گر رود سوی فنا این باز باز %~% فرخ او گردد ز بعد باز باز
# 3 صورت او باز گر زینجا رود %~% معنی او در ولد باقی بود
# 4 بهر این فرمود آن شاه نبیه %~% مصطفی که الولد سر ابیه
# 5 بهر این معنی همه خلق از شغف %~% می‌بیاموزند طفلان را حرف
# 6 تا بماند آن معانی در جهان %~% چون شود آن قالب ایشان نهان
# 7 حق به حکمت حرصشان دادست جد %~% بهر رشد هر صغیر مستعد
# 8 من هم از بهر دوام نسل خویش %~% جفت خواهم پور خود را خوب کیش
# 9 دختری خواهم ز نسل صالحی %~% نی ز نسل پادشاهی کالحی
# 10 شاه خود این صالحست آزاد اوست %~% نی اسیر حرص فرجست و گلوست
# 11 مر اسیران را لقب کردند شاه %~% عکس چون کافور نام آن سیاه
# 12 شد مفازه بادیه خون‌خوار نام %~% نیکبخت آن پیس را کردند عام
# 13 بر اسیر شهوت و حرص و امل %~% بر نوشته میر یا صدر اجل
# 14 آن اسیران اجل را عام داد %~% نام امیران اجل اندر بلاد
# 15 صدر خوانندش که در صف نعال %~% جان او پستست یعنی جاه و مال
# 16 شاه چون با زاهدی خویشی گزید %~% این خبر در گوش خاتونان رسید
PageV04P119
# 1 مادر شه‌زاده گفت از نقص عقل %~% شرط کفویت بود در عقل نقل
# 2 تو ز شح و بخل خواهی وز دها %~% تا ببندی پور ما را بر گدا
# 3 گفت صالح را گدا گفتن خطاست %~% کو غنی القلب از داد خداست
# 4 در قناعت می‌گریزد از تقی %~% نه از لیمی و کسل هم‌چون گدا
# 5 قلتی کان از قناعت وز تقاست %~% آن ز فقر و قلت دونان جداست
# 6 حبه‌ای آن گر بیابد سر نهد %~% وین ز گنج زر به همت می‌جهد
# 7 شه که او از حرص قصد هر حرام %~% می‌کند او را گدا گوید همام
# 8 گفت کو شهر و قلاع او را جهاز %~% یا نثار گوهر و دینار ریز
# 9 گفت رو هر که غم دین برگزید %~% باقی غمها خدا از وی برید
# 10 غالب آمد شاه و دادش دختری %~% از نژاد صالحی خوش جوهری
# 11 در ملاحت خود نظیر خود نداشت %~% چهره‌اش تابان‌تر از خورشید چاشت
# 12 حسن دختر این خصالش آنچنان %~% کز نکویی می‌نگنجد در بیان
# 13 صید دین کن تا رسد اندر تبع %~% حسن و مال و جاه و بخت منتفع
# 14 آخرت قطار اشتر دان به ملک %~% در تبع دنیاش هم‌چون پشم و پشک
# 15 پشم بگزینی شتر نبود ترا %~% ور بود اشتر چه قیمت پشم را
# 16 چون بر آمد این نکاح آن شاه را %~% با نژاد صالحان بی مرا
# 17 از قضا کمپیرکی جادو که بود %~% عاشق شه‌زاده با حسن و جود
# 18 جادوی کردش عجوزه کابلی %~% کی برد زان رشک سحر بابلی
# 19 شه بچه شد عاشق کمپیر زشت %~% تا عروس و آن عروسی را بهشت
# 20 یک سیه دیوی و کابولی زنی %~% گشت به شه‌زاده ناگه ره‌زنی
# 21 آن نودساله عجوزی گنده کس %~% نه خرد هشت آن ملک را و نه نس
# 22 تا به سالی بود شه‌زاده اسیر %~% بوسه‌جایش نعل کفش گنده پیر
# 23 صحبت کمپیر او را می‌درود %~% تا ز کاهش نیم‌جانی مانده بود
# 24 دیگران از ضعف وی با درد سر %~% او ز سکر سحر از خود بی‌خبر
# 25 این جهان بر شاه چون زندان شده %~% وین پسر بر گریه‌شان خندان شده
# 26 شاه بس بیچاره شد در برد و مات %~% روز و شب می‌کرد قربان و زکات
# 27 زانک هر چاره که می‌کرد آن پدر %~% عشق کمپیرک همی‌شد بیشتر
# 28 پس یقین گشتش که مطلق آن سریست %~% چاره او را بعد از این لابه گریست
# 29 سجده می‌کرد او که هم فرمان تراست %~% غیر حق بر ملک حق فرمان کراست
# 30 لیک این مسکین همی‌سوزد چو عود %~% دست گیرش ای رحیم و ای ودود
# 31 تا ز یا رب یا رب و افغان شاه %~% ساحری استاد پیش آمد ز راه
PageV04P120
# 1 او شنیده بود از دور این خبر %~% که اسیر پیرزن گشت آن پسر
# 2 کان عجوزه بود اندر جادوی %~% بی‌نظیر و آمن از مثل و دوی
# 3 دست بر بالای دستست ای فتی %~% در فن و در زور تا ذات خدا
# 4 منتهای دستها دست خداست %~% بحر بی‌شک منتهای سیلهاست
# 5 هم ازو گیرند مایه ابرها %~% هم بدو باشد نهایت سیل را
# 6 گفت شاهش کین پسر از دست رفت %~% گفت اینک آمدم درمان زفت
# 7 نیست همتا زال را زین ساحران %~% جز من داهی رسیده زان کران
# 8 چون کف موسی به امر کردگار %~% نک برآرم من ز سحر او دمار
# 9 که مرا این علم آمد زان طرف %~% نه ز شاگردی سحر مستخف
# 10 آمدم تا بر گشایم سحر او %~% تا نماند شاه‌زاده زردرو
# 11 سوی گورستان برو وقت سحور %~% پهلوی دیوار هست اسپید گور
# 12 سوی قبله باز کاو آنجای را %~% تا ببینی قدرت و صنع خدا
# 13 بس درازست این حکایت تو ملول %~% زبده را گویم رها کردم فضول
# 14 آن گره‌های گران را بر گشاد %~% پس ز محنت پور شه را راه داد
# 15 آن پسر با خویش آمد شد دوان %~% سوی تخت شاه با صد امتحان
# 16 سجده کرد و بر زمین می‌زد ذقن %~% در بغل کرده پسر تیغ و کفن
# 17 شاه آیین بست و اهل شهر شاد %~% وآن عروس ناامید بی‌مراد
# 18 عالم از سر زنده گشت و پر فروز %~% ای عجب آن روز روز امروز روز
# 19 یک عروسی کرد شاه او را چنان %~% که جلاب قند بد پیش سگان
# 20 جادوی کمپیر از غصه بمرد %~% روی و خوی زشت فا مالک سپرد
# 21 شاه‌زاده در تعجب مانده بود %~% کز من او عقل و نظر چون در ربود
# 22 نو عروسی دید هم‌چون ماه حسن %~% که همی زد بر ملیحان راه حسن
# 23 گشت بیهوش و برو اندر فتاد %~% تا سه روز از جسم وی گم شد فؤاد
# 24 سه شبان روز او ز خود بیهوش گشت %~% تا که خلق از غشی او پر جوش گشت
# 25 از گلاب و از علاج آمد به خود %~% اندک اندک فهم گشتش نیک و بد
# 26 بعد سالی گفت شاهش در سخن %~% کای پسر یاد آر از آن یار کهن
# 27 یاد آور زان ضجیع و زان فراش %~% تا بدین حد بی‌وفا و مر مباش
# 28 گفت رو من یافتم دار السرور %~% وا رهیدم از چه دار الغرور
# 29 هم‌چنان باشد چومؤمنراه یافت %~% سوی نور حق ز ظلمت روی تافت
PageV04P121
# 1 ای برادر دانک شه‌زاده توی %~% در جهان کهنه زاده از نوی
# 2 کابلی جادو این دنیاست کو %~% کرد مردان را اسیر رنگ و بو
# 3 چون در افکندت دریغ آلوده روذ %~% دم به دم می‌خوان و می‌دم قل اعوذ
# 4 تا رهی زین جادوی و زین قلق %~% استعاذت خواه از رب الفلق
# 5 زان نبی دنیات را سحاره خواند %~% کو به افسون خلق را در چه نشاند
# 6 هین فسون گرم دارد گنده پیر %~% کرده شاهان را دم گرمش اسیر
# 7 در درون سینه نفاثات اوست %~% عقده‌های سحر را اثبات اوست
# 8 ساحره دنیا قوی دانا زنیست %~% حل سحر او به پای عامه نیست
# 9 ور گشادی عقد او را عقلها %~% انبیا را کی فرستادی خدا
# 10 هین طلب کن خوش‌دمی عقده‌گشا %~% رازدان یفعل الله ما یشا
# 11 هم‌چو ماهی بسته است او به شست %~% شاه زاده ماند سالی و تو شصت
# 12 شصت سال از شست او در محنتی %~% نه خوشی نه بر طریق سنتی
# 13 فاسقی بدبخت نه دنیات خوب %~% نه رهیده از وبال و از ذنوب
# 14 نفخ او این عقده‌ها را سخت کرد %~% پس طلب کن نفخه خلاق فرد
# 15 تا نفخت فیه من روحی ترا %~% وا رهاند زین و گوید برتر آ
# 16 جز به نفخ حق نسوزد نفخ سحر %~% نفخ قهرست این و آن دم نفح مهر
# 17 رحمت او سابقست از قهر او %~% سابقی خواهی برو سابق بجو
# 18 تا رسی اندر نفوس زوجت %~% کای شه مسحور اینک مخرجت
# 19 با وجود زال ناید انحلال %~% در شبیکه و در بر آن پر دلال
# 20 نه بگفتست آن سراج امتان %~% این جهان و آن جهان را ضرتان
# 21 پس وصال این فراق آن بود %~% صحت این تن سقام جان بود
# 22 سخت می‌آید فراق این ممر %~% پس فراق آن مقر دان سخت‌تر
# 23 چون فراق نقش سخت آید ترا %~% تا چه سخت آید ز نقاشش جدا
# 24 ای که صبرت نیست از دنیای دون %~% چونت صبرست از خدا ای دوست چون
# 25 چونک صبرت نیست زین آب سیاه %~% چون صبوری داری از چشمه اله
# 26 چونک بی این شرب کم داری سکون %~% چون ز ابراری جدا وز یشربون
# 27 گر ببینی یک نفس حسن ودود %~% اندر آتش افکنی جان و وجود
# 28 جیفه بینی بعد از آن این شرب را %~% چون ببینی کر و فر قرب را
# 29 هم‌چو شه‌زاده رسی در یار خویش %~% پس برون آری ز پا تو خار خویش
# 30 جهد کن در بی‌خودی خود را بیاب %~% زودتر والله اعلم بالصواب
# 31 هر زمانی هین مشو با خویش جفت %~% هر زمان چون خر در آب و گل میفت
# 32 از قصور چشم باشد آن عثار %~% که نبیند شیب و بالا کور وار
# 33 بوی پیراهان یوسف کن سند %~% زانک بویش چشم روشن می‌کند
# 34 صورت پنهان و آن نور جبین %~% کرده چشم انبیا را دوربین
# 35 نور آن رخسار برهاند ز نار %~% هین مشو قانع به نور مستعار
# 36 چشم را این نور حالی‌بین کند %~% جسم و عقل و روح را گرگین کند
# 37 صورتش نورست و در تحقیق نار %~% گر ضیا خواهی دو دست از وی بدار
# 38 دم به دم در رو فتد هر جا رود %~% دیده و جانی که حالی‌بین بود
# 39 دور بیند دوربین بی‌هنر %~% هم‌چنانک دور دیدن خواب در
# 40 خفته باشی بر لب جو خشک‌لب %~% می‌دوی سوی سراب اندر طلب
# 41 دور می‌بینی سراب و می‌دوی %~% عاشق آن بینش خود می‌شوی
# 42 می‌زنی در خواب با یاران تو لاف %~% که منم بینادل و پرده‌شکاف
# 43 نک بدان سو آب دیدم هین شتاب %~% تا رویم آنجا و آن باشد سراب
# 44 هر قدم زین آب تازی دورتر %~% دو دوان سوی سراب با غرر
# 45 عین آن عزمت حجاب این شده %~% که به تو پیوسته است و آمده
# 46 بس کسا عزمی به جایی می‌کند %~% از مقامی کان غرض در وی بود
# 47 دید و لاف خفته می‌ناید به کار %~% جز خیالی نیست دست از وی بدار
# 48 خوابناکی لیک هم بر راه خسپ %~% الله الله بر ره الله خسپ
# 49 تا بود که سالکی بر تو زند %~% از خیالات نعاست بر کند
# 50 خفته را گر فکر گردد هم‌چو موی %~% او از آن دقت نیابد راه کوی
# 51 فکر خفته گر دوتا و گر سه‌تاست %~% هم خطا اندر خطا اندر خطاست
# 52 موج بر وی می‌زند بی‌احتراز %~% خفته پویان در بیابان دراز
# 53 خفته می‌بیند عطشهای شدید %~% آب اقرب منه من حبل الورید
PageV04P122
# 1 هم‌چنان کن زاهد اندر سال قحط %~% بود او خندان و گریان جمله رهط
# 2 پس بگفتندش چه جای خنده است %~% قحط بیخ مؤمنان بر کنده است
# 3 رحمت از ما چشم خود بر دوختست %~% ز آفتاب تیز صحرا سوختست
# 4 کشت و باغ و رز سیه استاده است %~% در زمین نم نیست نه بالا نه پست
# 5 خل می‌میرند زین قحط و عذاب %~% ده ده و صد صد چو ماهی دور از آب
# 6 بر مسلمانان نمی‌آری تو رحم %~% مؤمنان خویشند و یک تن شحم و لحم
# 7 رنج یک جزوی ز تن رنج همه‌ست %~% گر دم صلحست یا خود ملحمه‌ست
# 8 گفت در چشم شما قحطست این %~% پیش چشمم چون بهشتست این زمین
# 9 من همی‌بینم بهر دشت و مکان %~% خوشه‌ها انبه رسیده تا میان
# 10 خوشه‌ها در موج از باد صبا %~% پر بیابان سبزتر از گندنا
# 11 ز آزمون من دست بر وی می‌زنم %~% دست و چشم خویش را چون بر کنم
# 12 یار فرعون تنید ای قوم دون %~% زان نماید مر شما را نیل خون
# 13 یار موسی خرد گردید زود %~% تا نماند خون بینید آب رود
# 14 با پدر از تو جفایی می‌رود %~% آن پدر در چشم تو سگ می‌شود
# 15 آن پدر سگ نیست تاثیر جفاست %~% که چنان حرمت نظر را سگ نماست
# 16 گرگ می‌دیدند یوسف را به چشم %~% چونک اخوان را حسودی بود و خشم
# 17 با پدر چون صلح کردی خشم رفت %~% آن سگی شد گشت بابا یار تفت
PageV04P123
# 1 کل عالم صورت عقل کلست %~% کوست بابای هر آنک اهل قل است
# 2 چون کسی با عقل کل کفران فزود %~% صورت کل پیش او هم سگ نمود
# 3 صلح کن با این پدر عاقی بهل %~% تا که فرش زر نماید آب و گل
# 4 پس قیامت نقد حال تو بود %~% پیش تو چرخ و زمین مبدل شود
# 5 من که صلحم دایما با این پدر %~% این جهان چون جنتستم در نظر
# 6 هر زمان نو صورتی و نو جمال %~% تا ز نو دیدن فرو میرد ملال
# 7 من همی‌بینم جهان را پر نعیم %~% آبها از چشمه‌ها جوشان مقیم
# 8 بانگ آبش می‌رسد در گوش من %~% مست می‌گردد ضمیر و هوش من
# 9 شاخه‌ها رقصان شده چون تایبان %~% برگها کف‌زن مثال مطربان
# 10 برق آیینه‌ست لامع از نمد %~% گر نماید آینه تا چون بود
# 11 از هزاران می‌نگویم من یکی %~% ز آنک آکندست هر گوش از شکی
# 12 پیش وهم این گفت مژده دادنست %~% عقل گوید مژده چه نقد منست
PageV04P124
# 1 هم‌چو پوران عزیز اندر گذر %~% آمده پرسان ز احوال پدر
# 2 گشته ایشان پیر و باباشان جوان %~% پس پدرشان پیش آمد ناگهان
# 3 پس بپرسیدند ازو کای ره‌گذر %~% از عزیر ما عجب داری خبر
# 4 که کسی‌مان گفت که امروز آن سند %~% بعد نومیدی ز بیرون می‌رسد
# 5 گفت آری بعد من خواهد رسید %~% آن یکی خوش شد چو این مژده شنید
# 6 بانگ می‌زد کای مبشر باش شاد %~% وان دگر بشناخت بیهوش اوفتاد
# 7 که چه جای مژده است ای خیره‌سر %~% که در افتادیم در کان شکر
# 8 وهم را مژده‌ست و پیش عقل نقد %~% ز انک چشم وهم شد محجوب فقد
# 9 کافران را درد و مؤمن را بشیر %~% لیک نقد حال در چشم بصیر
# 10 زانک عاشق در دم نقدست مست %~% لاجرم از کفر و ایمان برترست
# 11 کفر و ایمان هر دو خود دربان اوست %~% کوست مغز و کفر و دین او را دو پوست
# 12 کفر قشر خشک رو بر تافته %~% باز ایمان قشر لذت یافته
# 13 قشرهای خشک را جا آتش است %~% قشر پیوسته به مغز جان خوش است
# 14 مغز خود از مرتبه خوش برترست %~% برترست از خوش که لذت گسترست
# 15 این سخن پایان ندارد باز گرد %~% تا برآرد موسیم از بحر گرد
# 16 درخور عقل عوام این گفته شد %~% از سخن باقی آن بنهفته شد
# 17 زر عقلت ریزه است ای متهم %~% بر قراضه مهر سکه چون نهم
# 18 عقل تو قسمت شده بر صد مهم %~% بر هزاران آرزو و طم و رم
# 19 جمع باید کرد اجزا را به عشق %~% تا شوی خوش چون سمرقند و دمشق
# 20 جو جوی چون جمع گردی ز اشتباه %~% پس توان زد بر تو سکه پادشاه
# 21 ور ز مثقالی شوی افزون تو خام %~% از تو سازد شه یکی زرینه جام
# 22 پس برو هم نام و هم القاب شاه %~% باشد و هم صورتش ای وصل خواه
# 23 تا که معشوقت بود هم نان هم آب %~% هم چراغ و شاهد و نقل شراب
# 24 جمع کن خود را جماعت رحمتست %~% تا توانم با تو گفتن آنچ هست
# 25 زانک گفتن از برای باوریست %~% جان شرک از باوری حق بریست
# 26 جان قسمت گشته بر حشو فلک %~% در میان شصت سودا مشترک
# 27 پس خموشی به دهد او را ثبوت %~% پس جواب احمقان آمد سکوت
# 28 این همی‌دانم ولی مستی تن %~% می‌گشاید بی‌مراد من دهن
# 29 آنچنان که از عطسه و از خامیاز %~% این دهان گردد بناخواه تو باز
PageV04P125
# 1 هم‌چو پیغامبر ز گفتن وز نثار %~% توبه آرم روز من هفتاد بار
# 2 لیک آن مستی شود توبه‌شکن %~% منسی است این مستی تن جامه کن
# 3 حکمت اظهار تاریخ دراز %~% مستیی انداخت در دانای راز
# 4 راز پنهان با چنین طبل و علم %~% آب جوشان گشته از جف القلم
# 5 رحمت بی‌حد روانه هر زمان %~% خفته‌اید از درک آن ای مردمان
# 6 جامه خفته خورد از جوی آب %~% خفته اندر خواب جویای سراب
# 7 می‌رود آنجا که بوی آب هست %~% زین تفکر راه را بر خویش بست
# 8 زانک آنجا گفت زینجا دور شد %~% بر خیالی از حقی مهجور شد
# 9 دوربینانند و بس خفته‌روان %~% رحمتی آریدشان ای ره‌روان
# 10 من ندیدم تشنگی خواب آورد %~% خواب آرد تشنگی بی‌خرد
# 11 خود خرد آنست کو از حق چرید %~% نه خرد کان را عطارد آورید
PageV04P126
# 1 پیش‌بینی این خرد تا گور بود %~% وآن صاحب دل به نفخ صور بود
# 2 این خرد از گور و خاکی نگذرد %~% وین قدم عرصه عجایب نسپرد
# 3 زین قدم وین عقل رو بیزار شو %~% چشم غیبی جوی و برخوردار شو
# 4 هم‌چو موسی نور کی یابد ز جیب %~% سخره استاد و شاگردان کتاب
# 5 زین نظر وین عقل ناید جز دوار %~% پس نظر بگذار و بگزین انتظار
# 6 از سخن‌گویی مجویید ارتفاع %~% منتظر را به ز گفتن استماع
# 7 منصب تعلیم نوع شهوتست %~% هر خیال شهوتی در ره بتست
# 8 گر بفضلش پی ببردی هر فضول %~% کی فرستادی خدا چندین رسول
# 9 عقل جزوی هم‌چو برقست و درخش %~% در درخشی کی توان شد سوی وخش
# 10 نیست نور برق بهر رهبری %~% بلک امریست ابر را که می‌گری
# 11 برق عقل ما برای گریه است %~% تا بگرید نیستی در شوق هست
# 12 عقل کودک گفت بر کتاب تن %~% لیک نتواند به خود آموختن
# 13 عقل رنجور آردش سوی طبیب %~% لیک نبود در دوا عقلش مصیب
# 14 نک شیاطین سوی گردون می‌شدند %~% گوش بر اسرار بالا می‌زدند
# 15 می‌ربودند اندکی زان رازها %~% تا شهب می‌راندشان زود از سما
# 16 که روید آنجا رسولی آمدست %~% هر چه می‌خواهید زو آید به دست
# 17 گر همی‌جویید در بی‌بها %~% ادخلوا الابیات من ابوابها
# 18 می‌زن آن حلقه در و بر باب بیست %~% از سوی بام فلکتان راه نیست
# 19 نیست حاجتتان بدین راه دراز %~% خاکیی را داده‌ایم اسرار راز
# 20 پیش او آیید اگر خاین نیید %~% نیشکر گردید ازو گرچه نیید
# 21 سبزه رویاند ز خاکت آن دلیل %~% نیست کم از سم اسپ جبرئیل
# 22 سبزه گردی تازه گردی در نوی %~% گر توخاک اسپ جبریلی شوی
# 23 سبزه جان‌بخش که آن را سامری %~% کرد در گوساله تا شد گوهری
# 24 جان گرفت و بانگ زد زان سبزه او %~% آنچنان بانگی که شد فتنه عدو
# 25 گر امین آیید سوی اهل راز %~% وا رهید از سر کله مانند باز
# 26 سر کلاه چشم‌بند گوش‌بند %~% که ازو بازست مسکین و نژند
# 27 زان کله مر چشم بازان را سدست %~% که همه میلش سوی جنس خودست
# 28 چون برید از جنس با شه گشت یار %~% بر گشاید چشم او را بازدار
# 29 راند دیوان را حق از مرصاد خویش %~% عقل جزوی را ز استبداد خویش
# 30 که سری کم کن نه‌ای تو مستبد %~% بلک شاگرد دلی و مستعد
# 31 رو بر دل رو که تو جزو دلی %~% هین که بنده پادشاه عادلی
# 32 بندگی او به از سلطانیست %~% که انا خیر دم شیطانیست
# 33 فرق بین و برگزین تو ای حبیس %~% بندگی آدم از کبر بلیس
# 34 گفت آنک هست خورشید ره او %~% حرف طوبی هر که ذلت نفسه
# 35 سایه طوبی ببین وخوش بخسپ %~% سر بنه در سایه بی‌سرکش بخسپ
# 36 ظل ذلت نفسه خوش مضجعیست %~% مستعد آن صفا و مهجعیست
# 37 گر ازین سایه روی سوی منی %~% زود طاغی گردی و ره گم کنی
PageV04P127
# 1 پس برو خاموش باش از انقیاد %~% زیر ظل امر شیخ و اوستاد
# 2 ورنه گر چه مستعد و قابلی %~% مسخ گردی تو ز لاف کاملی
# 3 هم ز استعداد وا مانی اگر %~% سر کشی ز استاد راز و با خبر
# 4 صبر کن در موزه دوزی تو هنوز %~% ور بوی بی‌صبر گردی پاره‌دوز
# 5 کهنه‌دوزان گر بدیشان صبر و حلم %~% جمله نودوزان شدندی هم به علم
# 6 بس بکوشی و بخر از کلال %~% هم تو گویی خویش کالعقل عقال
# 7 هم‌چو آن مرد مفلسف روز مرگ %~% عقل را می‌دید بس بی‌بال و برگ
# 8 بی‌غرض می‌کرد آن دم اعتراف %~% کز ذکاوت راندیم اسپ از گزاف
# 9 از غروری سر کشیدیم از رجال %~% آشنا کردیم در بحر خیال
# 10 آشنا هیچست اندر بحر روح %~% نیست اینجا چاره جز کشتی نوح
# 11 این چنین فرمود این شاه رسل %~% که منم کشتی درین دریای کل
# 12 یا کسی کو در بصیرتهای من %~% شد خلیفه راستی بر جای من
# 13 کشتی نوحیم در دریا که تا %~% رو نگردانی ز کشتی ای فتی
# 14 هم‌چو کنعان سوی هر کوهی مرو %~% از نبی لا عاصم الیوم شنو
# 15 می‌نماید پست این کشتی ز بند %~% می‌نماید کوه فکرت بس بلند
# 16 پست منگر هان و هان این پست را %~% بنگر آن فضل حق پیوست را
# 17 در علو کوه فکرت کم نگر %~% که یکی موجش کند زیر و زبر
# 18 گر تو کنعانی نداری باورم %~% گر دو صد چندین نصیحت پرورم
# 19 گوش کنعان کی پذیرد این کلام %~% که برو مهر خدایست و ختام
# 20 کی گذارد موعظه بر مهر حق %~% کی بگرداند حدث حکم سبق
# 21 لیک می‌گویم حدیث خوش‌پیی %~% بر امید آنک تو کنعان نه‌ای
# 22 آخر این اقرار خواهی کرد هین %~% هم ز اول روز آخر را ببین
# 23 می‌توانی دید آخر را مکن %~% چشم آخربینت را کور کهن
# 24 هر که آخربین بود مسعودوار %~% نبودش هر دم ز ره رفتن عثار
# 25 گر نخواهی هر دمی این خفت‌خیز %~% کن ز خاک پایی مردی چشم تیز
# 26 کحل دیده ساز خاک پاش را %~% تا بیندازی سر اوباش را
# 27 که ازین شاگردی و زین افتقار %~% سوزنی باشی شوی تو ذوالفقار
# 28 سرمه کن تو خاک هر بگزیده را %~% هم بسوزد هم بسازد دیده را
# 29 چشم اشتر زان بود بس نوربار %~% کو خورد از بهر نور چشم خار
PageV04P128
# 1 اشتری را دید روزی استری %~% چونک با او جمع شد در آخری
# 2 گفت من بسیار می‌افتم برو %~% در گریوه و راه و در بازار و کو
# 3 خاصه از بالای که تا زیر کوه %~% در سر آیم هر زمانی از شکوه
# 4 کم همی‌افتی تو در رو بهر چیست %~% یا مگر خود جان پاکت دولتیست
# 5 در سر آیم هر دم و زانو زنم %~% پوز و زانو زان خطا پر خون کنم
# 6 کژ شود پالان و رختم بر سرم %~% وز مکاری هر زمان زخمی خورم
# 7 هم‌چو کم عقلی که از عقل تباه %~% بشکند توبه بهر دم در گناه
# 8 مسخره ابلیس گردد در زمن %~% از ضعیفی رای آن توبه‌شکن
# 9 در سر آید هر زمان چون اسپ لنگ %~% که بود بارش گران و راه سنگ
# 10 می‌خورد از غیب بر سر زخم او %~% از شکست توبه آن ادبارخو
# 11 باز توبه می‌کند با رای سست %~% دیو یک تف کرد و توبه‌ش را سکست
# 12 ضعف اندر ضعف و کبرش آنچنان %~% که به خواری بنگرد در واصلان
# 13 ای شتر که تو مثال مؤمنی %~% کم فتی در رو و کم بینی زنی
# 14 تو چه داری که چنین بی‌آفتی %~% بی‌عثاری و کم اندر رو فتی
# 15 گفت گر چه هر سعادت از خداست %~% در میان ما و تو بس فرقهاست
# 16 سر بلندم من دو چشم من بلند %~% بینش عالی امانست از گزند
# 17 از سر که من ببینم پای کوه %~% هر گو و هموار را من توه توه
# 18 هم‌چنانک دید آن صدر اجل %~% پیش کار خویش تا روز اجل
# 19 آنچ خواهد بود بعد بیست سال %~% داند اندر حال آن نیکو خصال
# 20 حال خود تنها ندید آن متقی %~% بلک حال مغربی و مشرقی
# 21 نور در چشم و دلش سازد سکن %~% بهر چه سازد پی حب الوطن
# 22 هم‌چو یوسف کو بدید اول به خواب %~% که سجودش کرد ماه و آفتاب
# 23 از پس ده سال بلک بیشتر %~% آنچ یوسف دید بد بر کرد سر
# 24 نیست آن ینظر به نور الله گزاف %~% نور ربانی بود گردون شکاف
# 25 نیست اندر چشم تو آن نور رو %~% هستی اندر حس حیوانی گرو
# 26 تو ز ضعف چشم بینی پیش پا %~% تو ضعیف و هم ضعیفت پیشوا
# 27 پیشوا چشمست دست و پای را %~% کو ببیند جای را ناجای را
# 28 دیگر آنک چشم من روشن‌ترست %~% دیگر آنک خلقت من اطهرست
# 29 زانک هستم من ز اولاد حلال %~% نه ز اولاد زنا و اهل ضلال
# 30 تو ز اولاد زنایی بی‌گمان %~% تیر کژ پرد چو بد باشد کمان
PageV04P129
# 1 گفت استر راست گفتی ای شتر %~% این بگفت و چشم کرد از اشک پر
# 2 ساعتی بگریست و در پایش فتاد %~% گفت ای بگزیده رب العباد
# 3 چه زیان دارد گر از فرخندگی %~% در پذیری تو مرا دربندگی
# 4 گفت چون اقرار کردی پیش من %~% رو که رستی تو ز آفات زمن
# 5 دادی انصاف و رهیدی از بلا %~% تو عدو بودی شدی ز اهل ولا
# 6 خوی بد در ذات تو اصلی نبود %~% کز بد اصلی نیاید جز جحود
# 7 آن بد عاریتی باشد که او %~% آرد اقرار و شود او توبه‌جو
# 8 هم‌چو آدم زلتش عاریه بود %~% لاجرم اندر زمان توبه نمود
# 9 چونک اصلی بود جرم آن بلیس %~% ره نبودش جانب توبه نفیس
# 10 رو که رستی از خود و از خوی بد %~% واز زبانه نار و از دندان دد
# 11 رو که اکنون دست در دولت زدی %~% در فکندی خود به بخت سرمدی
# 12 ادخلی تو فی عبادی یافتی %~% ادخلی فی جنتی در بافتی
# 13 در عبادش راه کردی خویش را %~% رفتی اندر خلد از راه خفا
# 14 اهدنا گفتی صراط مستقیم %~% دست تو بگرفت و بردت تا نعیم
# 15 نار بودی نور گشتی ای عزیز %~% غوره بودی گشتی انگور و مویز
# 16 اختری بودی شدی تو آفتاب %~% شاد باشد الله اعلم بالصواب
# 17 ای ضیا الحق حسام‌الدین بگیر %~% شهد خویش اندر فکن در حوض شیر
# 18 تا رهد آن شیر از تغییر طعم %~% یابد از بحر مزه تکثیر طعم
# 19 متصل گردد بدان بحر الست %~% چونک شد دریا ز هر تغییر رست
# 20 منفذی یابد در آن بحر عسل %~% آفتی را نبود اندر وی عمل
# 21 غره‌ای کن شیروار ای شیر حق %~% تا رود آن غره بر هفتم طبق
# 22 چه خبر جان ملول سیر را %~% کی شناسد موش غره شیر را
# 23 برنویس احولا خود با آب زر %~% بهر هر دریادلی نیکوگهر
# 24 آب نیلست این حدیث جان‌فزا %~% یا ربش در چشم قبطی خون نما
PageV04P130
# 1 من شنیدم که در آمد قبطیی %~% از عطش اندر وثاق سبطیی
# 2 گفت هستم یار و خویشاوند تو %~% گشته‌ام امروز حاجتمند تو
# 3 زانک موسی جادوی کرد و فسون %~% تا که آب نیل ما را کرد خون
# 4 سبطیان زو آب صافی می‌خورند %~% پیش قبطی خون شد آب از چشم‌بند
# 5 قبط اینک می‌مرند از تشنگی %~% از پی ادبار خود یا بدرگی
# 6 بهر خود یک طاس را پر آب کن %~% تا خورد از آبت این یار کهن
# 7 چون برای خود کنی آن طاس پر %~% خون نباشد آب باشد پاک و حر
# 8 من طفیل تو بنوشم آب هم %~% که طفیلی در تبع به جهد ز غم
# 9 گفت ای جان و جهان خدمت کنم %~% پاس دارم ای دو چشم روشنم
# 10 بر مراد تو روم شادی کنم %~% بنده تو باشم آزادی کنم
# 11 طاس را از نیل او پر آب کرد %~% بر دهان بنهاد و نیمی را بخورد
# 12 طاس را کژ کرد سوی آب‌خواه %~% که بخور تو هم شد آن خون سیاه
# 13 باز ازین سو کرد کژ خون آب شد %~% قبطی اندر خشم و اندر تاب شد
# 14 ساعتی بنشست تا خشمش برفت %~% بعد از آن گفتش کای صمصام زفت
# 15 ای برادر این گره را چاره چیست %~% گفت این را او خورد کو متقیست
# 16 متقی آنست کو بیزار شد %~% از ره فرعون و موسی‌وار شد
# 17 قوم موسی شو بخور این آب را %~% صلح کن با مه ببین مهتاب را
# 18 صدهزاران ظلمتست از خشم تو %~% بر عبادالله اندر چشم تو
# 19 خشم بنشان چشم بگشا شاد شو %~% عبرت از یاران بگیر استاد شو
# 20 کی طفیل من شوی در اغتراف %~% چون ترا کفریست هم‌چون کوه قاف
# 21 کوه در سوراخ سوزن کی رود %~% جز مگر که آن رشته یکتا شود
# 22 کوه را که کن به استغفار و خوش %~% جام مغفوران بگیر و خوش بکش
# 23 تو بدین تزویر چون نوشی از آن %~% چون حرامش کرد حق بر کافران
# 24 خالق تزویر تزویر ترا %~% کی خرد ای مفتری مفترا
# 25 آل موسی شو که حیلت سود نیست %~% حیله‌ات باد تهی پیمودنیست
# 26 زهره دارد آب کز امر صمد %~% گردد او با کافران آبی کند
# 27 یا تو پنداری که تو نان می‌خوری %~% زهر مار و کاهش جان می‌خوری
# 28 نان کجا اصلاح آن جانی کند %~% کو دل از فرمان جانان بر کند
# 29 یا تو پنداری که حرف مثنوی %~% چون بخوانی رایگانش بشنوی
# 30 یا کلام حکمت و سر نهان %~% اندر آید زغبه در گوش و دهان
# 31 اندر آید لیک چون افسانه‌ها %~% پوست بنماید نه مغز دانه‌ها
# 32 در سر و رو در کشیده چادری %~% رو نهان کرده ز چشمت دلبری
# 33 شاه‌نامه یا کلیله پیش تو %~% هم‌چنان باشد که قرآن از عتو
# 34 فرق آنگه باشد از حق و مجاز %~% که کند کحل عنایت چشم باز
# 35 ورنه پشک و مشک پیش اخشمی %~% هر دو یکسانست چون نبود شمی
# 36 خویشتن مشغول کردن از ملال %~% باشدش قصد از کلام ذوالجلال
# 37 کاتش وسواس را و غصه را %~% زان سخن بنشاند و سازد دوا
# 38 بهر این مقدار آتش شاندن %~% آب پاک و بول یکسان شدن به فن
# 39 آتش وسواس را این بول و آب %~% هر دو بنشانند هم‌چون وقت خواب
# 40 لیک گر واقف شوی زین آب پاک %~% که کلام ایزدست و روحناک
# 41 نیست گردد وسوسه کلی ز جان %~% دل بیابد ره به سوی گلستان
# 42 زانک در باغی و در جویی پرد %~% هر که از سر صحف بویی برد
# 43 یا تو پنداری که روی اولیا %~% آنچنان که هست می‌بینیم ما
# 44 در تعجب مانده پیغامبر از آن %~% چون نمی‌بینند رویم مؤمنان
# 45 چون نمی‌بینند نور روم خلق %~% که سبق بردست بر خورشید شرق
# 46 ور همی‌بینند این حیرت چراست %~% تا که وحی آمد که آن رو در خفاست
# 47 سوی تو ماهست و سوی خلق ابر %~% تا نبیند رایگان روی تو گبر
# 48 سوی تو دانه‌ست و سوی خلق دام %~% تا ننوشد زین شراب خاص عام
# 49 گفت یزدان که تراهم ینظرون %~% نقش حمامند هم لا یبصرون
# 50 می‌نماید صورت ای صورت‌پرست %~% که آن دو چشم مرده او ناظرست
# 51 پیش چشم نقش می‌آری ادب %~% کو چرا پاسم نمی‌دارد عجب
# 52 از چه پس بی‌پاسخست این نقش نیک %~% که نمی‌گوید سلامم را علیک
# 53 می‌نجنباند سر و سبلت ز جود %~% پاس آنک کردمش من صد سجود
# 54 حق اگر چه سر نجنباند برون %~% پاس آن ذوقی دهد در اندرون
# 55 که دو صد جنبیدن سر ارزد آن %~% سر چنین جنباند آخر عقل و جان
# 56 عقل را خدمت کنی در اجتهاد %~% پاس عقل آنست که افزاید رشاد
# 57 حق نجنباند به ظاهر سر ترا %~% لیک سازد بر سران سرور ترا
# 58 مر ترا چیزی دهد یزدان نهان %~% که سجود تو کنند اهل جهان
# 59 آنچنان که داد سنگی را هنر %~% تا عزیز خلق شد یعنی که زر
# 60 قطره آبی بیابد لطف حق %~% گوهری گردد برد از زر سبق
# 61 جسم خاکست و چو حق تابیش داد %~% در جهان‌گیری چو مه شد اوستاد
# 62 هین طلسمست این و نقش مرده است %~% احمقان را چشمش از ره برده است
# 63 می‌نماید او که چشمی می‌زند %~% ابلهان سازیده‌اند او را سند
PageV04P131
# 1 گفت قبطی تو دعایی کن که من %~% از سیاهی دل ندارم آن دهن
# 2 که بود که قفل این دل وا شود %~% زشت را در بزم خوبان جا شود
# 3 مسخی از تو صاحب خوبی شود %~% یا بلیسی باز کروبی شود
# 4 یا بفر دست مریم بوی مشک %~% یابد و تری و میوه شاخ خشک
# 5 سبطی آن دم در سجود افتاد و گفت %~% کای خدای عالم جهر و نهفت
# 6 جز تو پیش کی بر آرد بنده دست %~% هم دعا و هم اجابت از توست
# 7 هم ز اول تو دهی میل دعا %~% تو دهی آخر دعاها را جزا
# 8 اول و آخر توی ما در میان %~% هیچ هیچی که نیاید در بیان
# 9 این چنین می‌گفت تا افتاد طشت %~% از سر بام و دلش بیهوش گشت
# 10 باز آمد او به هوش اندر دعا %~% لیس للانسان الا ما سعی
# 11 در دعا بود او که ناگه نعره‌ای %~% از دل قبطی بجست و غره‌ای
# 12 که هلا بشتاب و ایمان عرضه کن %~% تا ببرم زود زنار کهن
# 13 آتشی در جان من انداختند %~% مر بلیسی را به جان بنواختند
# 14 دوستی تو و از تو ناشکفت %~% حمدلله عاقبت دستم گرفت
# 15 کیمیایی بود صحبتهای تو %~% کم مباد از خانه دل پای تو
# 16 تو یکی شاخی بدی از نخل خلد %~% چون گرفتم او مرا تا خلد برد
# 17 سیل بود آنک تنم را در ربود %~% برد سیلم تا لب دریای جود
# 18 من به بوی آب رفتم سوی سیل %~% بحر دیدم در گرفتم کیل کیل
# 19 طاس آوردش که اکنون آب‌گیر %~% گفت رو شد آبها پیشم حقیر
# 20 شربتی خوردم ز الله اشتری %~% تا به محشر تشنگی ناید مرا
# 21 آنک جوی و چشمه‌ها را آب داد %~% چشمه‌ای در اندرون من گشاد
# 22 این جگر که بود گرم و آب‌خوار %~% گشت پیش همت او آب خوار
# 23 کاف کافی آمد او بهر عباد %~% صدق وعده کهیعص
# 24 کافیم بدهم ترا من جمله خیر %~% بی‌سبب بی‌واسطه یاری غیر
# 25 کافیم بی‌نان ترا سیری دهم %~% بی‌سپاه و لشکرت میری دهم
# 26 بی‌بهارت نرگس و نسرین دهم %~% بی‌کتاب و اوستا تلقین دهم
# 27 کافیم بی داروت درمان کنم %~% گور را و چاه را میدان کنم
# 28 موسیی را دل دهم با یک عصا %~% تا زند بر عالمی شمشیرها
# 29 دست موسی را دهم یک نور و تاب %~% که طپانچه می‌زند بر آفتاب
# 30 چوب را ماری کنم من هفت سر %~% که نزاید ماده مار او را ز نر
# 31 خون نیامیزم در آب نیل من %~% خود کنم خون عین آبش را به فن
# 32 شادیت را غم کنم چون آب نیل %~% که نیابی سوی شادیها سبیل
# 33 باز چون تجدید ایمان بر تنی %~% باز از فرعون بیزاری کنی
# 34 موسی رحمت ببینی آمده %~% نیل خون بینی ازو آبی شده
# 35 چون سر رشته نگه داری درون %~% نیل ذوق تو نگردد هیچ خون
# 36 من گمان بردم که ایمان آورم %~% تا ازین طوفان خون آبی خورم
# 37 من چه دانستم که تبدیلی کند %~% در نهاد من مرا نیلی کند
# 38 سوی چشم خود یکی نیلم روان %~% برقرارم پیش چشم دیگران
# 39 هم‌چنانک این جهان پیش نبی %~% غرق تسبیحست و پیش ما غبی
# 40 پیش چشمش این جهان پر عشق و داد %~% پیش چشم دیگران مرده و جماد
# 41 پست و بالا پیش چشمش تیزرو %~% از کلوخ و خشت او نکته شنو
# 42 با عوام این جمله بسته و مرده‌ای %~% زین عجب‌تر من ندیدم پرده‌ای
# 43 گورها یکسان به پیش چشم ما %~% روضه و حفره به چشم اولیا
# 44 عامه گفتندی که پیغامبر ترش %~% از چه گشتست و شدست او ذوق‌کش
# 45 خاص گفتندی که سوی چشمتان %~% می‌نماید او ترش ای امتان
# 46 یک زمان درچشم ما آیید تا %~% خنده‌ها بینید اندر هل اتی
# 47 از سر امرود بن بنماید آن %~% منعکس صورت بزیر آ ای جوان
# 48 آن درخت هستی است امرودبن %~% تا بر آنجایی نماید نو کهن
# 49 تا بر آنجایی ببینی خارزار %~% پر ز کزدمهای خشم و پر ز مار
# 50 چون فرود آیی ببینی رایگان %~% یک جهان پر گل‌رخان و دایگان
PageV04P132
# 1 آن زنی می‌خواست تا با مول خود %~% بر زند در پیش شوی گول خود
# 2 پس به شوهر گفت زن کای نیکبخت %~% من برآیم میوه چیدن بر درخت
# 3 چون برآمد بر درخت آن زن گریست %~% چون ز بالا سوی شوهر بنگریست
# 4 گفت شوهر را کای مابون رد %~% کیست آن لوطی که بر تو می‌فتد
# 5 تو به زیر او چو زن بغنوده‌ای %~% ای فلان تو خود مخنث بوده‌ای
# 6 گفت شوهر نه سرت گویی بگشت %~% ورنه اینجا نیست غیر من به دشت
# 7 زن مکرر کرد که آن با برطله %~% کیست بر پشتت فرو خفته هله
# 8 گفت ای زن هین فرود آ از درخت %~% که سرت گشت و خرف گشتی تو سخت
# 9 چون فرود آمد بر آمد شوهرش %~% زن کشید آن مول را اندر برش
# 10 گفت شوهر کیست آن ای روسپی %~% که به بالای تو آمد چون کپی
# 11 گفت زن نه نیست اینجا غیر من %~% هین سرت برگشته شد هرزه متن
# 12 او مکرر کرد بر زن آن سخن %~% گفت زن این هست از امرودبن
# 13 از سر امرودبن من هم‌چنان %~% کژ همی دیدم که تو ای قلتبان
# 14 هین فرود آ تا ببینی هیچ نیست %~% این همه تخییل از امروبنیست
# 15 هزل تعلیمست آن را جد شنو %~% تو مشو بر ظاهر هزلش گرو
# 16 هر جدی هزلست پیش هازلان %~% هزلها جدست پیش عاقلان
# 17 کاهلان امرودبن جویند لیک %~% تا بدان امرودبن راهیست نیک
# 18 نقل کن ز امرودبن که اکنون برو %~% گشته‌ای تو خیره‌چشم و خیره‌رو
# 19 این منی و هستی اول بود %~% که برو دیده کژ و احول بود
# 20 چون فرود آیی ازین امرودبن %~% کژ نماند فکرت و چشم و سخن
# 21 یک درخت بخت بینی گشته این %~% شاخ او بر آسمان هفتمین
# 22 چون فرود آیی ازو گردی جدا %~% مبدلش گرداند از رحمت خدا
# 23 زین تواضع که فرود آیی خدا %~% راست بینی بخشد آن چشم ترا
# 24 راست بینی گر بدی آسان و زب %~% مصطفی کی خواستی آن را ز رب
# 25 گفت بنما جزو جزو از فوق و پست %~% آنچنان که پیش تو آن جزو هست
# 26 بعد از آن بر رو بر آن امرودبن %~% که مبدل گشت و سبز از امر کن
# 27 چون درخت موسوی شد این درخت %~% چون سوی موسی کشانیدی تو رخت
# 28 آتش او را سبز و خرم می‌کند %~% شاخ او انی انا الله می‌زند
# 29 زیر ظلش جمله حاجاتت روا %~% این چنین باشد الهی کیمیا
# 30 آن منی و هستیت باشد حلال %~% که درو بینی صفات ذوالجلال
# 31 شد درخت کژ مقوم حق‌نما %~% اصله ثابت و فرعه فی‌السما
PageV04P133
# 1 که آمدش پیغام از وحی مهم %~% که کژی بگذار اکنون فاستقم
# 2 این درخت تن عصای موسیست %~% که امرش آمد که بیندازش ز دست
# 3 تا ببینی خیر او و شر او %~% بعد از آن بر گیر او را ز امر هو
# 4 پیش از افکندن نبود او غیر چوب %~% چون به امرش بر گرفتی گشت خوب
# 5 اول او بد برگ‌افشان بره را %~% گشت معجز آن گروه غره را
# 6 گشت حاکم بر سر فرعونیان %~% آبشان خون کرد و کف بر سر زنان
# 7 از مزارعشان برآمد قحط و مرگ %~% از ملخهایی که می‌خوردند برگ
# 8 تا بر آمد بی‌خود از موسی دعا %~% چون نظر افتادش اندر منتها
# 9 کین همه اعجاز و کوشیدن چراست %~% چون نخواهند این جماعت گشت راست
# 10 امر آمد که اتباع نوح کن %~% ترک پایان‌بینی مشروح کن
# 11 زان تغافل کن چو داعی رهی %~% امر بلغ هست نبود آن تهی
# 12 کمترین حکمت کزین الحاح تو %~% جلوه گردد آن لجاج و آن عتو
# 13 تا که ره بنمودن و اضلال حق %~% فاش گردد بر همه اهل و فرق
# 14 چونک مقصود از وجود اظهار بود %~% بایدش از پند و اغوا آزمود
# 15 دیو الحاح غوایت می‌کند %~% شیخ‌الحاح هدایت می‌کند
# 16 چون پیاپی گشت آن امر شجون %~% نیل می‌آمد سراسر جمله خون
# 17 تا بنفس خویش فرعون آمدش %~% لابه می‌کردش دو تا گشته قدش
# 18 کانچ ما کردیم ای سلطان مکن %~% نیست ما را روی ایراد سخن
# 19 پاره پاره گردمت فرمان‌پذیر %~% من بعزت خوگرم سختم مگیر
# 20 هین بجنبان لب به رحمت ای امین %~% تا ببندد این دهانه آتشین
# 21 گفت یا رب می‌فریبد او مرا %~% می‌فریبد او فریبنده ترا
# 22 بشنوم یا من دهم هم خدعه‌اش %~% تا بداند اصل را آن فرع‌کش
# 23 که اصل هر مکری و حیلت پیش ماست %~% هر چه بر خاکست اصلش از سماست
# 24 گفت حق آن سگ نیرزد هم به آن %~% پیش سگ انداز از دور استخوان
# 25 هین بجنبان آن عصا تا خاکها %~% وا دهد هرچه ملخ کردش فنا
# 26 وان ملخها در زمان گردد سیاه %~% تا ببیند خلق تبدیل اله
# 27 که سببها نیست حاجت مر مرا %~% آن سبب بهر حجابست و غطا
# 28 تا طبیعی خویش بر دارو زند %~% تا منجم رو با ستاره کند
# 29 تا منافق از حریصی بامداد %~% سوی بازار آید از بیم کساد
# 30 بندگی ناکرده و ناشسته روی %~% لقمه دوزخ بگشته لقمه‌جوی
# 31 آکل و ماکول آمد جان عام %~% هم‌چو آن بره چرنده از حطام
# 32 می‌چرد آن بره و قصاب شاد %~% کو برای ما چرد برگ مراد
# 33 کار دوزخ می‌کنی در خوردنی %~% بهر او خود را تو فربه می‌کنی
# 34 کار خود کن روزی حکمت بچر %~% تا شود فربه دل با کر و فر
# 35 خوردن تن مانع این خوردنست %~% جان چو بازرگان و تن چون ره‌زنست
# 36 شمع تاجر آنگهست افروخته %~% که بود ره‌زن چو هیزم سوخته
# 37 که تو آن هوشی و باقی هوش‌پوش %~% خویشتن را گم مکن یاوه مکوش
# 38 دانک هر شهوت چو خمرست و چو بنگ %~% پرده هوشست وعاقل زوست دنگ
# 39 خمر تنها نیست سرمستی هوش %~% هر چه شهوانیست بندد چشم و گوش
# 40 آن بلیس از خمر خوردن دور بود %~% مست بود او از تکبر وز جحود
# 41 مست آن باشد که آن بیند که نیست %~% زر نماید آنچ مس و آهنیست
# 42 این سخن پایان ندارد موسیا %~% لب بجنبان تا برون روژد گیا
# 43 هم‌چنان کرد و هم اندر دم زمین %~% سبز گشت از سنبل و حب ثمین
# 44 اندر افتادند در لوت آن نفر %~% قحط دیده مرده از جوع البقر
# 45 چند روزی سیر خوردند از عطا %~% آن دمی و آدمی و چارپا
# 46 چون شکم پر گشت و بر نعمت زدند %~% وآن ضرورت رفت پس طاغی شدند
# 47 نفس فرعونیست هان سیرش مکن %~% تا نیارد یاد از آن کفر کهن
# 48 بی تف آتش نگردد نفس خوب %~% تا نشد آهن چو اخگر هین مکوب
# 49 بی‌مجاعت نیست تن جنبش‌کنان %~% آهن سردیست می‌کوبی بدان
# 50 گر بگرید ور بنالد زار زار %~% او نخواهد شد مسلمان هوش دار
# 51 او چو فرعونست در قحط آنچنان %~% پیش موسی سر نهد لابه‌کنان
# 52 چونک مستغنی شد او طاغی شود %~% خر چو بار انداخت اسکیزه زند
# 53 پس فراموشش شود چون رفت پیش %~% کار او زان آه و زاریهای خویش
# 54 سالها مردی که در شهری بود %~% یک زمان که چشم در خوابی رود
# 55 شهر دیگر بیند او پر نیک و بد %~% هیچ در یادش نیاید شهر خود
# 56 که من آنجا بوده‌ام این شهر نو %~% نیست آن من درینجاام گرو
# 57 بل چنان داند که خود پیوسته او %~% هم درین شهرش به دست ابداع و خو
# 58 چه عجب گر روح موطنهای خویش %~% که بدستش مسکن و میلاد پیش
# 59 می‌نیارد یاد کین دنیا چو خواب %~% می‌فرو پوشد چو اختر را سحاب
# 60 خاصه چندین شهرها را کوفته %~% گردها از درک او ناروفته
# 61 اجتهاد گرم ناکرده که تا %~% دل شود صاف و ببیند ماجرا
# 62 سر برون آرد دلش از بخش راز %~% اول و آخر ببیند چشم باز
PageV04P134
# 1 آمده اول به اقلیم جماد %~% وز جمادی در نباتی اوفتاد
# 2 سالها اندر نباتی عمر کرد %~% وز جمادی یاد ناورد از نبرد
# 3 وز نباتی چون به حیوانی فتاد %~% نامدش حال نباتی هیچ یاد
# 4 جز همین میلی که دارد سوی آن %~% خاصه در وقت بهار و ضیمران
# 5 هم‌چو میل کودکان با مادران %~% سر میل خود نداند در لبان
# 6 هم‌چو میل مفرط هر نو مرید %~% سوی آن پیر جوانبخت مجید
# 7 جزو عقل این از آن عقل کلست %~% جنبش این سایه زان شاخ گلست
# 8 سایه‌اش فانی شود آخر درو %~% پس بداند سر میل و جست و جو
# 9 سایه شاخ دگر ای نیکبخت %~% کی بجنبد گر نجنبد این درخت
# 10 باز از حیوان سوی انسانیش %~% می‌کشید آن خالقی که دانیش
# 11 هم‌چنین اقلیم تا اقلیم رفت %~% تا شد اکنون عاقل و دانا و زفت
# 12 عقلهای اولینش یاد نیست %~% هم ازین عقلش تحول کردنیست
# 13 تا رهد زین عقل پر حرص و طلب %~% صد هزاران عقل بیند بوالعجب
# 14 گر چو خفته گشت و شد ناسی ز پیش %~% کی گذارندش در آن نسیان خویش
# 15 باز از آن خوابش به بیداری کشند %~% که کند بر حالت خود ریش‌خند
# 16 که چه غم بود آنک می‌خوردم به خواب %~% چون فراموشم شد احوال صواب
# 17 چون ندانستم که آن غم و اعتلال %~% فعل خوابست و فریبست و خیال
# 18 هم‌چنان دنیا که حلم نایمست %~% خفته پندارد که این خود دایمست
# 19 تا بر آید ناگهان صبح اجل %~% وا رهد از ظلمت ظن و دغل
# 20 خنده‌اش گیرد از آن غمهای خویش %~% چون ببیند مستقر و جای خویش
# 21 هر چه تو در خواب بینی نیک و بد %~% روز محشر یک به یک پیدا شود
# 22 آنچ کردی اندرین خواب جهان %~% گرددت هنگام بیداری عیان
# 23 تا نپنداری که این بد کردنیست %~% اندرین خواب و ترا تعبیر نیست
# 24 بلک این خنده بود گریه و زفیر %~% روز تعبیر ای ستمگر بر اسیر
# 25 گریه و درد و غم و زاری خود %~% شادمانی دان به بیداری خود
# 26 ای دریده پوستین یوسفان %~% گرگ بر خیزی ازین خواب گران
# 27 گشته گرگان یک به یک خوهای تو %~% می‌درانند از غضب اعضای تو
# 28 خون نخسپد بعد مرگت در قصاص %~% تو مگو که مردم و یابم خلاص
# 29 این قصاص نقد حیلت‌سازیست %~% پیش زخم آن قصاص این بازیست
# 30 زین لعب خواندست دنیا را خدا %~% کین جزا لعبست پیش آن جزا
# 31 این جزا تسکین جنگ و فتنه‌ایست %~% آن چو اخصا است و این چون ختنه‌ایست
PageV04P135
# 1 این سخن پایان ندارد موسیا %~% هین رها کن آن خران را در گیا
# 2 تا همه زان خوش علف فربه شوند %~% هین که گرگانند ما را خشم‌مند
# 3 ناله گرگان خود را موقنیم %~% این خران را طعمه ایشان کنیم
# 4 این خران را کیمیای خوش دمی %~% از لب تو خواست کردن آدمی
# 5 تو بسی کردی به دعوت لطف و جود %~% آن خران را طالع و روزی نبود
# 6 پس فرو پوشان لحاف نعمتی %~% تا بردشان زود خواب غفلتی
# 7 تا چو بجهند از چنین خواب این رده %~% شمع مرده باشد و ساقی شده
# 8 داشت طغیانشان ترا در حیرتی %~% پس بنوشند از جزا هم حسرتی
# 9 تا که عدل ما قدم بیرون نهد %~% در جزا هر زشت را درخور دهد
# 10 که آن شهی که می‌ندیدندیش فاش %~% بود با ایشان نهان اندر معاش
# 11 چون خرد با تست مشرف بر تنت %~% گر چه زو قاصر بود این دیدنت
# 12 نیست قاصر دیدن او ای فلان %~% از سکون و جنبشت در امتحان
# 13 چه عجب گر خالق آن عقل نیز %~% با تو باشد چون نه‌ای تو مستجیز
# 14 از خرد غافل شود بر بد تند %~% بعد آن عقلش ملامت می‌کند
# 15 تو شدی غافل ز عقلت عقل نی %~% کز حضورستش ملامت کردنی
# 16 گر نبودی حاضر و غافل بدی %~% در ملامت کی ترا سیلی زدی
# 17 ور ازو غافل نبودی نفس تو %~% کی چنان کردی جنون و تفس تو
# 18 پس تو و عقلت چو اصطرلاب بود %~% زین بدانی قرب خورشید وجود
# 19 قرب بی‌چونست عقلت را به تو %~% نیست چپ و راست و پس یا پیش رو
# 20 قرب بی‌چون چون نباشد شاه را %~% که نیابد بحث عقل آن راه را
# 21 نیست آن جنبش که در اصبع تراست %~% پیش اصبع یا پسش یا چپ و راست
# 22 وقت خواب و مرگ از وی می‌رود %~% وقت بیداری قرینش می‌شود
# 23 از چه ره می‌آید اندر اصبعت %~% که اصبعت بی او ندارد منفعت
# 24 نور چشم و مردمک در دیده‌ات %~% از چه ره آمد به غیر شش جهت
# 25 عالم خلقست با سوی و جهات %~% بی‌جهت دان عالم امر و صفات
# 26 بی‌جهت دان عالم امر ای صنم %~% بی‌جهت‌تر باشد آمر لاجرم
# 27 بی‌جهت بد عقل و علام البیان %~% عقل‌تر از عقل و جان‌تر هم ز جان
# 28 بی‌تعلق نیست مخلوقی بدو %~% آن تعلق هست بی‌چون ای عمو
# 29 زانک فصل و وصل نبود در روان %~% غیر فصل و وصل نندیشد گمان
# 30 غیر فصل و وصل پی بر از دلیل %~% لیک پی بردن بننشاند غلیل
# 31 پی پیاپی می‌بر ار دوری ز اصل %~% تا رگ مردیت آرد سوی وصل
# 32 این تعلق را خرد چون ره برد %~% بسته فصلست و وصلست این خرد
# 33 زین وصیت کرد ما را مصطفی %~% بحث کم جویید در ذات خدا
# 34 آنک در ذاتش تفکر کردنیست %~% در حقیقت آن نظر در ذات نیست
# 35 هست آن پندار او زیرا به راه %~% صد هزاران پرده آمد تا اله
# 36 هر یکی در پرده‌ای موصول خوست %~% وهم او آنست که آن خود عین هوست
# 37 پس پیمبر دفع کرد این وهم از او %~% تا نباشد در غلط سوداپز او
# 38 وانکه اندر وهم او ترک ادب %~% بی‌ادب را سرنگونی داد رب
# 39 سرنگونی آن بود کو سوی زیر %~% می‌رود پندارد او کو هست چیر
# 40 زانک حد مست باشد این چنین %~% کو نداند آسمان را از زمین
# 41 در عجبهااش به فکر اندر روید %~% از عظیمی وز مهابت گم شوید
# 42 چون ز صنعش ریش و سبلت گم کند %~% حد خود داند ز صانع تن زند
# 43 جز که لا احصی نگوید او ز جان %~% کز شمار و حد برونست آن بیان
PageV04P136
# 1 رفت ذوالقرنین سوی کوه قاف %~% دید او را کز زمرد بود صاف
# 2 گرد عالم حلقه گشته او محیط %~% ماند حیران اندر آن خلق بسیط
# 3 گفت تو کوهی دگرها چیستند %~% که به پیش عظم تو بازیستند
# 4 گفت رگهای من‌اند آن کوهها %~% مثل من نبوند در حسن و بها
# 5 من به هر شهری رگی دارم نهان %~% بر عروقم بسته اطراف جهان
# 6 حق چو خواهد زلزله شهری مرا %~% گوید او من بر جهانم عرق را
# 7 پس بجنبانم من آن رگ را بقهر %~% که بدان رگ متصل گشتست شهر
# 8 چون بگوید بس شود ساکن رگم %~% ساکنم وز روی فعل اندر تگم
# 9 هم‌چو مرهم ساکن و بس کارکن %~% چون خرد ساکن وزو جنبان سخن
# 10 نزد آنکس که نداند عقلش این %~% زلزله هست از بخارات زمین
PageV04P137
# 1 مورکی بر کاغذی دید او قلم %~% گفت با مور دگر این راز هم
# 2 که عجایب نقشها آن کلک کرد %~% هم‌چو ریحان و چو سوسن‌زار و ورد
# 3 گفت آن مور اصبعست آن پیشه‌ور %~% وین قلم در فعل فرعست و اثر
# 4 گفت آن مور سوم کز بازوست %~% که اصبع لاغر ز زورش نقش بست
# 5 هم‌چنین می‌رفت بالا تا یکی %~% مهتر موران فطن بود اندکی
# 6 گفت کز صورت مبینید این هنر %~% که به خواب و مرگ گردد بی‌خبر
# 7 صورت آمد چون لباس و چون عصا %~% جز به عقل و جان نجنبد نقشها
# 8 بی‌خبر بود او که آن عقل و فاد %~% بی ز تقلیب خدا باشد جماد
# 9 یک زمان از وی عنایت بر کند %~% عقل زیرک ابلهیها می‌کند
# 10 چونش گویا یافت ذوالقرنین گفت %~% چونک کوه قاف در نطق سفت
# 11 کای سخن‌گوی خبیر رازدان %~% از صفات حق بکن با من بیان
# 12 گفت رو کان وصف از آن هایل‌ترست %~% که بیان بر وی تواند برد دست
# 13 یا قلم را زهره باشد که به سر %~% بر نویسد بر صحایف زان خبر
# 14 گفت کمتر داستانی باز گو %~% از عجبهای حق ای حبر نکو
# 15 گفت اینک دشت سیصدساله راه %~% کوههای برف پر کردست شاه
# 16 کوه بر که بی‌شمار و بی‌عدد %~% می‌رسد در هر زمان برفش مدد
# 17 کوه برفی می‌زند بر دیگری %~% می‌رساند برف سردی تا ثری
# 18 کوه برفی می‌زند بر کوه برف %~% دم به دم ز انبار بی‌حد و شگرف
# 19 گر نبودی این چنین وادی شها %~% تف دوزخ محو کردی مر مرا
# 20 غافلان را کوههای برف دان %~% تا نسوزد پرده‌های عاقلان
# 21 گر نبودی عکس جهل برف‌باف %~% سوختی از نار شوق آن کوه قاف
# 22 آتش از قهر خدا خود ذره‌ایست %~% بهر تهدید لئیمان دره‌ایست
# 23 با چنین قهری که زفت و فایق است %~% برد لطفش بین که بر وی سابق است
# 24 سبق بی‌چون و چگونه معنوی %~% سابق و مسبوق دیدی بی‌دوی
# 25 گر ندیدی آن بود از فهم پست %~% که عقول خلق زان کان یک جوست
# 26 عیب بر خود نه نه بر آیات دین %~% کی رسد بر چرخ دین مرغ گلین
# 27 مرغ را جولانگه عالی هواست %~% زانک نشو او ز شهوت وز هواست
# 28 پس تو حیران باش بی‌لا و بلی %~% تا ز رحمت پیشت آید محملی
# 29 چون ز فهم این عجایب کودنی %~% گر بلی گویی تکلف می‌کنی
# 30 ور بگویی نی زند نی گردنت %~% قهر بر بندد بدان نی روزنت
# 31 پس همین حیران و واله باش و بس %~% تا درآید نصر حق از پیش و پس
# 32 چونک حیران گشتی و گیج و فنا %~% با زبان حال گفتی اهدنا
# 33 زفت زفتست و چو لرزان می‌شوی %~% می‌شود آن زفت نرم و مستوی
# 34 زانک شکل زفت بهر منکرست %~% چونک عاجز آمدی لطف و برست
PageV04P138
# 1 مصطفی می‌گفت پیش جبرئیل %~% که چنانک صورت تست ای خلیل
# 2 مر مرا بنما تو محسوس آشکار %~% تا ببینم مر ترا نظاره‌وار
# 3 گفت نتوانی و طاقت نبودت %~% حس ضعیفست و تنک سخت آیدت
# 4 گفت بنما تا ببیند این جسد %~% تا چد حد حس نازکست و بی‌مدد
# 5 آدمی را هست حس تن سقیم %~% لیک در باطن یکی خلقی عظیم
# 6 بر مثال سنگ و آهن این تنه %~% لیک هست او در صفت آتش‌زنه
# 7 سنگ وآهن مولد ایجاد نار %~% زاد آتش بر دو والد قهربار
# 8 باز آتش دستکار وصف تن %~% هست قاهر بر تن او و شعله‌زن
# 9 باز در تن شعله ابراهیم‌وار %~% که ازو مقهور گردد برج نار
# 10 لاجرم گفت آن رسول ذو فنون %~% رمز نحن الاخرون السابقون
# 11 ظاهر این دو بسندانی زبون %~% در صفت از کان آهنها فزون
# 12 پس به صورت آدمی فرع جهان %~% وز صفت اصل جهان این را بدان
# 13 ظاهرش را پشه‌ای آرد به چرخ %~% باطنش باشد محیط هفت چرخ
# 14 چونک کرد الحاح بنمود اندکی %~% هیبتی که که شود زومند کی
# 15 شهپری بگرفته شرق و غرب را %~% از مهابت گشت بیهش مصطفی
# 16 چون ز بیم و ترس بیهوشش بدید %~% جبرئیل آمد در آغوشش کشید
# 17 آن مهابت قسمت بیگانگان %~% وین تجمش دوستان را رایگان
# 18 هست شاهان را زمان بر نشست %~% هول سرهنگان و صارمها به دست
# 19 دور باش و نیزه و شمشیرها %~% که بلرزند از مهابت شیرها
# 20 بانگ چاوشان و آن چوگانها %~% که شود سست از نهیبش جانها
# 21 این برای خاص وعام ره‌گذر %~% که کندشان از شهنشاهی خبر
# 22 از برای عام باشد این شکوه %~% تا کلاه کبر ننهند آن گروه
# 23 تا من و ماهای ایشان بشکند %~% نفس خودبین فتنه و شر کم کند
# 24 شهر از آن آمن شود کان شهریار %~% دارد اندر قهر زخم و گیر و دار
# 25 پس بمیرد آن هوسها در نفوس %~% هیبت شه مانع آید زان نحوس
# 26 باز چون آید به سوی بزم خاص %~% کی بود آنجا مهابت یا قصاص
# 27 حلم در حلمست و رحمتها به جوش %~% نشنوی از غیر چنگ و ناخروش
# 28 طبل و کوس هول باشد وقت جنگ %~% وقت عشرت با خواص آواز چنگ
# 29 هست دیوان محاسب عام را %~% وان پری رویان حریف جام را
# 30 آن زره وآن خود مر چالیش‌راست %~% وین حریر و رود مر تعریش‌راست
# 31 این سخن پایان ندارد ای جواد %~% ختم کن والله اعلم بالرشاد
# 32 اندر احمد آن حسی کو غاربست %~% خفته این دم زیر خاک یثربست
# 33 وآن عظیم الخلق او کان صفدرست %~% بی‌تغیر مقعد صدق اندرست
# 34 جای تغییرات اوصاف تنست %~% روح باقی آفتابی روشنست
# 35 بی ز تغییری که لا شرقیة %~% بی ز تبدیلی که لا غربیة
# 36 آفتاب از ذره کی مدهوش شد %~% شمع از پروانه کی بیهوش شد
# 37 جسم احمد را تعلق بد بدآن %~% این تغیر آن تن باشد بدان
# 38 هم‌چو رنجوری و هم‌چون خواب و درد %~% جان ازین اوصاف باشد پاک و فرد
# 39 روبهش گر یک دمی آشفته بود %~% شیر جان مانا که آن دم خفته بود
# 40 خفته بود آن شیر کز خوابست پاک %~% اینت شیر نرمسار سهمناک
# 41 خفته سازد شیر خود را آنچنان %~% که تمامش مرده دانند این سگان
# 42 ورنه در عالم کرا زهره بدی %~% که ربودی از ضعیفی تربدی
# 43 کف احمد زان نظر مخدوش گشت %~% بحر او از مهر کف پرجوش گشت
# 44 مه همه کفست معطی نورپاش %~% ماه را گر کف نباشد گو مباش
# 45 احمد ار بگشاید آن پر جلیل %~% تا ابد بیهوش ماند جبرئیل
# 46 چون گذشت احمد ز سدره و مرصدش %~% وز مقام جبرئیل و از حدش
# 47 گفت او را هین بپر اندر پیم %~% گفت رو رو من حریف تو نیم
# 48 باز گفت او را بیا ای پرده‌سوز %~% من باوج خود نرفتستم هنوز
# 49 گفت بیرون زین حد ای خوش‌فر من %~% گر زنم پری بسوزد پر من
# 50 حیرت اندر حیرت آمد این قصص %~% بیهشی خاصگان اندر اخص
# 51 بیهشیها جمله اینجا بازیست %~% چند جان داری که جان پردازیست
# 52 جبرئیلا گر شریفی و عزیز %~% تو نه‌ای پروانه و نه شمع نیز
# 53 شمع چون دعوت کند وقت فروز %~% جان پروانه نپرهیزد ز سوز
# 54 این حدیث منقلب را گور کن %~% شیر را برعکس صید گور کن
# 55 بند کن مشک سخن‌شاشیت را %~% وا مکن انبان قلماشیت را
# 56 آنک بر نگذشت اجزاش از زمین %~% پیش او معکوس و قلماشیست این
# 57 لا تخالفهم حبیبی دارهم %~% یا غریبا نازلا فی دارهم
# 58 اعط ما شائوا وراموا وارضهم %~% یا ظعینا ساکنا فی‌ارضهم
# 59 تا رسیدن در شه و در ناز خوش %~% رازیا با مرغزی می‌ساز خویش
# 60 موسیا در پیش فرعون زمن %~% نرم باید گفت قولا لینا
# 61 آب اگر در روغن جوشان کنی %~% دیگدان و دیگ را ویران کنی
# 62 نرم گو لیکن مگو غیر صواب %~% وسوسه مفروش در لین الخطاب
# 63 وقت عصر آمد سخن کوتاه کن %~% ای که عصرت عصر را آگاه کن
# 64 گو تو مر گل‌خواره را که قند به %~% نرمی فاسد مکن طینش مده
# 65 نطق جان را روضه جانیستی %~% گر ز حرف و صوت مستغنیستی
# 66 این سر خر در میان قندزار %~% ای بسا کس را که بنهادست خار
# 67 ظن ببرد از دور کان آنست و بس %~% چون قج مغلوب وا می‌رفت پس
# 68 صورت حرف آن سر خر دان یقین %~% در رز معنی و فردوس برین
# 69 ای ضیا الحق حسام الدین در آر %~% این سر خر را در آن بطیخ‌زار
# 70 تا سر خر چون بمرد از مسلخه %~% نشو دیگر بخشدش آن مطبخه
# 71 هین ز ما صورت‌گری و جان ز تو %~% نه غلط هم این خود و هم آن ز تو
# 72 بر فلک محمودی ای خورشید فاش %~% بر زمین هم تا ابد محمود باش
# 73 تا زمینی با سمایی بلند %~% یک‌دل و یک‌قبله و یک‌خو شوند
# 74 تفرقه برخیزد و شرک و دوی %~% وحدتست اندر وجود معنوی
# 75 چون شناسد جان من جان ترا %~% یاد آرند اتحاد ماجری
# 76 موسی و هارون شوند اندر زمین %~% مختلط خوش هم‌چو شیر و انگبین
# 77 چون شناسد اندک و منکر شود %~% منکری‌اش پرده ساتر شود
# 78 پس شناسایی بگردانید رو %~% خشم کرد آن مه ز ناشکری او
# 79 زین سبب جان نبی را جان بد %~% ناشناسا گشت و پشت پای زد
# 80 این همه خواندی فرو خوان لم یکن %~% تا بدانی لج این گبر کهن
# 81 پیش از آنک نقش احمد فر نمود %~% نعت او هر گبر را تعویذ بود
# 82 کین چنین کس هست تا آید پدید %~% از خیال روش دلشان می‌طپید
# 83 سجده می‌کردند کای رب بشر %~% در عیان آریش هر چه زودتر
# 84 تا به نام احمد از یستفتحون %~% یاغیانشان می‌شدندی سرنگون
# 85 هر کجا حرب مهولی آمدی %~% غوثشان کراری احمد بدی
# 86 هر کجا بیماری مزمن بدی %~% یاد اوشان داروی شافی شدی
# 87 نقش او می‌گشت اندر راهشان %~% در دل و در گوش و در افواهشان
# 88 نقش او را کی بیابد هر شعال %~% بلک فرع نقش او یعنی خیال
# 89 نقش او بر روی دیوار ار فتد %~% از دل دیوار خون دل چکد
# 90 آنچنان فرخ بود نقشش برو %~% که رهد در حال دیوار از دو رو
# 91 گشته با یک‌رویی اهل صفا %~% آن دورویی عیب مر دیوار را
# 92 این همه تعظیم و تفخیم و وداد %~% چون بدیدندش به صورت برد باد
# 93 قلب آتش دید و در دم شد سیاه %~% قلب را در قلب کی بودست راه
# 94 قلب می‌زد لاف اشواق محک %~% تا مریدان را دراندازد به شک
# 95 افتد اندر دام مکرش ناکسی %~% این گمان سر بر زند از هر خسی
# 96 کین اگر نه نقد پاکیزه بدی %~% کی به سنگ امتحان راغب شدی
# 97 او محک می‌خواهد اما آنچنان %~% که نگردد قلبی او زان عیان
# 98 آن محک که او نهان دارد صفت %~% نی محک باشد نه نور معرفت
# 99 آینه کو عیب رو دارد نهان %~% از برای خاطر هر قلتبان
# 100 آینه نبود منافق باشد او %~% این چنین آیینه تا توانی مجو
PageV04P139
### | [ daftar 5 ]
# 1 شه حسام‌الدین که نور انجمست %~% طالب آغاز سفر پنجمست
# 2 این ضیا الحق حسام الدین راد %~% اوستادان صفا را اوستاد
# 3 گر نبودی خلق محجوب و کثیف %~% ور نبودی حلقها تنگ و ضعیف
# 4 در مدیحت داد معنی دادمی %~% غیر این منطق لبی بگشادمی
# 5 لیک لقمه باز آن صعوه نیست %~% چاره اکنون آب و روغن کردنیست
# 6 مدح تو حیفست با زندانیان %~% گویم اندر مجمع روحانیان
# 7 شرح تو غبنست با اهل جهان %~% هم‌چو راز عشق دارم در نهان
# 8 مدح تعریفست در تخریق حجاب %~% فارغست از شرح و تعریف آفتاب
# 9 مادح خورشید مداح خودست %~% که دو چشمم روشن و نامرمدست
# 10 ذم خورشید جهان ذم خودست %~% که دو چشمم کور و تاریک به دست
# 11 تو ببخشا بر کسی کاندر جهان %~% شد حسود آفتاب کامران
# 12 تو اندش پوشید هیچ از دیده‌ها %~% وز طراوت دادن پوسیده‌ها
# 13 یا ز نور بی‌حدش توانند کاست %~% یا به دفع جاه او توانند خاست
# 14 هر کسی کو حاسد کیهان بود %~% آن حسد خود مرگ جاویدان بود
# 15 قدر تو بگذشت از درک عقول %~% عقل اندر شرح تو شد بوالفضول
# 16 گر چه عاجز آمد این عقل از بیان %~% عاجزانه جنبشی باید در آن
# 17 ان شیئا کله لا یدرک %~% اعلموا ان کله لا یترک
# 18 گر نتانی خورد طوفان سحاب %~% کی توان کردن بترک خورد آب
# 19 راز را گر می‌نیاری در میان %~% درکها را تازه کن از قشر آن
# 20 نطقها نسبت به تو قشرست لیک %~% پیش دیگر فهمها مغزست نیک
# 21 آسمان نسبت به عرش آمد فرود %~% ورنه بس عالیست سوی خاک‌تود
# 22 من بگویم وصف تو تا ره برند %~% پیش از آن کز فوت آن حسرت خورند
# 23 نور حقی و به حق جذاب جان %~% خلق در ظلمات وهم‌اند و گمان
# 24 شرط تعظیمست تا این نور خوش %~% گردد این بی‌دیدگان را سرمه‌کش
# 25 نور یابد مستعد تیزگوش %~% کو نباشد عاشق ظلمت چو موش
# 26 سست‌چشمانی که شب جولان کنند %~% کی طواف مشعله ایمان کنند
# 27 نکته‌های مشکل باریک شد %~% بند طبعی که ز دین تاریک شد
# 28 تا بر آراید هنر را تار و پود %~% چشم در خورشید نتواند گشود
# 29 هم‌چو نخلی برنیارد شاخها %~% کرده موشانه زمین سوراخها
# 30 چار وصفست این بشر را دل‌فشار %~% چارمیخ عقل گشته این چهار
PageV05P001
# 1 تو خلیل وقتی ای خورشیدهش %~% این چهار اطیار ره‌زن را بکش
# 2 زانک هر مرغی ازینها زاغ‌وش %~% هست عقل عاقلان را دیده‌کش
# 3 چار وصف تن چو مرغان خلیل %~% بسمل ایشان دهد جان را سبیل
# 4 ای خلیل اندر خلاص نیک و بد %~% سر ببرشان تا رهد پاها ز سد
# 5 کل توی و جملگان اجزای تو %~% بر گشا که هست پاشان پای تو
# 6 از تو عالم روح زاری می‌شود %~% پشت صد لشکر سواری می‌شود
# 7 زانک این تن شد مقام چار خو %~% نامشان شد چار مرغ فتنه‌جو
# 8 خلق را گر زندگی خواهی ابد %~% سر ببر زین چار مرغ شوم بد
# 9 بازشان زنده کن از نوعی دگر %~% که نباشد بعد از آن زیشان ضرر
# 10 چار مرغ معنوی راه‌زن %~% کرده‌اند اندر دل خلقان وطن
# 11 چون امیر جمله دلهای سوی %~% اندرین دور ای خلیفه حق توی
# 12 سر ببر این چار مرغ زنده را %~% سر مدی کن خلق ناپاینده را
# 13 بط و طاوسست و زاغست و خروس %~% این مثال چار خلق اندر نفوس
# 14 بط حرصست و خروس آن شهوتست %~% جاه چون طاوس و زاغ امنیتست
# 15 منیتش آن که بود اومیدساز %~% طامع تابید یا عمر دراز
# 16 بط حرص آمد که نولش در زمین %~% در تر و در خشک می‌جوید دفین
# 17 یک زمان نبود معطل آن گلو %~% نشنود از حکم جز امر کلوا
# 18 هم‌چو یغماجیست خانه می‌کند %~% زود زود انبان خود پر می‌کند
# 19 اندر انبان می‌فشارد نیک و بد %~% دانه‌های در و حبات نخود
# 20 تا مبادا یاغیی آید دگر %~% می‌فشارد در جوال او خشک و تر
# 21 وقت تنگ و فرصت اندک او مخوف %~% در بغل زد هر چه زودتر بی‌وقوف
# 22 لیک مؤمن ز اعتماد آن حیات %~% می‌کند غارت به مهل و با انات
# 23 آمنست از فوت و از یاغی که او %~% می‌شناسد قهر شه را بر عدو
# 24 آمنست از خواجه‌تاشان دگر %~% که بیایندش مزاحم صرفه‌بر
# 25 عدل شه را دید در ضبط حشم %~% که نیارد کرد کس بر کس ستم
# 26 لاجرم نشتابد و ساکن بود %~% از فوات حظ خود آمن بود
# 27 بس تانی دارد و صبر و شکیب %~% چشم‌سیر و مثرست و پاک‌جیب
# 28 کین تانی پرتو رحمان بود %~% وان شتاب از هزه شیطان بود
# 29 زانک شیطانش بترساند ز فقر %~% بارگیر صبر را بکشد به عقر
# 30 از نبی بشنو که شیطان در وعید %~% می‌کند تهدیدت از فقر شدید
# 31 تا خوری زشت و بری زشت و شتاب %~% نی مروت نی‌تانی نی ثواب
# 32 لاجرم کافر خورد در هفت بطن %~% دین و دل باریک و لاغر زفت بطن
PageV05P002
# 1 کافران مهمان پیغامبر شدند %~% وقت شام ایشان به مسجد آمدند
# 2 که آمدیم ای شاه ما اینجا قنق %~% ای تو مهمان‌دار سکان افق
# 3 بی‌نواییم و رسیده ما ز دور %~% هین بیفشان بر سر ما فضل و نور
# 4 گفت ای یاران من قسمت کنید %~% که شما پر از من و خوی منید
# 5 پر بود اجسام هر لشکر ز شاه %~% زان زنندی تیغ بر اعدای جاه
# 6 تو بخشم شه زنی آن تیغ را %~% ورنه بر اخوان چه خشم آید ترا
# 7 بر برادر بی‌گناهی می‌زنی %~% عکس خشم شاه گرز ده‌منی
# 8 شه یکی جانست و لشکر پر ازو %~% روح چون آبست واین اجسام جو
# 9 آب روح شاه اگر شیرین بود %~% جمله جوها پر ز آب خوش شود
# 10 که رعیت دین شه دارند و بس %~% این چنین فرمود سلطان عبس
# 11 هر یکی یاری یکی مهمان گزید %~% در میان یک زفت بود و بی‌ندید
# 12 جشم ضخمی داشت کس او را نبرد %~% ماند در مسجد چو اندر جام درد
# 13 مصطفی بردش چو وا ماند از همه %~% هفت بز بد شیرده اندر رمه
# 14 که مقیم خانه بودندی بزان %~% بهر دوشیدن برای وقت خوان
# 15 نان و آش و شیر آن هر هفت بز %~% خورد آن بوقحط عوج ابن غز
# 16 جمله اهل بیت خشم‌آلو شدند %~% که همه در شیر بز طامع بدند
# 17 معده طبلی‌خوار هم‌چون طبل کرد %~% قسم هژده آدمی تنها بخورد
# 18 وقت خفتن رفت و در حجره نشست %~% پس کنیزک از غضب در را ببست
# 19 از برون زنجیر در را در فکند %~% که ازو بد خشمگین و دردمند
# 20 گبر را در نیم‌شب یا صبحدم %~% چون تقاضا آمد و درد شکم
# 21 از فراش خویش سوی در شتافت %~% دست بر در چون نهاد او بسته یافت
# 22 در گشادن حیله کرد آن حیله‌ساز %~% نوع نوع و خود نشد آن بند باز
# 23 شد تقاضا بر تقاضا خانه تنگ %~% ماند او حیران و بی‌درمان و دنگ
# 24 حیله کرد او و به خواب اندر خزید %~% خویشتن در خواب در ویرانه دید
# 25 زانک ویرانه بد اندر خاطرش %~% شد به خواب اندر همانجا منظرش
# 26 خویش در ویرانه خالی چو دید %~% او چنان محتاج اندر دم برید
# 27 گشت بیدار و بدید آن جامه خواب %~% پر حدث دیوانه شد از اضطراب
# 28 ز اندرون او برآمد صد خروش %~% زین چنین رسواییی بی خاک‌پوش
# 29 گفت خوابم بتر از بیداریم %~% گه خورم این سو و آن سو می‌ریم
# 30 بانگ می‌زد وا ثبورا وا ثبور %~% هم‌چنانک کافر اندر قعر گور
# 31 منتظر که کی شود این شب به سر %~% یا برآید در گشادن بانگ در
# 32 تا گریزد او چو تیری از کمان %~% تا نبیند هیچ کس او را چنان
# 33 قصه بسیارست کوته می‌کنم %~% باز شد آن در رهید از درد و غم
PageV05P003
# 1 مصطفی صبح آمد و در را گشاد %~% صبح آن گمراه را او راه داد
# 2 در گشاد و گشت پنهان مصطفی %~% تا نگردد شرمسار آن مبتلا
# 3 تا برون آید رود گستاخ او %~% تا نبیند درگشا را پشت و رو
# 4 یا نهان شد در پس چیزی و یا %~% از ویش پوشید دامان خدا
# 5 صبغة الله گاه پوشیده کند %~% پرده بی‌چون بر آن ناظر تند
# 6 تا نبیند خصم را پهلوی خویش %~% قدرت یزدان از آن بیشست بیش
# 7 مصطفی می‌دید احوال شبش %~% لیک مانع بود فرمان ربش
# 8 تا که پیش از خبط بگشاید رهی %~% تا نیفتد زان فضیحت در چهی
# 9 لیک حکمت بود و امر آسمان %~% تا ببیند خویشتن را او چنان
# 10 بس عداوتها که آن یاری بود %~% بس خرابیها که معماری بود
# 11 جامه خواب پر حدث را یک فضول %~% قاصدا آورد در پیش رسول
# 12 که چنین کردست مهمانت ببین %~% خنده‌ای زد رحمةللعالمین
# 13 که بیار آن مطهره اینجا به پیش %~% تا بشویم جمله را با دست خویش
# 14 هر کسی می‌جست کز بهر خدا %~% جان ما و جسم ما قربان ترا
# 15 ما بشوییم این حدث را تو بهل %~% کار دستست این نمط نه کار دل
# 16 ای لعمرک مر ترا حق عمر خواند %~% پس خلیفه کرد و بر کرسی نشاند
# 17 ما برای خدمت تو می‌زییم %~% چون تو خدمت می‌کنی پس ما چه‌ایم
# 18 گفت آن دانم و لیک این ساعتیست %~% که درین شستن بخویشم حکمتیست
# 19 منتظر بودند کین قول نبیست %~% تا پدید آید که این اسرار چیست
# 20 او به جد می‌شست آن احداث را %~% خاص ز امر حق نه تقلید و ریا
# 21 که دلش می‌گفت کین را تو بشو %~% که درین جا هست حکمت تو بتو
PageV05P004
# 1 کافرک را هیکلی بد یادگار %~% یاوه دید آن را و گشت او بی‌قرار
# 2 گفت آن حجره که شب جا داشتم %~% هیکل آنجا بی‌خبر بگذاشتم
# 3 گر چه شرمین بود شرمش حرص برد %~% حرص اژدرهاست نه چیزیست خرد
# 4 از پی هیکل شتاب اندر دوید %~% در وثاق مصطفی و آن را بدید
# 5 کان یدالله آن حدث را هم به خود %~% خوش همی‌شوید که دورش چشم بد
# 6 هیکلش از یاد رفت و شد پدید %~% اندرو شوری گریبان را درید
# 7 می‌زد او دو دست را بر رو و سر %~% کله را می‌کوفت بر دیوار و در
# 8 آنچنان که خون ز بینی و سرش %~% شد روان و رحم کرد آن مهترش
# 9 نعره‌ها زد خلق جمع آمد برو %~% گبر گویان ایهاالناس احذروا
# 10 می‌زد او بر سر کای بی‌عقل سر %~% می‌زد او بر سینه کای بی‌نور بر
# 11 سجده می‌کرد او کای کل زمین %~% شرمسارست از تو این جزو مهین
# 12 تو که کلی خاضع امر ویی %~% من که جزوم ظالم و زشت و غوی
# 13 تو که کلی خوار و لرزانی ز حق %~% من که جزوم در خلاف و در سبق
# 14 هر زمان می‌کرد رو بر آسمان %~% که ندارم روی ای قبله جهان
# 15 چون ز حد بیرون بلرزید و طپید %~% مصطفی‌اش در کنار خود کشید
# 16 ساکنش کرد و بسی بنواختش %~% دیده‌اش بگشاد و داد اشناختش
# 17 تا نگرید ابر کی خندد چمن %~% تا نگرید طفل کی جوشد لبن
# 18 طفل یک روزه همی‌داند طریق %~% که بگریم تا رسد دایه شفیق
# 19 تو نمی‌دانی که دایه دایگان %~% کم دهد بی‌گریه شیر او رایگان
# 20 گفت فلیبکوا کثیرا گوش دار %~% تا بریزد شیر فضل کردگار
# 21 گریه ابرست و سوز آفتاب %~% استن دنیا همین دو رشته تاب
# 22 گر نبودی سوز مهر و اشک ابر %~% کی شدی جسم و عرض زفت و سطبر
# 23 کی بدی معمور این هر چار فصل %~% گر نبودی این تف و این گریه اصل
# 24 سوز مهر و گریه ابر جهان %~% چون همی دارد جهان را خوش‌دهان
# 25 آفتاب عقل را در سوز دار %~% چشم را چون ابر اشک‌افروز دار
# 26 چشم گریان بایدت چون طفل خرد %~% کم خور آن نان را که نان آب تو برد
# 27 تن چو با برگست روز و شب از آن %~% شاخ جان در برگ‌ریزست و خزان
# 28 برگ تن بی‌برگی جانست زود %~% این بباید کاستن آن را فزود
# 29 اقرضوا الله قرض ده زین برگ تن %~% تا بروید در عوض در دل چمن
# 30 قرض ده کم کن ازین لقمه تنت %~% تا نماید وجه لا عین رات
# 31 تن ز سرگین خویش چون خالی کند %~% پر ز مشک و در اجلالی کند
# 32 زین پلیدی بدهد و پاکی برد %~% از یطهرکم تن او بر خورد
# 33 دیو می‌ترساندت که هین و هین %~% زین پشیمان گردی و گردی حزین
# 34 گر گدازی زین هوسها تو بدن %~% بس پشیمان و غمین خواهی شدن
# 35 این بخور گرمست و داروی مزاج %~% وآن بیاشام از پی نفع و علاج
# 36 هم بدین نیت که این تن مرکبست %~% آنچ خو کردست آنش اصوبست
# 37 هین مگردان خو که پیش آید خلل %~% در دماغ و دل بزاید صد علل
# 38 این چنین تهدیدها آن دیو دون %~% آرد و بر خلق خواند صد فسون
# 39 خویش جالینوس سازد در دوا %~% تا فریبد نفس بیمار ترا
# 40 کین ترا سودست از درد و غمی %~% گفت آدم را همین در گندمی
# 41 پیش آرد هیهی و هیهات را %~% وز لویشه پیچد او لبهات را
# 42 هم‌چو لبهای فرس و در وقت نعل %~% تا نماید سنگ کمتر را چو لعل
# 43 گوشهاات گیرد او چون گوش اسب %~% می‌کشاند سوی حرص و سوی کسب
# 44 بر زند بر پات نعلی ز اشتباه %~% که بمانی تو ز درد آن ز راه
# 45 نعل او هست آن تردد در دو کار %~% این کنم یا آن کنم هین هوش دار
# 46 آن بکن که هست مختار نبی %~% آن مکن که کرد مجنون و صبی
# 47 حفت الجنه بچه محفوف گشت %~% بالمکاره که ازو افزود کشت
# 48 صد فسون دارد ز حیلت وز دغا %~% که کند در سله گر هست اژدها
# 49 گر بود آب روان بر بنددش %~% ور بود حبر زمان برخنددش
# 50 عقل را با عقل یاری یار کن %~% امرهم شوری بخوان و کار کن
PageV05P005
# 1 این سخن پایان ندارد آن عرب %~% ماند از الطاف آن شه در عجب
# 2 خواست دیوانه شدن عقلش رمید %~% دست عقل مصطفی بازش کشید
# 3 گفت این سو آ بیامد آنچنان %~% که کسی برخیزد از خواب گران
# 4 گفت این سو آ مکن هین با خود آ %~% که ازین سو هست با تو کارها
# 5 آب بر رو زد در آمد در سخن %~% کای شهید حق شهادت عرضه کن
# 6 تا گواهی بدهم و بیرون شوم %~% سیرم از هستی در آن هامون شوم
# 7 ما درین دهلیز قاضی قضا %~% بهر دعوی الستیم و بلی
# 8 که بلی گفتیم و آن را ز امتحان %~% فعل و قول ما شهودست و بیان
# 9 از چه در دهلیز قاضی ای گواه %~% حبس باشی ده شهادت از پگاه
# 10 زان بخواندندت بدین‌جا تا که تو %~% آن گواهی بدهی و ناری عتو
# 11 از لجاج خویشتن بنشسته‌ای %~% اندرین تنگی کف و لب بسته‌ای
# 12 تا بندهی آن گواهی ای شهید %~% تو ازین دهلیز کی خواهی رهید
# 13 یک زمان کارست بگزار و بتاز %~% کار کوته را مکن بر خود دراز
# 14 خواه در صد سال خواهی یک زمان %~% این امانت واگزار و وا رهان
PageV05P006
# 1 این نماز و روزه و حج و جهاد %~% هم گواهی دادنست از اعتقاد
# 2 این زکات و هدیه و ترک حسد %~% هم گواهی دادنست از سر خود
# 3 خوان و مهمانی پی اظهار راست %~% کای مهان ما با شما گشتیم راست
# 4 هدیه‌ها و ارمغان و پیش‌کش %~% شد گواه آنک هستم با تو خوش
# 5 هر کسی کوشد به مالی یا فسون %~% چیست دارم گوهری در اندرون
# 6 گوهری دارم ز تقوی یا سخا %~% این زکات و روزه در هر دو گوا
# 7 روزه گوید کرد تقوی از حلال %~% در حرامش دان که نبود اتصال
# 8 وان زکاتش گفت کو از مال خویش %~% می‌دهد پس چون بدزدد ز اهل کیش
# 9 گر بطراری کند پس دو گواه %~% جرح شد در محکمه عدل اله
# 10 هست صیاد ار کند دانه نثار %~% نه ز رحم و جود بل بهر شکار
# 11 هست گربه روزه‌دار اندر صیام %~% خفته کرده خویش بهر صید خام
# 12 کرده بدظن زین کژی صد قوم را %~% کرده بدنام اهل جود و صوم را
# 13 فضل حق با این که او کژ می‌تند %~% عاقبت زین جمله پاکش می‌کند
# 14 سبق برده رحمتش وان غدر را %~% داده نوری که نباشد بدر را
# 15 کوششش را شسته حق زین اختلاط %~% غسل داده رحمت او را زین خباط
# 16 تا که غفاری او ظاهر شود %~% مغفری کلیش را غافر شود
# 17 آب بهر این ببارید از سماک %~% تا پلیدان را کند از خبث پاک
PageV05P007
# 1 آب چون پیگار کرد و شد نجس %~% تا چنان شد که آب را رد کرد حس
# 2 حق ببردش باز در بحر صواب %~% تا به شستش از کرم آن آب آب
# 3 سال دیگر آمد او دامن‌کشان %~% هی کجا بودی به دریای خوشان
# 4 من نجس زینجا شدم پاک آمدم %~% بستدم خلعت سوی خاک آمدم
# 5 هین بیایید ای پلیدان سوی من %~% که گرفت از خوی یزدان خوی من
# 6 در پذیرم جمله زشتیت را %~% چون ملک پاکی دهم عفریت را
# 7 چون شوم آلوده باز آنجا روم %~% سوی اصل اصل پاکیها رو
# 8 دلق چرکین بر کنم آنجا ز سر %~% خلعت پاکم دهد بار دگر
# 9 کار او اینست و کار من همین %~% عالم‌آرایست رب العالمین
# 10 گر نبودی این پلیدیهای ما %~% کی بدی این بارنامه آب را
# 11 کیسه‌های زر بدزدید از کسی %~% می‌رود هر سو که هین کو مفلسی
# 12 یا بریزد بر گیاه رسته‌ای %~% یا بشوید روی رو ناشسته‌ای
# 13 یا بگیرد بر سر او حمال‌وار %~% کشتی بی‌دست و پا را در بحار
# 14 صد هزاران دارو اندر وی نهان %~% زانک هر دارو بروید زو چنان
# 15 جان هر دری دل هر دانه‌ای %~% می‌رود در جو چو داروخانه‌ای
# 16 زو یتیمان زمین را پرورش %~% بستگان خشک را از وی روش
# 17 چون نماند مایه‌اش تیره شود %~% هم‌چو ما اندر زمین خیره شود
PageV05P008
# 1 ناله از باطن برآرد کای خدا %~% آنچ دادی دادم و ماندم گدا
# 2 ریختم سرمایه بر پاک و پلید %~% ای شه سرمایه‌ده هل من مزید
# 3 ابر را گوید ببر جای خوشش %~% هم تو خورشیدا به بالا بر کشش
# 4 راههای مختلف می‌راندش %~% تا رساند سوی بحر بی‌حدش
# 5 خود غرض زین آب جان اولیاست %~% کو غسول تیرگیهای شماست
# 6 چون شود تیره ز غدر اهل فرش %~% باز گردد سوی پاکی بخش عرش
# 7 باز آرد زان طرف دامن کشان %~% از طهارات محیط او درسشان
# 8 از تیمم وا رماند جمله را %~% وز تحری طالبان قبله را
# 9 ز اختلاط خلق یابد اعتلال %~% آن سفر جوید که ارحنا یا بلال
# 10 ای بلال خوش‌نوای خوش‌صهیل %~% میذنه بر رو بزن طبل رحیل
# 11 جان سفر رفت و بدن اندر قیام %~% وقت رجعت زین سبب گوید سلام
# 12 این مثل چون واسطه‌ست اندر کلام %~% واسطه شرطست بهر فهم عام
# 13 اندر آتش کی رود بی‌واسطه %~% جز سمندر کو رهید از رابطه
# 14 واسطه حمام باید مر ترا %~% تا ز آتش خوش کنی تو طبع را
# 15 چون نتانی شد در آتش چون خلیل %~% گشت حمامت رسول آبت دلیل
# 16 سیری از حقست لیک اهل طبع %~% کی رسد بی‌واسطه نان در شبع
# 17 لطف از حقست لیکن اهل تن %~% درنیابد لطف بی‌پرده چمن
# 18 چون نماند واسطه تن بی‌حجاب %~% هم‌چو موسی نور مه یابد ز جیب
# 19 این هنرها آب را هم شاهدست %~% که اندرونش پر ز لطف ایزدست
PageV05P009
# 1 فعل و قول آمد گواهان ضمیر %~% زین دو بر باطن تو استدلال گیر
# 2 چون ندارد سیر سرت در درون %~% بنگر اندر بول رنجور از برون
# 3 فعل و قول آن بول رنجوران بود %~% که طبیب جسم را برهان بود
# 4 وآن طبیب روح در جانش رود %~% وز ره جان اندر ایمانش رود
# 5 حاجتش ناید به فعل و قول خوب %~% احذروهم هم جواسیس القلوب
# 6 این گواه فعل و قول از وی بجو %~% کو به دریا نیست واصل هم‌چو جو
PageV05P010
# 1 لیک نور سالکی کز حد گذشت %~% نور او پر شد بیابانها و دشت
# 2 شاهدی‌اش فارغ آمد از شهود %~% وز تکلفها و جانبازی و جود
# 3 نور آن گوهر چو بیرون تافتست %~% زین تسلسها فراغت یافتست
# 4 پس مجو از وی گواه فعل و گفت %~% که ازو هر دو جهان چون گل شکفت
# 5 این گواهی چیست اظهار نهان %~% خواه قول و خواه فعل و غیر آن
# 6 که عرض اظهار سر جوهرست %~% وصف باقی وین عرض بر معبرست
# 7 این نشان زر نماند بر محک %~% زر بماند نیک نام و بی ز شک
# 8 این صلات و این جهاد و این صیام %~% هم نماند جان بماند نیک‌نام
# 9 جان چنین افعال و اقوالی نمود %~% بر محک امر جوهر را بسود
# 10 که اعتقادم راستست اینک گواه %~% لیک هست اندر گواهان اشتباه
# 11 تزکیه باید گواهان را بدان %~% تزکیش صدقی که موقوفی بدان
# 12 حفظ لفظ اندر گواه قولیست %~% حفظ عهد اندر گواه فعلیست
# 13 گر گواه قول کژ گوید ردست %~% ور گواه فعل کژ پوید ردست
# 14 قول و فعل بی‌تناقض بایدت %~% تا قبول اندر زمان بیش آیدت
# 15 سعیکم شتی تناقض اندرید %~% روز می‌دوزید شب بر می‌درید
# 16 پس گواهی با تناقض کی شنود %~% یا مگر حلمی کند از لطف خود
# 17 فعل و قول اظهار سرست و ضمیر %~% هر دو پیدا می‌کند سر ستیر
# 18 چون گواهت تزکیه شد شد قبول %~% ورنه محبوس است اندر مول مول
# 19 تا تو بستیزی ستیزند ای حرون %~% فانتظرهم انهم منتظرون
PageV05P011
# 1 این سخن پایان ندارد مصطفی %~% عرضه کرد ایمان و پذرفت آن فتی
# 2 آن شهادت را که فرخ بوده است %~% بندهای بسته را بگشوده است
# 3 گشت مؤمن گفت او را مصطفی %~% که امشبان هم باش تو مهمان ما
# 4 گفت والله تا ابد ضیف توم %~% هر کجا باشم بهر جا که روم
# 5 زنده کرده و معتق و دربان تو %~% این جهان و آن جهان بر خوان تو
# 6 هر که بگزیند جزین بگزیده خوان %~% عاقبت درد گلویش ز استخوان
# 7 هر که سوی خوان غیر تو رود %~% دیو با او دان که هم‌کاسه بود
# 8 هر که از همسایگی تو رود %~% دیو بی‌شکی که همسایه‌ش شود
# 9 ور رود بی‌تو سفر او دوردست %~% دیو بد همراه و هم‌سفره ویست
# 10 ور نشیند بر سر اسپ شریف %~% حاسد ماهست دیو او را ردیف
# 11 ور بچه گیرد ازو شهناز او %~% دیو در نسلش بود انباز او
# 12 در نبی شارکهم گفتست حق %~% هم در اموال و در اولاد ای شفق
# 13 گفت پیغامبر ز غیب این را جلی %~% در مقالات نوادر با علی
# 14 یا رسول‌الله رسالت را تمام %~% تو نمودی هم‌چو شمس بی‌غمام
# 15 این که تو کردی دو صد مادر نکرد %~% عیسی از افسونش با عازر نکرد
# 16 از تو جانم از اجل نک جان ببرد %~% عازر ار شد زنده زان دم باز مرد
# 17 گشت مهمان رسول آن شب عرب %~% شیر یک بز نیمه خورد و بست لب
# 18 کرد الحاحش بخور شیر و رقاق %~% گفت گشتم سیر والله بی‌نفاق
# 19 این تکلف نیست نی ناموس و فن %~% سیرتر گشتم از آنک دوش من
# 20 در عجب ماندند جمله اهل بیت %~% پر شد این قندیل زین یک قطره زیت
# 21 آنچ قوت مرغ بابیلی بود %~% سیری معده چنین پیلی شود
# 22 فجفجه افتاد اندر مرد و زن %~% قدر پشه می‌خورد آن پیل‌تن
# 23 حرص و وهم کافری سرزیر شد %~% اژدها از قوت موری سیر شد
# 24 آن گدا چشمی کفر از وی برفت %~% لوت ایمانیش لمتر کرد و زفت
# 25 آنک از جوع البقر او می‌طپید %~% هم‌چو مریم میوه جنت بدید
# 26 میوه جنت سوی چشمش شتافت %~% معده چون دوزخش آرام یافت
# 27 ذات ایمان نعمت و لوتیست هول %~% ای قناعت کرده از ایمان به قول
PageV05P012
# 1 گرچه آن مطعوم جانست و نظر %~% جسم را هم زان نصیبست ای پسر
# 2 گر نگشتی دیو جسم آن را اکول %~% اسلم الشیطان نفرمودی رسول
# 3 دیو زان لوتی که مرده حی شود %~% تا نیاشامد مسلمان کی شود
# 4 دیو بر دنیاست عاشق کور و کر %~% عشق را عشقی دگر برد مگر
# 5 از نهان‌خانه یقین چون می‌چشد %~% اندک‌اندک رخت عشق آنجا کشد
# 6 یا حریص االبطن عرج هکذا %~% انما المنهاج تبدیل الغذا
# 7 یا مریض القلب عرج للعلاج %~% جملة التدبیر تبدیل المزاج
# 8 ایها المحبوس فی رهن الطعام %~% سوف تنجو ان تحملت الفطام
# 9 ان فی‌الجوع طعام وافر %~% افتقدها وارتج یا نافر
# 10 اغتذ بالنور کن مثل البصر %~% وافق الاملاک یا خیر البشر
# 11 چون ملک تسبیح حق را کن غذا %~% تا رهی هم‌چون ملایک از اذا
# 12 جبرئیل ار سوی جیفه کم تند %~% او به قوت کی ز کرکس کم زند
# 13 حبذا خوانی نهاده در جهان %~% لیک از چشم خسیسان بس نهان
# 14 گر جهان باغی از نعمت شود %~% قسم موش و مار هم خاکی بود
PageV05P013
# 1 قسم او خاکست گر دی گر بهار %~% میر کونی خاک چون نوشی چو مار
# 2 در میان چوب گوید کرم چوب %~% مر کرا باشد چنین حلوای خوب
# 3 کرم سرگین در میان آن حدث %~% در جهان نقلی نداند جز خبث
PageV05P014
# 1 ای خدای بی‌نظیر ایثار کن %~% گوش را چون حلقه دادی زین سخن
# 2 گوش ما گیر و بدان مجلس کشان %~% کز رحیقت می‌خورند آن سرخوشان
# 3 چون به ما بویی رسانیدی ازین %~% سر مبند آن مشک را ای رب دین
# 4 از تو نوشند ار ذکورند ار اناث %~% بی‌دریغی در عطا یا مستغاث
# 5 ای دعا ناگفته از تو مستجاب %~% داده دل را هر دمی صد فتح باب
# 6 چند حرفی نقش کردی از رقوم %~% سنگها از عشق آن شد هم‌چو موم
# 7 نون ابرو صاد چشم و جیم گوش %~% بر نوشتی فتنه صد عقل و هوش
# 8 زان حروفت شد خرد باریک‌ریس %~% نسخ می‌کن ای ادیب خوش‌نویس
# 9 در خور هر فکر بسته بر عدم %~% دم به دم نقش خیالی خوش رقم
# 10 حرفهای طرفه بر لوح خیال %~% بر نوشته چشم و عارض خد و خال
# 11 بر عدم باشم نه بر موجود مست %~% زانک معشوق عدم وافی‌ترست
# 12 عقل را خط خوان آن اشکال کرد %~% تا دهد تدبیرها را زان نورد
PageV05P015
# 1 چون ملک از لوح محفوظ آن خرد %~% هر صباحی درس هر روزه برد
# 2 بر عدم تحریرها بین بی‌بنان %~% و از سوادش حیرت سوداییان
# 3 هر کسی شد بر خیالی ریش گاو %~% گشته در سودای گنجی کنج‌کاو
# 4 از خیالی گشته شخصی پرشکوه %~% روی آورده به معدنهای کوه
# 5 وز خیالی آن دگر با جهد مر %~% رو نهاده سوی دریا بهر در
# 6 وآن دگر بهر ترهب در کنشت %~% وآن یکی اندر حریصی سوی کشت
# 7 از خیال آن ره‌زن رسته شده %~% وز خیال این مرهم خسته شده
# 8 در پری‌خوانی یکی دل کرده گم %~% بر نجوم آن دیگری بنهاده سم
# 9 این روشها مختلف بیند برون %~% زان خیالات ملون ز اندرون
# 10 این در آن حیران شده کان بر چیست %~% هر چشنده آن دگر را نافیست
# 11 آن خیالات ار نبد نامؤتلف %~% چون ز بیرون شد روشها مختلف
# 12 قبله جان را چو پنهان کرده‌اند %~% هر کسی رو جانبی آورده‌اند
PageV05P016
# 1 هم‌چو قومی که تحری می‌کنند %~% بر خیال قبله سویی می‌تنند
# 2 چونک کعبه رو نماید صبحگاه %~% کشف گردد که کی گم کردست راه
# 3 یا چو غواصان به زیر قعر آب %~% هر کسی چیزی همی‌چیند شتاب
# 4 بر امید گوهر و در ثمین %~% توبره پر می‌کنند از آن و این
# 5 چون بر آیند از تگ دریای ژرف %~% کشف گردد صاحب در شگرف
# 6 وآن دگر که برد مروارید خرد %~% وآن دگر که سنگ‌ریزه و شبه برد
# 7 هکذی یبلوهم بالساهره %~% فتنة ذات افتضاح قاهره
# 8 هم‌چنین هر قوم چون پروانگان %~% گرد شمعی پرزنان اندر جهان
# 9 خویشتن بر آتشی برمی‌زنند %~% گرد شمع خود طوافی می‌کنند
# 10 بر امید آتش موسی بخت %~% کز لهیبش سبزتر گردد درخت
# 11 فضل آن آتش شنیده هر رمه %~% هر شرر را آن گمان برده همه
# 12 چون برآید صبحدم نور خلود %~% وا نماید هر یکی چه شمع بود
# 13 هر کرا پر سوخت زان شمع ظفر %~% بدهدش آن شمع خوش هشتاد پر
# 14 جوق پروانه دو دیده دوخته %~% مانده زیر شمع بد پر سوخته
# 15 می‌تپد اندر پشیمانی و سوز %~% می‌کند آه از هوای چشم‌دوز
# 16 شمع او گوید که چون من سوختم %~% کی ترا برهانم از سوز و ستم
# 17 شمع او گریان که من سرسوخته %~% چون کنم مر غیر را افروخته
PageV05P017
# 1 او همی گوید که از اشکال تو %~% غره گشتم دیر دیدم حال تو
# 2 شمع مرده باده رفته دلربا %~% غوطه خورد از ننگ کژبینی ما
# 3 ظلت الارباح خسرا مغرما %~% نشتکی شکوی الی الله العمی
# 4 حبذا ارواح اخوان ثقات %~% مسلمات مؤمنات قانتات
# 5 هر کسی رویی به سویی برده‌اند %~% وان عزیزان رو به بی‌سو کرده‌اند
# 6 هر کبوتر می‌پرد در مذهبی %~% وین کبوتر جانب بی‌جانبی
# 7 ما نه مرغان هوا نه خانگی %~% دانه ما دانه بی‌دانگی
# 8 زان فراخ آمد چنین روزی ما %~% که دریدن شد قبادوزی ما
PageV05P018
# 1 صوفیی بدرید جبه در حرج %~% پیشش آمد بعد به دریدن فرج
# 2 کرد نام آن دریده فرجی %~% این لقب شد فاش زان مرد نجی
# 3 این لقب شد فاش و صافش شیخ برد %~% ماند اندر طبع خلقان حرف درد
# 4 هم‌چنین هر نام صافی داشتست %~% اسم را چون دردیی بگذاشتست
# 5 هر که گل خوارست دردی را گرفت %~% رفت صوفی سوی صافی ناشکفت
# 6 گفت لابد درد را صافی بود %~% زین دلالت دل به صفوت می‌رود
# 7 درد عسر افتاد و صافش یسر او %~% صاف چون خرما و دردی بسر او
# 8 یسر با عسرست هین آیس مباش %~% راه داری زین ممات اندر معاش
# 9 روح خواهی جبه بشکاف ای پسر %~% تا از آن صفوت برآری زود سر
# 10 هست صوفی آنک شد صفوت‌طلب %~% نه از لباس صوف و خیاطی و دب
# 11 صوفیی گشته به پیش این لئام %~% الخیاطه واللواطه والسلام
# 12 بر خیال آن صفا و نام نیک %~% رنگ پوشیدن نکو باشد ولیک
# 13 بر خیالش گر روی تا اصل او %~% نی چو عباد خیال تو به تو
# 14 دور باش غیرتت آمد خیال %~% گرد بر گرد سراپرده جمال
# 15 بسته هر جوینده را که راه نیست %~% هر خیالش پیش می‌آید بیست
# 16 جز مگر آن تیزکوش تیزهوش %~% کش بود از جیش نصرتهاش جوش
# 17 نجهد از تخییلها نی شه شود %~% تیر شه بنماید آنگه ره شود
# 18 این دل سرگشته را تدبیر بخش %~% وین کمانهای دوتو را تیر بخش
# 19 جرعه‌ای بر ریختی زان خفیه جام %~% بر زمین خاک من کاس الکرام
# 20 هست بر زلف و رخ از جرعه‌ش نشان %~% خاک را شاهان همی‌لیسند از آن
# 21 جرعه حسنست اندر خاک گش %~% که به صد دل روز و شب می‌بوسیش
# 22 جرعه خاک آمیز چون مجنون کند %~% مر ترا تا صاف او خود چون کند
# 23 هر کسی پیش کلوخی جامه‌چاک %~% که آن کلوخ از حسن آمد جرعه‌ناک
# 24 جرعه‌ای بر ماه و خورشید و حمل %~% جرعه‌ای بر عرش و کرسی و زحل
# 25 جرعه گوییش ای عجب یا کیمیا %~% که ز اسیبش بود چندین بها
# 26 جد طلب آسیب او ای ذوفنون %~% لا یمس ذاک الا المطهرون
# 27 جرعه‌ای بر زر و بر لعل و درر %~% جرعه‌ای بر خمر و بر نقل و ثمر
# 28 جرعه‌ای بر روی خوبان لطاف %~% تا چگونه باشد آن راواق صاف
# 29 چون همی مالی زبان را اندرین %~% چون شوی چون بینی آن را بی ز طین
# 30 چونک وقت مرگ آن جرعه صفا %~% زین کلوخ تن به مردن شد جدا
# 31 آنچ می‌ماند کنی دفنش تو زود %~% این چنین زشتی بدان چون گشته بود
# 32 جان چو بی این جیفه بنماید جمال %~% من نتانم گفت لطف آن وصال
# 33 مه چو بی‌این ابر بنماید ضیا %~% شرح نتوان کرد زان کار و کیا
# 34 حبذا آن مطبخ پر نوش و قند %~% کین سلاطین کاسه‌لیسان ویند
# 35 حبذا آن خرمن صحرای دین %~% که بود هر خرمن آن را دانه‌چین
# 36 حبذا دریای عمر بی‌غمی %~% که بود زو هفت دریا شب‌نمی
# 37 جرعه‌ای چون ریخت ساقی الست %~% بر سر این شوره خاک زیردست
# 38 جوش کرد آن خاک و ما زان جوششیم %~% جرعه دیگر که بس بی‌کوششیم
# 39 گر روا بد ناله کردم از عدم %~% ور نبود این گفتنی نک تن زدم
# 40 این بیان بط حرص منثنیست %~% از خلیل آموز که آن بط کشتنیست
# 41 هست در بط غیر این بس خیر و شر %~% ترسم از فوت سخنهای دگر
PageV05P019
# 1 آمدیم اکنون به طاوس دورنگ %~% کو کند جلوه برای نام و ننگ
# 2 همت او صید خلق از خیر و شر %~% وز نتیجه و فایده آن بی‌خبر
# 3 بی‌خبر چون دام می‌گیرد شکار %~% دام را چه علم از مقصود کار
# 4 دام را چه ضر و چه نفع از گرفت %~% زین گرفت بیهده‌ش دارم شگفت
# 5 ای برادر دوستان افراشتی %~% با دو صد دلداری و بگذاشتی
# 6 کارت این بودست از وقت ولاد %~% صید مردم کردن از دام وداد
# 7 زان شکار و انبهی و باد و بود %~% دست در کن هیچ یابی تار و پود
# 8 بیشتر رفتست و بیگاهست روز %~% تو به جد در صید خلقانی هنوز
# 9 آن یکی می‌گیر و آن می‌هل ز دام %~% وین دگر را صید می‌کن چون لام
# 10 باز این را می‌هل و می‌جو دگر %~% اینت لعب کودکان بی‌خبر
# 11 شب شود در دام تو یک صید نی %~% دام بر تو جز صداع و قید نی
# 12 پس تو خود را صید می‌کردی به دام %~% که شدی محبوس و محرومی ز کام
# 13 در زمانه صاحب دامی بود %~% هم‌چو ما احمق که صید خود کند
# 14 چون شکار خوک آمد صید عام %~% رنج بی‌حد لقمه خوردن زو حرام
# 15 آنک ارزد صید را عشقست و بس %~% لیک او کی گنجد اندر دام کس
# 16 تو مگر آیی و صید او شوی %~% دام بگذاری به دام او روی
# 17 عشق می‌گوید به گوشم پست پست %~% صید بودن خوش‌تر از صیادیست
# 18 گول من کن خویش را و غره شو %~% آفتابی را رها کن ذره شو
# 19 بر درم ساکن شو و بی‌خانه باش %~% دعوی شمعی مکن پروانه باش
# 20 تا ببینی چاشنی زندگی %~% سلطنت بینی نهان در بندگی
# 21 نعل بینی بازگونه در جهان %~% تخته‌بندان را لقب گشته شهان
# 22 بس طناب اندر گلو و تاج دار %~% بر وی انبوهی که اینک تاجدار
# 23 هم‌چو گور کافران بیرون حلل %~% اندرون قهر خدا عز و جل
# 24 چون قبور آن را مجصص کرده‌اند %~% پرده پندار پیش آورده‌اند
# 25 طبع مسکینت مجصص از هنر %~% هم‌چو نخل موم بی‌برگ و ثمر
PageV05P020
# 1 گفت درویشی به درویشی که تو %~% چون بدیدی حضرت حق را بگو
# 2 گفت بی‌چون دیدم اما بهر قال %~% بازگویم مختصر آن را مثال
# 3 دیدمش سوی چپ او آذری %~% سوی دست راست جوی کوثری
# 4 سوی چپش بس جهان‌سوز آتشی %~% سوی دست راستش جوی خوشی
# 5 سوی آن آتش گروهی برده دست %~% بهر آن کوثر گروهی شاد و مست
# 6 لیک لعب بازگونه بود سخت %~% پیش پای هر شقی و نیکبخت
# 7 هر که در آتش همی رفت و شرر %~% از میان آب بر می‌کرد سر
# 8 هر که سوی آب می‌رفت از میان %~% او در آتش یافت می‌شد در زمان
# 9 هر که سوی راست شد و آب زلال %~% سر ز آتش بر زد از سوی شمال
# 10 وانک شد سوی شمال آتشین %~% سر برون می‌کرد از سوی یمین
# 11 کم کسی بر سر این مضمر زدی %~% لاجرم کم کس در آن آتش شدی
# 12 جز کسی که بر سرش اقبال ریخت %~% کو رها کرد آب و در آتش گریخت
# 13 کرده ذوق نقد را معبود خلق %~% لاجرم زین لعب مغبون بود خلق
# 14 جوق‌جوق وصف صف از حرص و شتاب %~% محترز ز آتش گریزان سوی آب
# 15 لاجرم ز آتش برآوردند سر %~% اعتبارالاعتبار ای بی‌خبر
# 16 بانگ می‌زد آتش ای گیجان گول %~% من نیم آتش منم چشمه قبول
# 17 چشم‌بندی کرده‌اند ای بی‌نظر %~% در من آی و هیچ مگریز از شرر
# 18 ای خلیل اینجا شرار و دود نیست %~% جز که سحر و خدعه نمرود نیست
# 19 چون خلیل حق اگر فرزانه‌ای %~% آتش آب تست و تو پروانه‌ای
# 20 جان پروانه همی‌دارد ندا %~% کای دریغا صد هزارم پر بدی
# 21 تا همی سوزید ز آتش بی‌امان %~% کوری چشم و دل نامحرمان
# 22 بر من آرد رحم جاهل از خری %~% من برو رحم آرم از بینش‌وری
# 23 خاصه این آتش که جان آبهاست %~% کار پروانه به عکس کار ماست
# 24 او ببینند نور و در ناری رود %~% دل ببیند نار و در نوری شود
# 25 این چنین لعب آمد از رب جلیل %~% تا ببینی کیست از آل خلیل
# 26 آتشی را شکل آبی داده‌اند %~% واندر آتش چشمه‌ای بگشاده‌اند
# 27 ساحری صحن برنجی را به فن %~% صحن پر کرمی کند در انجمن
# 28 خانه را او پر ز کزدمها نمود %~% از دم سحر و خود آن کزدم نبود
# 29 چونک جادو می‌نماید صد چنین %~% چون بود دستان جادوآفرین
# 30 لاجرم از سحر یزدان قرن قرن %~% اندر افتادند چون زن زیر پهن
# 31 ساحرانشان بنده بودند و غلام %~% اندر افتادند چون صعوه به دام
# 32 هین بخوان قرآن ببین سحر حلال %~% سرنگونی مکرهای کالجبال
# 33 من نیم فرعون کایم سوی نیل %~% سوی آتش می‌روم من چون خلیل
# 34 نیست آتش هست آن ما معین %~% وآن دگر از مکر آب آتشین
# 35 پس نکو گفت آن رسول خوش‌جواز %~% ذره‌ای عقلت به از صوم و نماز
# 36 زانک عقلت جوهرست این دو عرض %~% این دو در تکمیل آن شد مفترض
# 37 تا جلا باشد مر آن آیینه را %~% که صفا آید ز طاعت سینه را
# 38 لیک گر آیینه از بن فاسدست %~% صیقل او را دیر باز آرد به دست
# 39 وان گزین آیینه که خوش مغرس است %~% اندکی صیقل گری آن را بس است
PageV05P021
# 1 این تفاوت عقلها را نیک دان %~% در مراتب از زمین تا آسمان
# 2 هست عقلی هم‌چو قرص آفتاب %~% هست عقلی کمتر از زهره و شهاب
# 3 هست عقلی چون چراغی سرخوشی %~% هست عقلی چون ستاره آتشی
# 4 زانک ابر از پیش آن چون وا جهد %~% نور یزدان‌بین خردها بر دهد
# 5 عقل جزوی عقل را بدنام کرد %~% کام دنیا مرد را بی‌کام کرد
# 6 آن ز صیدی حسن صیادی بدید %~% وین ز صیادی غم صیدی کشید
# 7 آن ز خدمت ناز مخدومی بیافت %~% وآن ز مخدومی ز راه عز بتافت
# 8 آن ز فرعونی اسیر آب شد %~% وز اسیری سبط صد سهراب شد
# 9 لعب معکوسست و فرزین‌بند سخت %~% حیله کم کن کار اقبالست و بخت
# 10 بر حیال و حیله کم تن تار را %~% که غنی ره کم دهد مکار را
# 11 مکر کن در راه نیکو خدمتی %~% تا نبوت یابی اندر امتی
# 12 مکر کن تا وا رهی از مکر خود %~% مکر کن تا فرد گردی از جسد
# 13 مکر کن تا کمترین بنده شوی %~% در کمی رفتی خداونده شوی
# 14 روبهی و خدمت ای گرگ کهن %~% هیچ بر قصد خداوندی مکن
# 15 لیک چون پروانه در آتش بتاز %~% کیسه‌ای زان بر مدوز و پاک باز
# 16 زور را بگذار و زاری را بگیر %~% رحم سوی زاری آید ای فقیر
# 17 زاری مضطر تشنه معنویست %~% زاری سرد دروغ آن غویست
# 18 گریه اخوان یوسف حیلتست %~% که درونشان پر ز رشک و علتست
PageV05P022
# 1 آن سگی می‌مرد و گریان آن عرب %~% اشک می‌بارید و می‌گفت ای کرب
# 2 سایلی بگذشت و گفت این گریه چیست %~% نوحه و زاری تو از بهر کیست
# 3 گفت در ملکم سگی بد نیک‌خو %~% نک همی‌میرد میان راه او
# 4 روز صیادم بد و شب پاسبان %~% تیزچشم و صیدگیر و دزدران
# 5 گفت رنجش چیست زخمی خورده است %~% گفت جوع الکلب زارش کرده است
# 6 گفت صبری کن برین رنج و حرض %~% صابران را فضل حق بخشد عوض
# 7 بعد از آن گفتش کای سالار حر %~% چیست اندر دستت این انبان پر
# 8 گفت نان و زاد و لوت دوش من %~% می‌کشانم بهر تقویت بدن
# 9 گفت چون ندهی بدان سگ نان و زاد %~% گفت تا این حد ندارم مهر و داد
# 10 دست ناید بی‌درم در راه نان %~% لیک هست آب دو دیده رایگان
# 11 گفت خاکت بر سر ای پر باد مشک %~% که لب نان پیش تو بهتر ز اشک
# 12 اشک خونست و به غم آبی شده %~% می‌نیرزد خاک خون بیهده
# 13 کل خود را خوار کرد او چون بلیس %~% پاره این کل نباشد جز خسیس
# 14 من غلام آنک نفروشد وجود %~% جز بدان سلطان با افضال و جود
# 15 چون بگرید آسمان گریان شود %~% چون بنالد چرخ یا رب خوان شود
# 16 من غلام آن مس همت‌پرست %~% کو به غیر کیمیا نارد شکست
# 17 دست اشکسته برآور در دعا %~% سوی اشکسته پرد فضل خدا
# 18 گر رهایی بایدت زین چاه تنگ %~% ای برادر رو بر آذر بی‌درنگ
# 19 مکر حق را بین و مکر خود بهل %~% ای ز مکرش مکر مکاران خجل
# 20 چونک مکرت شد فنای مکر رب %~% برگشایی یک کمینی بوالعجب
# 21 که کمینه آن کمین باشد بقا %~% تا ابد اندر عروج و ارتقا
PageV05P023
# 1 پر طاوست مبین و پای بین %~% تا که سؤ العین نگشاید کمین
# 2 که بلغزد کوه از چشم بدان %~% یزلقونک از نبی بر خوان بدان
# 3 احمد چون کوه لغزید از نظر %~% در میان راه بی‌گل بی‌مطر
# 4 در عجب درماند کین لغزش ز چیست %~% من نپندارم که این حالت تهیست
# 5 تا بیامد آیت و آگاه کرد %~% کان ز چشم بد رسیدت وز نبرد
# 6 گر بدی غیر تو در دم لا شدی %~% صید چشم و سخره افنا شدی
# 7 لیک آمد عصمتی دامن‌کشان %~% وین که لغزیدی بد از بهر نشان
# 8 عبرتی گیر اندر آن که کن نگاه %~% برگ خود عرضه مکن ای کم ز کاه
PageV05P024
# 1 یا رسول‌الله در آن نادی کسان %~% می‌زنند از چشم بد بر کرکسان
# 2 از نظرشان کله شیر عرین %~% وا شکافد تا کند آن شیر انین
# 3 بر شتر چشم افکند هم‌چون حمام %~% وانگهان بفرستد اندر پی غلام
# 4 که برو از پیه این اشتر بخر %~% بیند اشتر را سقط او راه بر
# 5 سر بریده از مرض آن اشتری %~% کو بتگ با اسب می‌کردی مری
# 6 کز حسد وز چشم بد بی‌هیچ شک %~% سیر و گردش را بگرداند فلک
# 7 آب پنهانست و دولاب آشکار %~% لیک در گردش بود آب اصل کار
# 8 چشم نیکو شد دوای چشم بد %~% چشم بد را لا کند زیر لگد
# 9 سبق رحمت‌راست و او از رحمتست %~% چشم بد محصول قهر و لعنتست
# 10 رحمتش بر نقمتش غالب شود %~% چیره زین شد هر نبی بر ضد خود
# 11 کو نتیجه رحمتست و ضد او %~% از نتیجه قهر بود آن زشت‌رو
# 12 حرص بط یکتاست این پنجاه تاست %~% حرص شهوت مار و منصب اژدهاست
# 13 حرص بط از شهوت حلقست و فرج %~% در ریاست بیست چندانست درج
# 14 از الوهیت زند در جاه لاف %~% طامع شرکت کجا باشد معاف
# 15 زلت آدم ز اشکم بود و باه %~% وآن ابلیس از تکبر بود و جاه
# 16 لاجرم او زود استغفار کرد %~% وآن لعین از توبه استکبار کرد
# 17 حرص حلق و فرج هم خود بدرگیست %~% لیک منصب نیست آن اشکستگیست
# 18 بیخ و شاخ این ریاست را اگر %~% باز گویم دفتری باید دگر
# 19 اسپ سرکش را عرب شیطانش خواند %~% نی ستوری را که در مرعی بماند
# 20 شیطنت گردن کشی بد در لغت %~% مستحق لعنت آمد این صفت
# 21 صد خورنده گنجد اندر گرد خوان %~% دو ریاست‌جو نگنجد در جهان
# 22 آن نخواهد کین بود بر پشت خاک %~% تا ملک بکشد پدر را ز اشتراک
# 23 آن شنیدستی که الملک عقیم %~% قطع خویشی کرد ملکت‌جو ز بیم
# 24 که عقیمست و ورا فرزند نیست %~% هم‌چو آتش با کسش پیوند نیست
# 25 هر چه یابد او بسوزد بر درد %~% چون نیابد هیچ خود را می‌خورد
# 26 هیچ شو وا ره تو از دندان او %~% رحم کم جو از دل سندان او
# 27 چونک گشتی هیچ از سندان مترس %~% هر صباح از فقر مطلق گیر درس
# 28 هست الوهیت ردای ذوالجلال %~% هر که در پوشد برو گردد وبال
# 29 تاج از آن اوست آن ما کمر %~% وای او کز حد خود دارد گذر
# 30 فتنه تست این پر طاووسیت %~% که اشتراکت باید و قدوسیت
PageV05P025
# 1 پر خود می‌کند طاوسی به دشت %~% یک حکیمی رفته بود آنجا بگشت
# 2 گفت طاوسا چنین پر سنی %~% بی‌دریغ از بیخ چون برمی‌کنی
# 3 خود دلت چون می‌دهد تا این حلل %~% بر کنی اندازیش اندر وحل
# 4 هر پرت را از عزیزی و پسند %~% حافظان در طی مصحف می‌نهند
# 5 بهر تحریک هوای سودمند %~% از پر تو بادبیزن می‌کنند
# 6 این چه ناشکری و چه بی‌باکیست %~% تو نمی‌دانی که نقاشش کیست
# 7 یا همی‌دانی و نازی می‌کنی %~% قاصدا قلع طرازی می‌کنی
# 8 ای بسا نازا که گردد آن گناه %~% افکند مر بنده را از چشم شاه
# 9 ناز کردن خوشتر آید از شکر %~% لیک کم خایش که دارد صد خطر
# 10 ایمن آبادست آن راه نیاز %~% ترک نازش گیر و با آن ره بساز
# 11 ای بسا نازآوری زد پر و بال %~% آخر الامر آن بر آن کس شد وبال
# 12 خوشی ناز ار دمی بفرازدت %~% بیم و ترس مضمرش بگدازدت
# 13 وین نیاز ار چه که لاغر می‌کند %~% صدر را چون بدر انور می‌کند
# 14 چون ز مرده زنده بیرون می‌کشد %~% هر که مرده گشت او دارد رشد
# 15 چون ز زنده مرده بیرون می‌کند %~% نفس زنده سوی مرگی می‌تند
# 16 مرده شو تا مخرج الحی الصمد %~% زنده‌ای زین مرده بیرون آورد
# 17 دی شوی بینی تو اخراج بهار %~% لیل گردی بینی ایلاج نهار
# 18 بر مکن آن پر که نپذیرد رفو %~% روی مخراش از عزا ای خوب‌رو
# 19 آنچنان رویی که چون شمس ضحاست %~% آنچنان رخ را خراشیدن خطاست
# 20 زخم ناخن بر چنان رخ کافریست %~% که رخ مه در فراق او گریست
# 21 یا نمی‌بینی تو روی خویش را %~% ترک کن خوی لجاج اندیش را
PageV05P026
# 1 روی نفس مطمئنه در جسد %~% زخم ناخنهای فکرت می‌کشد
# 2 فکرت بد ناخن پر زهر دان %~% می‌خراشد در تعمق روی جان
# 3 تا گشاید عقده اشکال را %~% در حدث کردست زرین بیل را
# 4 عقده را بگشاده گیر ای منتهی %~% عقده سختست بر کیسه تهی
# 5 دز گشاد عقده‌ها گشتی تو پیر %~% عقده چندی دگر بگشاده گیر
# 6 عقده‌ای که آن بر گلوی ماست سخت %~% که بدانی که خسی یا نیک‌بخت
# 7 حل این اشکال کن گر آدمی %~% خرج این کن دم اگر آدم‌دمی
# 8 حد اعیان و عرض دانسته گیر %~% حد خود را دان که نبود زین گزیر
# 9 چون بدانی حد خود زین حدگریز %~% تا به بی‌حد در رسی ای خاک‌بیز
# 10 عمر در محمول و در موضوع رفت %~% بی‌بصیرت عمر در مسموع رفت
# 11 هر دلیلی بی‌نتیجه و بی‌اثر %~% باطل آمد در نتیجه خود نگر
# 12 جز به مصنوعی ندیدی صانعی %~% بر قیاس اقترانی قانعی
# 13 می‌فزاید در وسایط فلسفی %~% از دلایل باز برعکسش صفی
# 14 این گریزد از دلیل و از حجاب %~% از پی مدلول سر برده به جیب
# 15 گر دخان او را دلیل آتشست %~% بی‌دخان ما را در آن آتش خوشست
# 16 خاصه این آتش که از قرب ولا %~% از دخان نزدیک‌تر آمد به ما
# 17 پس سیه‌کاری بود رفتن ز جان %~% بهر تخییلات جان سوی دخان
PageV05P027
# 1 بر مکن پر را و دل بر کن ازو %~% زانک شرط این جهاد آمد عدو
# 2 چون عدو نبود جهاد آمد محال %~% شهوتت نبود نباشد امتثال
# 3 صبر نبود چون نباشد میل تو %~% خصم چون نبود چه حاجت حیل تو
# 4 هین مکن خود را خصی رهبان مشو %~% زانک عفت هست شهوت را گرو
# 5 بی‌هوا نهی از هوا ممکن نبود %~% غازیی بر مردگان نتوان نمود
# 6 انفقوا گفتست پس کسپی بکن %~% زانک نبود خرج بی‌دخل کهن
# 7 گر چه آورد انفقوا را مطلق او %~% تو بخوان که اکسبوا ثم انفقوا
# 8 هم‌چنان چون شاه فرمود اصبروا %~% رغبتی باید کزان تابی تو رو
# 9 پس کلوا از بهر دام شهوتست %~% بعد از آن لاتسرفوا آن عفتست
# 10 چونک محمول به نبود لدیه %~% نیست ممکن بود محمول علیه
# 11 چونک رنج صبر نبود مر ترا %~% شرط نبود پس فرو ناید جزا
# 12 حبذا آن شرط و شادا آن جزا %~% آن جزای دل‌نواز جان‌فزا
PageV05P028
# 1 عاشقان را شادمانی و غم اوست %~% دست‌مزد و اجرت خدمت هم اوست
# 2 غیر معشوق ار تماشایی بود %~% عشق نبود هرزه سودایی بود
# 3 عشق آن شعله‌ست کو چون بر فروخت %~% هرچه جز معشوق باقی جمله سوخت
# 4 تیغ لا در قتل غیر حق براند %~% در نگر زان پس که بعد لا چه ماند
# 5 ماند الا الله باقی جمله رفت %~% شاد باش ای عشق شرکت‌سوز زفت
# 6 خود همو بود آخرین و اولین %~% شرک جز از دیده احول مبین
# 7 ای عجب حسنی بود جز عکس آن %~% نیست تن را جنبشی از غیر جان
# 8 آن تنی را که بود در جان خلل %~% خوش نگردد گر بگیری در عسل
# 9 این کسی داند که روزی زنده بود %~% از کف این جان جان جامی ربود
# 10 وانک چشم او ندیدست آن رخان %~% پیش او جانست این تف دخان
# 11 چون ندید او عمر عبدالعزیز %~% پیش او عادل بود حجاج نیز
# 12 چون ندید او مار موسی را ثبات %~% در حبال سحر پندارد حیات
# 13 مرغ کو ناخورده است آب زلال %~% اندر آب شور دارد پر و بال
# 14 جز به ضد ضد را همی نتوان شناخت %~% چون ببیند زخم بشناسد نواخت
# 15 لاجرم دنیا مقدم آمدست %~% تا بدانی قدر اقلیم الست
# 16 چون ازینجا وا رهی آنجا روی %~% در شکرخانه ابد شاکر شوی
# 17 گویی آنجا خاک را می‌بیختم %~% زین جهان پاک می‌بگریختم
# 18 ای دریغا پیش ازین بودیم اجل %~% تا عذابم کم بدی اندر وجل
PageV05P029
# 1 زین بفرمودست آن آگه رسول %~% که هر آنک مرد و کرد از تن نزول
# 2 نبود او را حسرت نقلان و موت %~% لیک باشد حسرت تقصیر و فوت
# 3 هر که میرد خود تمنی باشدش %~% که بدی زین پیش نقل مقصدش
# 4 گر بود بد تا بدی کمتر بدی %~% ور تقی تا خانه زوتر آمدی
# 5 گوید آن بد بی‌خبر می‌بوده‌ام %~% دم به دم من پرده می‌افزوده‌ام
# 6 گر ازین زودتر مرا معبر بدی %~% این حجاب و پرده‌ام کمتر بدی
# 7 از حریصی کم دران روی قنوع %~% وز تکبر کم دران چهره خشوع
# 8 هم‌چنین از بخل کم در روی جود %~% وز بلیسی چهره خوب سجود
# 9 بر مکن آن پر خلد آرای را %~% بر مکن آن پر ره‌پیمای را
# 10 چون شنید این پند در وی بنگریست %~% بعد از آن در نوحه آمد می‌گریست
# 11 نوحه و گریه دراز دردمند %~% هر که آنجا بود بر گریه‌ش فکند
# 12 وآنک می‌پرسید پر کندن ز چیست %~% بی‌جوابی شد پشیمان می‌گریست
# 13 کز فضولی من چرا پرسیدمش %~% او ز غم پر بود شورانیدمش
# 14 می‌چکید از چشم تر بر خاک آب %~% اندر آن هر قطره مدرج صد جواب
# 15 گریه با صدق بر جانها زند %~% تا که چرخ و عرش را گریان کند
# 16 عقل و دلها بی‌گمان عرشی‌اند %~% در حجاب از نور عرشی می‌زیند
PageV05P030
# 1 هم‌چو هاروت و چو ماروت آن دو پاک %~% بسته‌اند اینجا به چاه سهمناک
# 2 عالم سفلی و شهوانی درند %~% اندرین چه گشته‌اند از جرم‌بند
# 3 سحر و ضد سحر را بی‌اختیار %~% زین دو آموزند نیکان و شرار
# 4 لیک اول پند بدهندش که هین %~% سحر را از ما میاموز و مچین
# 5 ما بیاموزیم این سحر ای فلان %~% از برای ابتلا و امتحان
# 6 که امتحان را شرط باشد اختیار %~% اختیاری نبودت بی‌اقتدار
# 7 میلها هم‌چون سگان خفته‌اند %~% اندریشان خیر و شر بنهفته‌اند
# 8 چونک قدرت نیست خفتند این رده %~% هم‌چو هیزم‌پاره‌ها و تن‌زده
# 9 تا که مرداری در آید در میان %~% نفخ صور حرص کوبد بر سگان
# 10 چون در آن کوچه خری مردار شد %~% صد سگ خفته بدان بیدار شد
# 11 حرصهای رفته اندر کتم غیب %~% تاختن آورد سر بر زد ز جیب
# 12 موبه موی هر سگی دندان شده %~% وز برای حیله دم جنبان شده
# 13 نیم زیرش حیله بالا آن غضب %~% چون ضعیف آتش که یابد او حطب
# 14 شعله شعله می‌رسد از لامکان %~% می‌رود دود لهب تا آسمان
# 15 صد چنین سگ اندرین تن خفته‌اند %~% چون شکاری نیستشان بنهفته‌اند
# 16 یا چو بازانند و دیده دوخته %~% در حجاب از عشق صیدی سوخته
# 17 تا کله بردارد و بیند شکار %~% آنگهان سازد طواف کوهسار
# 18 شهوت رنجور ساکن می‌بود %~% خاطر او سوی صحت می‌رود
# 19 چون ببیند نان و سیب و خربزه %~% در مصاف آید مزه و خوف بزه
# 20 گر بود صبار دیدن سود اوست %~% آن تهیج طبع سستش را نکوست
# 21 ور نباشد صبر پس نادیده به %~% تیر دور اولی ز مرد بی‌زره
PageV05P031
# 1 چون ز گریه فارغ آمد گفت رو %~% که تو رنگ و بوی را هستی گرو
# 2 آن نمی‌بینی که هر سو صد بلا %~% سوی من آید پی این بالها
# 3 ای بسا صیاد بی‌رحمت مدام %~% بهر این پرها نهد هر سوم دام
# 4 چند تیرانداز بهر بالها %~% تیر سوی من کشد اندر هوا
# 5 چون ندارم زور و ضبط خویشتن %~% زین قضا و زین بلا و زین فتن
# 6 آن به آید که شوم زشت و کریه %~% تا بوم آمن درین کهسار و تیه
# 7 این سلاح عجب من شد ای فتی %~% عجب آرد معجبان را صد بلا
PageV05P032
# 1 پس هنر آمد هلاکت خام را %~% کز پی دانه نبیند دام را
# 2 اختیار آن را نکو باشد که او %~% مالک خود باشد اندر اتقوا
# 3 چون نباشد حفظ و تقوی زینهار %~% دور کن آلت بینداز اختیار
# 4 جلوه‌گاه و اختیارم آن پرست %~% بر کنم پر را که در قصد سرست
# 5 نیست انگارد پر خود را صبور %~% تا پرش در نفکند در شر و شور
# 6 پس زیانش نیست پر گو بر مکن %~% گر رسد تیری به پیش آرد مجن
# 7 لیک بر من پر زیبا دشمنیست %~% چونک از جلوه‌گری صبریم نیست
# 8 گر بدی صبر و حفاظم راه‌بر %~% بر فزودی ز اختیارم کر و فر
# 9 هم‌چو طفلم یا چو مست اندر فتن %~% نیست لایق تیغ اندر دست من
# 10 گر مرا عقلی بدی و منزجر %~% تیغ اندر دست من بودی ظفر
# 11 عقل باید نورده چون آفتاب %~% تا زند تیغی که نبود جز صواب
# 12 چون ندارم عقل تابان و صلاح %~% پس چرا در چاه نندازم سلاح
# 13 در چه اندازم کنون تیغ و مجن %~% کین سلاح خصم من خواهد شدن
# 14 چون ندارم زور و یاری و سند %~% تیغم او بستاند و بر من زند
# 15 رغم این نفس وقیحه‌خوی را %~% که نپوشد رو خراشم روی را
# 16 تا شود کم این جمال و این کمال %~% چون نماند رو کم افتم در وبال
# 17 چون بدین نیت خراشم بزه نیست %~% که به زخم این روی را پوشیدنیست
# 18 گر دلم خوی ستیری داشتی %~% روی خوبم جز صفا نفراشتی
# 19 چون ندیدم زور و فرهنگ و صلاح %~% خصم دیدم زود بشکستم سلاح
# 20 تا نگردد تیغ من او را کمال %~% تا نگردد خنجرم بر من وبال
# 21 می‌گریزم تا رگم جنبان بود %~% کی فرار از خویشتن آسان بود
# 22 آنک از غیری بود او را فرار %~% چون ازو ببرید گیرد او قرار
# 23 من که خصمم هم منم اندر گریز %~% تا ابد کار من آمد خیزخیز
# 24 نه به هندست آمن و نه در ختن %~% آنک خصم اوست سایه خویشتن
PageV05P033
# 1 چون فناش از فقر پیرایه شود %~% او محمدوار بی‌سایه شود
# 2 فقر فخری را فنا پیرایه شد %~% چون زبانه شمع او بی‌سایه شد
# 3 شمع جمله شد زبانه پا و سر %~% سایه را نبود بگرد او گذر
# 4 موم از خویش و ز سایه در گریخت %~% در شعاع از بهر او کی شمع ریخت
# 5 گفت او بهر فنایت ریختم %~% گفت من هم در فنا بگریختم
# 6 این شعاع باقی آمد مفترض %~% نه شعاع شمع فانی عرض
# 7 شمع چون در نار شد کلی فنا %~% نه اثر بینی ز شمع و نه ضیا
# 8 هست اندر دفع ظلمت آشکار %~% آتش صورت به مومی پایدار
# 9 برخلاف موم شمع جسم کان %~% تا شود کم گردد افزون نور جان
# 10 این شعاع باقی و آن فانیست %~% شمع جان را شعله ربانیست
# 11 این زبانه آتشی چون نور بود %~% سایه فانی شدن زو دور بود
# 12 ابر را سایه بیفتد در زمین %~% ماه را سایه نباشد همنشین
# 13 بی‌خودی بی‌ابریست ای نیک‌خواه %~% باشی اندر بی‌خودی چون قرص ماه
# 14 باز چون ابری بیاید رانده %~% رفت نور از مه خیالی مانده
# 15 از حجاب ابر نورش شد ضعیف %~% کم ز ماه نو شد آن بدر شریف
# 16 مه خیالی می‌نماید ز ابر و گرد %~% ابر تن ما را خیال‌اندیش کرد
# 17 لطف مه بنگر که این هم لطف اوست %~% که بگفت او ابرها ما را عدوست
# 18 مه فراغت دارد از ابر و غبار %~% بر فراز چرخ دارد مه مدار
# 19 ابر ما را شد عدو و خصم جان %~% که کند مه را ز چشم ما نهان
# 20 حور را این پرده زالی می‌کند %~% بدر را کم از هلالی می‌کند
# 21 ماه ما را در کنار عز نشاند %~% دشمن ما را عدوی خویش خواند
# 22 تاب ابر و آب او خود زین مهست %~% هر که مه خواند ابر را بس گمرهست
# 23 نور مه بر ابر چون منزل شدست %~% روی تاریکش ز مه مبدل شدست
# 24 گرچه همرنگ مهست و دولتیست %~% اندر ابر آن نور مه عاریتیست
# 25 در قیامت شمس و مه معزول شد %~% چشم در اصل ضیا مشغول شد
# 26 تا بداند ملک را از مستعار %~% وین رباط فانی از دارالقرار
# 27 دایه عاریه بود روزی سه چار %~% مادرا ما را تو گیر اندر کنار
# 28 پر من ابرست و پرده‌ست و کثیف %~% ز انعکاس لطف حق شد او لطیف
# 29 بر کنم پر را و حسنش را ز راه %~% تا ببینم حسن مه را هم ز ماه
# 30 من نخواهم دایه مادر خوشترست %~% موسی‌ام من دایه من مادرست
# 31 من نخواهم لطف مه از واسطه %~% که هلاک قوم شد این رابطه
# 32 یا مگر ابری شود فانی راه %~% تا نگردد او حجاب روی ماه
# 33 صورتش بنماید او در وصف لا %~% هم‌چو جسم انبیا و اولیا
# 34 آنچنان ابری نباشد پرده‌بند %~% پرده‌در باشد به معنی سودمند
# 35 آن‌چنان که اندر صباح روشنی %~% قطره می‌بارید و بالا ابر نی
# 36 معجزه پیغامبری بود آن سقا %~% گشته ابر از محو هم‌رنگ سما
# 37 بود ابر و رفته از وی خوی ابر %~% این چنین گردد تن عاشق به صبر
# 38 تن بود اما تنی گم گشته زو %~% گشته مبدل رفته از وی رنگ و بو
# 39 پر پی غیرست و سر از بهر من %~% خانه سمع و بصر استون تن
# 40 جان فدا کردن برای صید غیر %~% کفر مطلق دان و نومیدی ز خیر
# 41 هین مشو چون قند پیش طوطیان %~% بلک زهری شو شو آمن از زیان
# 42 یا برای شادباشی در خطاب %~% خویش چون مردار کن پی کلاب
# 43 پس خضر کشتی برای این شکست %~% تا که آن کشتی ز غاصب باز رست
# 44 فقر فخری بهر آن آمد سنی %~% تا ز طماعان گریزم در غنی
# 45 گنجها را در خرابی زان نهند %~% تا ز حرص اهل عمران وا رهند
# 46 پر نتانی کند رو خلوت گزین %~% تا نگردی جمله خرج آن و این
# 47 زآنک تو هم لقمه‌ای هم لقمه‌خوار %~% آکل و ماکولی ای جان هوش‌دار
PageV05P034
# 1 مرغکی اندر شکار کرم بود %~% گربه فرصت یافت او را در ربود
# 2 آکل و ماکول بود و بی‌خبر %~% در شکار خود ز صیادی دگر
# 3 دزد گرچه در شکار کاله‌ایست %~% شحنه با خصمانش در دنباله‌ایست
# 4 عقل او مشغول رخت و قفل و در %~% غافل از شحنه‌ست و از آه سحر
# 5 او چنان غرقست در سودای خود %~% غافلست از طالب و جویای خود
# 6 گر حشیش آب و هوایی می‌خورد %~% معده حیوانش در پی می‌چرد
# 7 آکل و ماکول آمد آن گیاه %~% هم‌چنین هر هستیی غیر اله
# 8 و هو یطعمکم و لا یطعم چو اوست %~% نیست حق ماکول و آکل لحم و پوست
# 9 آکل و ماکول کی ایمن بود %~% ز آکلی که اندر کمین ساکن بود
# 10 امن ماکولان جذوب ماتمست %~% رو بدان درگاه کو لا یطعم است
# 11 هر خیالی را خیالی می‌خورد %~% فکر آن فکر دگر را می‌چرد
# 12 تو نتانی کز خیالی وا رهی %~% یا بخسپی که از آن بیرون جهی
# 13 فکر زنبورست و آن خواب تو آب %~% چون شوی بیدار باز آید ذباب
# 14 چند زنبور خیالی در پرد %~% می‌کشد این سو و آن سو می‌برد
# 15 کمترین آکلانست این خیال %~% وآن دگرها را شناسد ذوالجلال
# 16 هین گریز از جوق اکال غلیظ %~% سوی او که گفت ما ایمت حفیظ
# 17 یا به سوی آن که او آن حفظ یافت %~% گر نتانی سوی آن حافظ شتافت
# 18 دست را مسپار جز در دست پیر %~% حق شدست آن دست او را دستگیر
# 19 پیر عقلت کودکی خو کرده است %~% از جوار نفس که اندر پرده است
# 20 عقل کامل را قرین کن با خرد %~% تا که باز آید خرد زان خوی بد
# 21 چونک دست خود به دست او نهی %~% پس ز دست آکلان بیرون جهی
# 22 دست تو از اهل آن بیعت شود %~% که یدالله فوق ایدیهم بود
# 23 چون بدادی دست خود در دست پیر %~% پیر حکمت که علیمست و خطیر
# 24 کو نبی وقت خویشست ای مرید %~% تا ازو نور نبی آید پدید
# 25 در حدیبیه شدی حاضر بدین %~% وآن صحابه بیعتی را هم‌قرین
# 26 پس ز ده یار مبشر آمدی %~% هم‌چو زر ده‌دهی خالص شدی
# 27 تا معیت راست آید زانک مرد %~% با کسی جفتست کو را دوست کرد
# 28 این جهان و آن جهان با او بود %~% وین حدیث احمد خوش‌خو بود
# 29 گفت المر مع محبوبه %~% لا یفک القلب من مطلوبه
# 30 هر کجا دامست و دانه کم نشین %~% رو زبون‌گیرا زبون‌گیران ببین
# 31 ای زبون‌گیر زبونان این بدان %~% دست هم بالای دستست ای جوان
# 32 تو زبونی و زبون‌گیر ای عجب %~% هم تو صید و صیدگیر اندر طلب
# 33 بین ایدی خلفهم سدا مباش %~% که نبینی خصم را وآن خصم فاش
# 34 حرص صیادی ز صیدی مغفلست %~% دلبریی می‌کند او بی‌دلست
# 35 تو کم از مرغی مباش اندر نشید %~% بین ایدی خلف عصفوری بدید
# 36 چون به نزد دانه آید پیش و پس %~% چند گرداند سر و رو آن نفس
# 37 کای عجب پیش و پسم صیاد هست %~% تا کشم از بیم او زین لقمه دست
# 38 تو ببین پس قصه فجار را %~% پیش بنگر مرگ یار و جار را
# 39 که هلاکت دادشان بی‌آلتی %~% او قرین تست در هر حالتی
# 40 حق شکنجه کرد و گرز و دست نیست %~% پس بدان بی‌دست حق داورکنیست
# 41 آنک می‌گفتی اگر حق هست کو %~% در شکنجه او مقر می‌شد که هو
# 42 آنک می‌گفت این بعیدست و عجیب %~% اشک می‌راند و همی گفت ای قریب
# 43 چون فرار از دام واجب دیده است %~% دام تو خود بر پرت چفسیده است
# 44 بر کنم من میخ این منحوس دام %~% از پی کامی نباشم طلخ‌کام
# 45 درخور عقل تو گفتم این جواب %~% فهم کن وز جست و جو رو بر متاب
# 46 بسکل این حبلی که حرص است و حسد %~% یاد کن فی جیدها حبل مسد
PageV05P035
# 1 این سخن را نیست پایان و فراغ %~% ای خلیل حق چرا کشتی تو زاغ
# 2 بهر فرمان حکمت فرمان چه بود %~% اندکی ز اسرار آن باید نمود
# 3 کاغ کاغ و نعره زاغ سیاه %~% دایما باشد به دنیا عمرخواه
# 4 هم‌چو ابلیس از خدای پاک فرد %~% تا قیامت عمر تن درخواست کرد
# 5 گفت انظرنی الی یوم الجزا %~% کاشکی گفتی که تبنا ربنا
# 6 عمر بی توبه همه جان کندنست %~% مرگ حاضر غایب از حق بودنست
# 7 عمر و مرگ این هر دو با حق خوش بود %~% بی‌خدا آب حیات آتش بود
# 8 آن هم از تاثیر لعنت بود کو %~% در چنان حضرت همی‌شد عمرجو
# 9 از خدا غیر خدا را خواستن %~% ظن افزونیست و کلی کاستن
# 10 خاصه عمری غرق در بیگانگی %~% در حضور شیر روبه‌شانگی
# 11 عمر بیشم ده که تا پس‌تر روم %~% مهلم افزون کن که تا کمتر شوم
# 12 تا که لعنت را نشانه او بود %~% بد کسی باشد که لعنت‌جو بود
# 13 عمر خوش در قرب جان پروردنست %~% عمر زاغ از بهر سرگین خوردنست
# 14 عمر بیشم ده که تا گه می‌خورم %~% دایم اینم ده که بس بدگوهرم
# 15 گرنه گه خوارست آن گنده‌دهان %~% گویدی کز خوی زاغم وا رهان
PageV05P036
# 1 ای مبدل کرده خاکی را به زر %~% خاک دیگر را بکرده بوالبشر
# 2 کار تو تبدیل اعیان و عطا %~% کار من سهوست و نسیان و خطا
# 3 سهو و نسیان را مبدل کن به علم %~% من همه خلمم مرا کن صبر و حلم
# 4 ای که خاک شوره را تو نان کنی %~% وی که نان مرده را تو جان کنی
# 5 ای که جان خیره را رهبر کنی %~% وی که بی‌ره را تو پیغمبر کنی
# 6 می‌کنی جزو زمین را آسمان %~% می‌فزایی در زمین از اختران
# 7 هر که سازد زین جهان آب حیات %~% زوترش از دیگران آید ممات
# 8 دیده دل کو به گردون بنگریست %~% دید که اینجا هر دمی میناگریست
# 9 قلب اعیانست و اکسیری محیط %~% ایتلاف خرقه تن بی‌مخیط
# 10 تو از آن روزی که در هست آمدی %~% آتشی یا بادی یا خاکی بدی
# 11 گر بر آن حالت ترا بودی بقا %~% کی رسیدی مر ترا این ارتقا
# 12 از مبدل هستی اول نماند %~% هستی بهتر به جای آن نشاند
# 13 هم‌چنین تا صد هزاران هستها %~% بعد یکدیگر دوم به ز ابتدا
# 14 از مبدل بین وسایط را بمان %~% کز وسایط دور گردی ز اصل آن
# 15 واسطه هر جا فزون شد وصل جست %~% واسطه کم ذوق وصل افزونترست
# 16 از سبب‌دانی شود کم حیرتت %~% حیرت تو ره دهد در حضرتت
# 17 این بقاها از فناها یافتی %~% از فنااش رو چرا برتافتی
# 18 زان فناها چه زیان بودت که تا %~% بر بقا چفسیده‌ای ای نافقا
# 19 چون دوم از اولینت بهترست %~% پس فنا جو و مبدل را پرست
# 20 صد هزاران حشر دیدی ای عنود %~% تاکنون هر لحظه از بدو وجود
# 21 از جماد بی‌خبر سوی نما %~% وز نما سوی حیات و ابتلا
# 22 باز سوی عقل و تمییزات خوش %~% باز سوی خارج این پنج و شش
# 23 تا لب بحر این نشان پایهاست %~% پس نشان پا درون بحر لاست
# 24 زانک منزلهای خشکی ز احتیاط %~% هست دهها و وطنها و رباط
# 25 باز منزلهای دریا در وقوف %~% وقت موج و حبس بی‌عرصه و سقوف
# 26 نیست پیدا آن مراحل را سنام %~% نه نشانست آن منازل را نه نام
# 27 هست صد چندان میان منزلین %~% آن طرف که از نما تا روح عین
# 28 در فناها این بقاها دیده‌ای %~% بر بقای جسم چون چفسیده‌ای
# 29 هین بده ای زاغ این جان باز باش %~% پیش تبدیل خدا جانباز باش
# 30 تازه می‌گیر و کهن را می‌سپار %~% که هر امسالت فزونست از سه پار
# 31 گر نباشی نخل‌وار ایثار کن %~% کهنه بر کهنه نه و انبار کن
# 32 کهنه و گندیده و پوسیده را %~% تحفه می‌بر بهر هر نادیده را
# 33 آنک نو دید او خریدار تو نیست %~% صید حقست او گرفتار تو نیست
# 34 هر کجا باشند جوق مرغ کور %~% بر تو جمع آیند ای سیلاب شور
# 35 تا فزاید کوری از شورابها %~% زانک آب شور افزاید عمی
# 36 اهل دنیا زان سبب اعمی‌دل‌اند %~% شارب شورابه آب و گل‌اند
# 37 شور می‌ده کور می‌خر در جهان %~% چون نداری آب حیوان در نهان
# 38 با چنین حالت بقا خواهی و یاد %~% هم‌چو زنگی در سیه‌رویی تو شاد
# 39 در سیاهی زنگی زان آسوده است %~% کو ز زاد و اصل زنگی بوده است
# 40 آنک روزی شاهد و خوش‌رو بود %~% گر سیه‌گردد تدارک‌جو بود
# 41 مرغ پرنده چو ماند در زمین %~% باشد اندر غصه و درد و حنین
# 42 مرغ خانه بر زمین خوش می‌رود %~% دانه‌چین و شاد و شاطر می‌دود
# 43 زآنک او از اصل بی‌پرواز بود %~% وآن دگر پرنده و پرواز بود
PageV05P037
# 1 گفت پیغامبر که رحم آرید بر %~% جان من کان غنیا فافتقر
# 2 والذی کان عزیزا فاحتقر %~% او صفیا عالما بین المضر
# 3 گفت پیغامبر که با این سه گروه %~% رحم آرید ار ز سنگید و ز کوه
# 4 آنک او بعد از رئیسی خوار شد %~% وآن توانگر هم که بی‌دینار شد
# 5 وآن سوم آن عالمی که اندر جهان %~% مبتلی گردد میان ابلهان
# 6 زانک از عزت به خواری آمدن %~% هم‌چو قطع عضو باشد از بدن
# 7 عضو گردد مرده کز تن وا برید %~% نو بریده جنبد اما نی مدید
# 8 هر که از جام الست او خورد پار %~% هستش امسال آفت رنج و خمار
# 9 وآنک چون سگ ز اصل کهدانی بود %~% کی مرورا حرص سلطانی بود
# 10 توبه او جوید که کردست او گناه %~% آه او گوید که گم کردست راه
PageV05P038
# 1 آهوی را کرد صیادی شکار %~% اندر آخر کردش آن بی‌زینهار
# 2 آخری را پر ز گاوان و خران %~% حبس آهو کرد چون استمگران
# 3 آهو از وحشت به هر سو می‌گریخت %~% او به پیش آن خران شب کاه ریخت
# 4 از مجاعت و اشتها هر گاو و خر %~% کاه را می‌خورد خوشتر از شکر
# 5 گاه آهو می‌رمید از سو به سو %~% گه ز دود و گرد که می‌تافت رو
# 6 هرکرا با ضد خود بگذاشتند %~% آن عقوبت را چو مرگ انگاشتند
# 7 تا سلیمان گفت که آن هدهد اگر %~% هجر را عذری نگوید معتبر
# 8 بکشمش یا خود دهم او را عذاب %~% یک عذاب سخت بیرون از حساب
# 9 هان کدامست آن عذاب این معتمد %~% در قفس بودن به غیر جنس خود
# 10 زین بدن اندر عذابی ای بشر %~% مرغ روحت بسته با جنسی دگر
# 11 روح بازست و طبایع زاغها %~% دارد از زاغان و چغدان داغها
# 12 او بمانده در میانشان زارزار %~% هم‌چو بوبکری به شهر سبزوار
PageV05P039
# 1 شد محمد الپ الغ خوارزمشاه %~% در قتال سبزوار پر پناه
# 2 تنگشان آورد لشکرهای او %~% اسپهش افتاد در قتل عدو
# 3 سجده آوردند پیشش کالامان %~% حلقه‌مان در گوش کن وا بخش جان
# 4 هر خراج و صلتی که بایدت %~% آن ز ما هر موسمی افزایدت
# 5 جان ما آن توست ای شیرخو %~% پیش ما چندی امانت باش گو
# 6 گفت نرهانید از من جان خویش %~% تا نیاریدم ابوبکری به پیش
# 7 تا مرا بوبکر نام از شهرتان %~% هدیه نارید ای رمیده امتان
# 8 بدرومتان هم‌چو کشت ای قوم دون %~% نه خراج استانم و نه هم فسون
# 9 بس جوال زر کشیدندش به راه %~% کز چنین شهری ابوبکری مخواه
# 10 کی بود بوبکر اندر سبزوار %~% یا کلوخ خشک اندر جویبار
# 11 رو بتابید از زر و گفت ای مغان %~% تا نیاریدم ابوبکر ارمغان
# 12 هیچ سودی نیست کودک نیستم %~% تا به زر و سیم حیران بیستم
# 13 تا نیاری سجده نرهی ای زبون %~% گر بپیمایی تو مسجد را به کون
# 14 منهیان انگیختند از چپ و راست %~% که اندرین ویرانه بوبکری کجاست
# 15 بعد سه روز و سه شب که اشتافتند %~% یک ابوبکری نزاری یافتند
# 16 ره گذر بود و بمانده از مرض %~% در یکی گوشه خرابه پر حرض
# 17 خفته بود او در یکی کنجی خراب %~% چون بدیدندش بگفتندش شتاب
# 18 خیز که سلطان ترا طالب شدست %~% کز تو خواهد شهر ما از قتل رست
# 19 گفت اگر پایم بدی یا مقدمی %~% خود به راه خود به مقصد رفتمی
# 20 اندرین دشمن‌کده کی ماندمی %~% سوی شهر دوستان می‌راندمی
# 21 تخته مرده‌کشان بفراشتند %~% وان ابوبکر مرا برداشتند
# 22 سوی خوارمشاه حمالان کشان %~% می‌کشیدندش که تا بیند نشان
# 23 سبزوارست این جهان و مرد حق %~% اندرین جا ضایعست و ممتحق
# 24 هست خوارمشاه یزدان جلیل %~% دل همی خواهد ازین قوم رذیل
# 25 گفت لا ینظر الی تصویرکم %~% فابتغوا ذا القلب فی‌تدبیر کم
# 26 من ز صاحب‌دل کنم در تو نظر %~% نه به نقش سجده و ایثار زر
# 27 تو دل خود را چو دل پنداشتی %~% جست و جوی اهل دل بگذاشتی
# 28 دل که گر هفصد چو این هفت آسمان %~% اندرو آید شود یاوه و نهان
# 29 این چنین دل ریزه‌ها را دل مگو %~% سبزوار اندر ابوبکری بجو
# 30 صاحب دل آینه شش‌رو شود %~% حق ازو در شش جهت ناظر بود
# 31 هر که اندر شش جهت دارد مقر %~% نکندش بی‌واسطه او حق نظر
# 32 گر کند رد از برای او کند %~% ور قبول آرد همو باشد سند
# 33 بی‌ازو ندهد کسی را حق نوال %~% شمه‌ای گفتم من از صاحب‌وصال
# 34 موهبت را بر کف دستش نهد %~% وز کفش آن را به مرحومان دهد
# 35 با کفش دریای کل را اتصال %~% هست بی‌چون و چگونه و بر کمال
# 36 اتصالی که نگنجد در کلام %~% گفتنش تکلیف باشد والسلام
# 37 صد جوال زر بیاری ای غنی %~% حق بگوید دل بیار ای منحنی
# 38 گر ز تو راضیست دل من راضیم %~% ور ز تو معرض بود اعراضیم
# 39 ننگرم در تو در آن دل بنگرم %~% تحفه او را آر ای جان بر درم
# 40 با تو او چونست هستم من چنان %~% زیر پای مادران باشد جنان
# 41 مادر و بابا و اصل خلق اوست %~% ای خنک آنکس که داند دل ز پوست
# 42 تو بگویی نک دل آوردم به تو %~% گویدت پرست ازین دلها قتو
# 43 آن دلی آور که قطب عالم اوست %~% جان جان جان جان آدم اوست
# 44 از برای آن دل پر نور و بر %~% هست آن سلطان دلها منتظر
# 45 تو بگردی روزها در سبزوار %~% آنچنان دل را نیابی ز اعتبار
# 46 پس دل پژمرده پوسیده‌جان %~% بر سر تخته نهی آن سو کشان
# 47 که دل آوردم ترا ای شهریار %~% به ازین دل نبود اندر سبزوار
# 48 گویدت این گورخانه‌ست ای جری %~% که دل مرده بدینجا آوری
# 49 رو بیاور آن دلی کو شاه‌خوست %~% که امان سبزوار کون ازوست
# 50 گویی آن دل زین جهان پنهان بود %~% زانک ظلمت با ضیا ضدان بود
# 51 دشمنی آن دل از روز الست %~% سبزوار طبع را میراثی است
# 52 زانک او بازست و دنیا شهر زاغ %~% دیدن ناجنس بر ناجنس داغ
# 53 ور کند نرمی نفاقی می‌کند %~% ز استمالت ارتفاقی می‌کند
# 54 می‌کند آری نه از بهر نیاز %~% تا که ناصح کم کند نصح دراز
# 55 زانک این زاغ خس مردارجو %~% صد هزاران مکر دارد تو به تو
# 56 گر پذیرند آن نفاقش را رهید %~% شد نفاقش عین صدق مستفید
# 57 زانک آن صاحب دل با کر و فر %~% هست در بازار ما معیوب‌خر
# 58 صاحب دل جو اگر بی‌جان نه‌ای %~% جنس دل شو گر ضد سلطان نه‌ای
# 59 آنک زرق او خوش آید مر ترا %~% آن ولی تست نه خاص خدا
# 60 هر که او بر خو و بر طبع تو زیست %~% پیش طبع تو ولی است و نبیست
# 61 رو هوا بگذار تا بویت شود %~% وان مشام خوش عبرجویت شود
# 62 از هوارانی دماغت فاسدست %~% مشک و عنبر پیش مغزت کاسدست
# 63 حد ندارد این سخن و آهوی ما %~% می‌گریزد اندر آخر جابجا
PageV05P040
# 1 روزها آن آهوی خوش‌ناف نر %~% در شکنجه بود در اصطبل خر
# 2 مضطرب در نزع چون ماهی ز خشک %~% در یکی حقه معذب پشک و مشک
# 3 یک خرش گفتی که ها این بوالوحوش %~% طبع شاهان دارد و میران خموش
# 4 وآن دگر تسخر زدی کز جر و مد %~% گوهر آوردست کی ارزان دهد
# 5 وآن خری گفتی که با این نازکی %~% بر سریر شاه شو گو متکی
# 6 آن خری شد تخمه وز خوردن بماند %~% پس برسم دعوت آهو را بخواند
# 7 سر چنین کرد او که نه رو ای فلان %~% اشتهاام نیست هستم ناتوان
# 8 گفت می‌دانم که نازی می‌کنی %~% یا ز ناموس احترازی می‌کنی
# 9 گفت او با خود که آن طعمه توست %~% که از آن اجزای تو زنده و نوست
# 10 من الیف مرغزاری بوده‌ام %~% در زلال و روضه‌ها آسوده‌ام
# 11 گر قضا انداخت ما را در عذاب %~% کی رود آن خو و طبع مستطاب
# 12 گر گدا گشتم گدارو کی شوم %~% ور لباسم کهنه گردد من نوم
# 13 سنبل و لاله و سپرغم نیز هم %~% با هزاران ناز و نفرت خورده‌ام
# 14 گفت آری لاف می‌زن لاف‌لاف %~% در غریبی بس توان گفتن گزاف
# 15 گفت نافم خود گواهی می‌دهد %~% منتی بر عود و عنبر می‌نهد
# 16 لیک آن را کی شنود صاحب‌مشام %~% بر خر سرگین‌پرست آن شد حرام
# 17 خر کمیز خر ببوید بر طریق %~% مشک چون عرضه کنم با این فریق
# 18 بهر این گفت آن نبی مستجیب %~% رمز الاسلام فی‌الدنیا غریب
# 19 زانک خویشانش هم از وی می‌رمند %~% گرچه با ذاتش ملایک هم‌دمند
# 20 صورتش را جنس می‌بینند انام %~% لیک از وی می‌نیابند آن مشام
# 21 هم‌چو شیری در میان نقش گاو %~% دور می‌بینش ولی او را مکاو
# 22 ور بکاوی ترک گاو تن بگو %~% که بدرد گاو را آن شیرخو
# 23 طبع گاوی از سرت بیرون کند %~% خوی حیوانی ز حیوان بر کند
# 24 گاو باشی شیر گردی نزد او %~% گر تو با گاوی خوشی شیری مجو
PageV05P041
# 1 آن عزیز مصر می‌دیدی به خواب %~% چونک چشم غیب را شد فتح باب
# 2 هفت گاو فربه بس پروری %~% خوردشان آن هفت گاو لاغری
# 3 در درون شیران بدند آن لاغران %~% ورنه گاوان را نبودندی خوران
# 4 پس بشر آمد به صورت مرد کار %~% لیک در وی شیر پنهان مردخوار
# 5 مرد را خوش وا خورد فردش کند %~% صاف گردد دردش ار دردش کند
# 6 زان یکی درد او ز جمله دردها %~% وا رهد پا بر نهد او بر سها
# 7 چند گویی هم‌چو زاغ پر نحوس %~% ای خلیل از بهر چه کشتی خروس
# 8 گفت فرمان حکمت فرمان بگو %~% تا مسبح گردم آن را مو به مو
PageV05P042
# 1 شهوتی است او و بس شهوت‌پرست %~% زان شراب زهرناک ژاژ مست
# 2 گرنه بهر نسل بود ای وصی %~% آدم از ننگش بکردی خود خصی
# 3 گفت ابلیس لعین دادار را %~% دام زفتی خواهم این اشکار را
# 4 زر و سیم و گله اسپش نمود %~% که بدین تانی خلایق را ربود
# 5 گفت شاباش و ترش آویخت لنج %~% شد ترنجیده ترش هم‌چون ترنج
# 6 پس زر و گوهر ز معدنهای خوش %~% کرد آن پس‌مانده را حق پیش‌کش
# 7 گیر این دام دگر را ای لعین %~% گفت زین افزون ده ای نعم‌المعین
# 8 چرب و شیرین و شرابات ثمین %~% دادش و بس جامه ابریشمین
# 9 گفت یا رب بیش ازین خواهم مدد %~% تا ببندمشان به حبل من مسد
# 10 تا که مستانت که نر و پر دلند %~% مردوار آن بندها را بسکلند
# 11 تا بدین دام و رسنهای هوا %~% مرد تو گردد ز نامردان جدا
# 12 دام دیگر خواهم ای سلطان تخت %~% دام مردانداز و حیلت‌ساز سخت
# 13 خمر و چنگ آورد پیش او نهاد %~% نیم‌خنده زد بدان شد نیم‌شاد
# 14 سوی اضلال ازل پیغام کرد %~% که بر آر از قعر بحر فتنه گرد
# 15 نی یکی از بندگانت موسی است %~% پرده‌ها در بحر او از گرد بست
# 16 آب از هر سو عنان را واکشید %~% از تگ دریا غباری برجهید
# 17 چونک خوبی زنان فا او نمود %~% که ز عقل و صبر مردان می‌فزود
# 18 پس زد انگشتک به رقص اندر فتاد %~% که بده زوتر رسیدم در مراد
# 19 چون بدید آن چشمهای پرخمار %~% که کند عقل و خرد را بی‌قرار
# 20 وآن صفای عارض آن دلبران %~% که بسوزد چون سپند این دل بر آن
# 21 رو و خال و ابرو و لب چون عقیق %~% گوییا حق تافت از پرده رقیق
# 22 دید او آن غنج و برجست سبک %~% چون تجلی حق از پرده تنک
PageV05P043
# 1 آدم حسن و ملک ساجد شده %~% هم‌چو آدم باز معزول آمده
# 2 گفت آوه بعد هستی نیستی %~% گفت جرمت این که افزون زیستی
# 3 جبرئیلش می‌کشاند مو کشان %~% که برو زین خلد و از جوق خوشان
# 4 گفت بعد از عز این اذلال چیست %~% گفت آن دادست و اینت داوریست
# 5 جبرئیلا سجده می‌کردی به جان %~% چون کنون می‌رانیم تو از جنان
# 6 حله می‌پرد ز من در امتحان %~% هم‌چو برگ از نخ در فصل خزان
# 7 آن رخی که تاب او بد ماه‌وار %~% شد به پیری هم‌چو پشت سوسمار
# 8 وان سر و فرق گش شعشع شده %~% وقت پیری ناخوش و اصلع شده
# 9 وان قد صف در نازان چون سنان %~% گشته در پیری دو تا هم‌چون کمان
# 10 رنگ لاله گشته رنگ زعفران %~% زور شیرش گشته چون زهره زنان
# 11 آنک مردی در بغل کردی به فن %~% می‌بگیرندش بغل وقت شدن
# 12 این خود آثار غم و پژمردگیست %~% هر یکی زینها رسول مردگیست
PageV05P044
# 1 لیک گر باشد طبیبش نور حق %~% نیست از پیری و تب نقصان و دق
# 2 سستی او هست چون سستی مست %~% که اندر آن سستیش رشک رستمست
# 3 گر بمیرد استخوانش غرق ذوق %~% ذره ذره‌ش در شعاع نور شوق
# 4 وآنک آنش نیست باغ بی‌ثمر %~% که خزانش می‌کند زیر و زبر
# 5 گل نماند خارها ماند سیاه %~% زرد و بی‌مغز آمده چون تل کاه
# 6 تا چه زلت کرد آن باغ ای خدا %~% که ازو این حله‌ها گردد جدا
# 7 خویشتن را دید و دید خویشتن %~% زهر قتالست هین ای ممتحن
# 8 شاهدی کز عشق او عالم گریست %~% عالمش می‌راند از خود جرم چیست
# 9 جرم آنک زیور عاریه بست %~% کرد دعوی کین حلل ملک منست
# 10 واستانیم آن که تا داند یقین %~% خرمن آن ماست خوبان دانه‌چین
# 11 تا بداند کان حلل عاریه بود %~% پرتوی بود آن ز خورشید وجود
# 12 آن جمال و قدرت و فضل و هنر %~% ز آفتاب حسن کرد این سو سفر
# 13 باز می‌گردند چون استارها %~% نور آن خورشید ازین دیوارها
# 14 پرتو خورشید شد وا جایگاه %~% ماند هر دیوار تاریک و سیاه
# 15 آنک کرد او در رخ خوبانت دنگ %~% نور خورشیدست از شیشه سه رنگ
# 16 شیشه‌های رنگ رنگ آن نور را %~% می‌نمایند این چنین رنگین بما
# 17 چون نماند شیشه‌های رنگ‌رنگ %~% نور بی‌رنگت کند آنگاه دنگ
# 18 خوی کن بی‌شیشه دیدن نور را %~% تا چو شیشه بشکند نبود عمی
# 19 قانعی با دانش آموخته %~% در چراغ غیر چشم افروخته
# 20 او چراغ خویش برباید که تا %~% تو بدانی مستعیری نی‌فتا
# 21 گر تو کردی شکر و سعی مجتهد %~% غم مخور که صد چنان بازت دهد
# 22 ور نکردی شکر اکنون خون گری %~% که شدست آن حسن از کافر بری
# 23 امة الکفران اضل اعمالهم %~% امة الایمان اصلح بالهم
# 24 گم شد از بی‌شکر خوبی و هنر %~% که دگر هرگز نبیند زان اثر
# 25 خویشی و بی‌خویشی و سکر وداد %~% رفت زان سان که نیاردشان به یاد
# 26 که اضل اعمالهم ای کافران %~% جستن کامست از هر کام‌ران
# 27 جز ز اهل شکر و اصحاب وفا %~% که مریشان راست دولت در قفا
# 28 دولت رفته کجا قوت دهد %~% دولت آینده خاصیت دهد
# 29 قرض ده زین دولت اندر اقرضوا %~% تا که صد دولت ببینی پیش رو
# 30 اندکی زین شرب کم کن بهر خویش %~% تا که حوض کوثری یابی به پیش
# 31 جرعه بر خاک وفا آنکس که ریخت %~% کی تواند صید دولت زو گریخت
# 32 خوش کند دلشان که اصلح بالهم %~% رد من بعد التوی انزالهم
# 33 ای اجل وی ترک غارت‌ساز ده %~% هر چه بردی زین شکوران باز ده
# 34 وا دهد ایشان بنپذیرند آن %~% زانک منعم گشته‌اند از رخت جان
# 35 صوفییم و خرقه‌ها انداختیم %~% باز نستانیم چون در باختیم
# 36 ما عوض دیدیم آنگه چون عوض %~% رفت از ما حاجت و حرص و غرض
# 37 ز آب شور و مهلکی بیرون شدیم %~% بر رحیق و چشمه کوثر زدیم
# 38 آنچ کردی ای جهان با دیگران %~% بی‌وفایی و فن و ناز گران
# 39 بر سرت ریزیم ما بهر جزا %~% که شهیدیم آمده اندر غزا
# 40 تا بدانی که خدای پاک را %~% بندگان هستند پر حمله و مری
# 41 سبلت تزویر دنیا بر کنند %~% خیمه را بر باروی نصرت زنند
# 42 این شهیدان باز نو غازی شدند %~% وین اسیران باز بر نصرت زدند
# 43 سر برآوردند باز از نیستی %~% که ببین ما را گر اکمه نیستی
# 44 تا بدانی در عدم خورشیدهاست %~% وآنچ اینجا آفتاب آنجا سهاست
# 45 در عدم هستی برادر چون بود %~% ضد اندر ضد چون مکنون بود
# 46 یخرج الحی من المیت بدان %~% که عدم آمد امید عابدان
# 47 مرد کارنده که انبارش تهیست %~% شاد و خوش نه بر امید نیستیست
# 48 که بروید آن ز سوی نیستی %~% فهم کن گر واقف معنیستی
# 49 دم به دم از نیستی تو منتظر %~% که بیابی فهم و ذوق آرام و بر
# 50 نیست دستوری گشاد این راز را %~% ورنه بغدادی کنم ابخاز را
# 51 پس خزانه صنع حق باشد عدم %~% که بر آرد زو عطاها دم به دم
# 52 مبدع آمد حق و مبدع آن بود %~% که برآرد فرع بی‌اصل و سند
PageV05P045
# 1 نیست را بنمود هست و محتشم %~% هست را بنمود بر شکل عدم
# 2 بحر را پوشید و کف کرد آشکار %~% باد را پوشید و بنمودت غبار
# 3 چون مناره خاک پیچان در هوا %~% خاک از خود چون برآید بر علا
# 4 خاک را بینی به بالا ای علیل %~% باد را نی جز به تعریف دلیل
# 5 کف همی‌بینی روانه هر طرف %~% کف بی‌دریا ندارد منصرف
# 6 کف به حس بینی و دریا از دلیل %~% فکر پنهان آشکارا قال و قیل
# 7 نفی را اثبات می‌پنداشتیم %~% دیده معدوم‌بینی داشتیم
# 8 دیده‌ای که اندر نعاسی شد پدید %~% کی تواند جز خیال و نیست دید
# 9 لاجرم سرگشته گشتیم از ضلال %~% چون حقیقت شد نهان پیدا خیال
# 10 این عدم را چون نشاند اندر نظر %~% چون نهان کرد آن حقیقت از بصر
# 11 آفرین ای اوستاد سحرباف %~% که نمودی معرضان را درد صاف
# 12 ساحران مهتاب پیمایند زود %~% پیش بازرگان و زر گیرند سود
# 13 سیم بربایند زین گون پیچ پیچ %~% سیم از کف رفته و کرباس هیچ
# 14 این جهان جادوست ما آن تاجریم %~% که ازو مهتاب پیموده خریم
# 15 گز کند کرباس پانصد گز شتاب %~% ساحرانه او ز نور ماهتاب
# 16 چون ستد او سیم عمرت ای رهی %~% سیم شد کرباس نی کیسه تهی
# 17 قل اعوذت خواند باید کای احد %~% هین ز نفاثات افغان وز عقد
# 18 می‌دمند اندر گره آن ساحرات %~% الغیاث المستغاث از برد و مات
# 19 لیک بر خوان از زبان فعل نیز %~% که زبان قول سستست ای عزیز
# 20 در زمانه مر ترا سه همره‌اند %~% آن یکی وافی و این دو غدرمند
# 21 آن یکی یاران و دیگر رخت و مال %~% وآن سوم وافیست و آن حسن الفعال
# 22 مال ناید با تو بیرون از قصور %~% یار آید لیک آید تا به گور
# 23 چون ترا روز اجل آید به پیش %~% یار گوید از زبان حال خویش
# 24 تا بدینجا بیش همره نیستم %~% بر سر گورت زمانی بیستم
# 25 فعل تو وافیست زو کن ملتحد %~% که در آید با تو در قعر لحد
PageV05P046
# 1 پس پیمبر گفت بهر این طریق %~% باوفاتر از عمل نبود رفیق
# 2 گر بود نیکو ابد یارت شود %~% ور بود بد در لحد مارت شود
# 3 این عمل وین کسب در راه سداد %~% کی توان کرد ای پدر بی‌اوستاد
# 4 دون‌ترین کسبی که در عالم رود %~% هیچ بی‌ارشاد استادی بود
# 5 اولش علمست آنگاهی عمل %~% تا دهد بر بعد مهلت یا اجل
# 6 استعینوا فی‌الحرف یا ذا النهی %~% من کریم صالح من اهلها
# 7 اطلب الدر اخی وسط الصدف %~% واطلب الفن من ارباب الحرف
# 8 ان رایتم ناصحین انصفوا %~% بادروا التعلیم لا تستنکفوا
# 9 در دباغی گر خلق پوشید مرد %~% خواجگی خواجه را آن کم نکرد
# 10 وقت دم آهنگر ار پوشید دلق %~% احتشام او نشد کم پیش خلق
# 11 پس لباس کبر بیرون کن ز تن %~% ملبس ذل پوش در آموختن
# 12 علم آموزی طریقش قولی است %~% حرفت آموزی طریقش فعلی است
# 13 فقر خواهی آن به صحبت قایمست %~% نه زبانت کار می‌آید نه دست
# 14 دانش آن را ستاند جان ز جان %~% نه ز راه دفتر و نه از زبان
# 15 در دل سالک اگر هست آن رموز %~% رمزدانی نیست سالک را هنوز
# 16 تا دلش را شرح آن سازد ضیا %~% پس الم نشرح بفرماید خدا
# 17 که درون سینه شرحت داده‌ایم %~% شرح اندر سینه‌ات بنهاده‌ایم
# 18 تو هنوز از خارج آن را طالبی %~% محلبی از دیگران چون حالبی
# 19 چشمه شیرست در تو بی‌کنار %~% تو چرا می‌شیر جویی از تغار
# 20 منفذی داری به بحر ای آبگیر %~% ننگ دار از آب جستن از غدیر
# 21 که الم نشرح نه شرحت هست باز %~% چون شدی تو شرح‌جو و کدیه‌ساز
# 22 در نگر در شرح دل در اندرون %~% تا نیاید طعنه لا تبصرون
PageV05P047
# 1 یک سپد پر نان ترا بی‌فرق سر %~% تو همی خواهی لب نان در به در
# 2 در سر خود پیچ هل خیره‌سری %~% رو در دل زن چرا بر هر دری
# 3 تا بزانویی میان آب‌جو %~% غافل از خود زین و آن تو آب جو
# 4 پیش آب و پس هم آب با مدد %~% چشمها را پیش سد و خلف سد
# 5 اسپ زیر ران و فارس اسپ‌جو %~% چیست این گفت اسپ لیکن اسپ کو
# 6 هی نه اسپست این به زیر تو پدید %~% گفت آری لیک خود اسپی که دید
# 7 مست آب و پیش روی اوست آن %~% اندر آب و بی‌خبر ز آب روان
# 8 چون گهر در بحر گوید بحر کو %~% وآن خیال چون صدف دیوار او
# 9 گفتن آن کو حجابش می‌شود %~% ابر تاب آفتابش می‌شود
# 10 بند چشم اوست هم چشم بدش %~% عین رفع سد او گشته سدش
# 11 بند گوش او شده هم هوش او %~% هوش با حق دار ای مدهوش او
PageV05P048
# 1 هوش را توزیع کردی بر جهات %~% می‌نیرزد تره‌ای آن ترهات
# 2 آب هش را می‌کشد هر بیخ خار %~% آب هوشت چون رسد سوی ثمار
# 3 هین بزن آن شاخ بد را خو کنش %~% آب ده این شاخ خوش را نو کنش
# 4 هر دو سبزند این زمان آخر نگر %~% کین شود باطل از آن روید ثمر
# 5 آب باغ این را حلال آن را حرام %~% فرق را آخر ببینی والسلام
# 6 عدل چه بود آب ده اشجار را %~% ظلم چه بود آب دادن خار را
# 7 عدل وضع نعمتی در موضعش %~% نه بهر بیخی که باشد آبکش
# 8 ظلم چه بود وضع در ناموضعی %~% که نباشد جز بلا را منبعی
# 9 نعمت حق را به جان و عقل ده %~% نه به طبع پر زحیر پر گره
# 10 بار کن بیگار غم را بر تنت %~% بر دل و جان کم نه آن جان کندنت
# 11 بر سر عیسی نهاده تنگ بار %~% خر سکیزه می‌زند در مرغزار
# 12 سرمه را در گوش کردن شرط نیست %~% کار دل را جستن از تن شرط نیست
# 13 گر دلی رو ناز کن خواری مکش %~% ور تنی شکر منوش و زهر چش
# 14 زهر تن را نافعست و قند بد %~% تن همان بهتر که باشد بی‌مدد
# 15 هیزم دوزخ تنست و کم کنش %~% ور بروید هیزمی رو بر کنش
# 16 ورنه حمال حطب باشی حطب %~% در دو عالم هم‌چو جفت بولهب
# 17 از حطب بشناس شاخ سدره را %~% گرچه هر دو سبز باشند ای فتی
# 18 اصل آن شاخست هفتم آسمان %~% اصل این شاخست از نار و دخان
# 19 هست مانندا به صورت پیش حس %~% که غلط‌بینست چشم و کیش حس
# 20 هست آن پیدا به پیش چشم دل %~% جهد کن سوی دل آ جهد المقل
# 21 ور نداری پا بجنبان خویش را %~% تا ببینی هر کم و هر بیش را
PageV05P049
# 1 گر زلیخا بست درها هر طرف %~% یافت یوسف هم ز جنبش منصرف
# 2 باز شد قفل و در و شد ره پدید %~% چون توکل کرد یوسف برجهید
# 3 گر چه رخنه نیست عالم را پدید %~% خیره یوسف‌وار می‌باید دوید
# 4 تا گشاید قفل و در پیدا شود %~% سوی بی‌جایی شما را جا شود
# 5 آمدی اندر جهان ای ممتحن %~% هیچ می‌بینی طریق آمدن
# 6 تو ز جایی آمدی وز موطنی %~% آمدن را راه دانی هیچ نی
# 7 گر ندانی تا نگویی راه نیست %~% زین ره بی‌راهه ما را رفتنیست
# 8 می‌روی در خواب شادان چپ و راست %~% هیچ دانی راه آن میدان کجاست
# 9 تو ببند آن چشم و خود تسلیم کن %~% خویش را بینی در آن شهر کهن
# 10 چشم چون بندی که صد چشم خمار %~% بند چشم تست این سو از غرار
# 11 چارچشمی تو ز عشق مشتری %~% بر امید مهتری و سروری
# 12 ور بخسپی مشتری بینی به خواب %~% چغد بد کی خواب بیند جز خراب
# 13 مشتری خواهی بهر دم پیچ پیچ %~% تو چه داری که فروشی هیچ هیچ
# 14 گر دلت را نان بدی یا چاشتی %~% از خریداران فراغت داشتی
PageV05P050
# 1 آن یکی می‌گفت من پیغامبرم %~% از همه پیغامبران فاضلترم
# 2 گردنش بستند و بردندش به شاه %~% کین همی گوید رسولم از اله
# 3 خلق بر وی جمع چون مور و ملخ %~% که چه مکرست و چه تزویر و چه فخ
# 4 گر رسول آنست که آید از عدم %~% ما همه پیغامبریم و محتشم
# 5 ما از آنجا آمدیم اینجا غریب %~% تو چرا مخصوص باشی ای ادیب
# 6 نه شما چون طفل خفته آمدیت %~% بی‌خبر از راه وز منزل بدیت
# 7 از منازل خفته بگذشتید و مست %~% بی‌خبر از راه و از بالا و پست
# 8 ما به بیداری روان گشتیم و خوش %~% از ورای پنج و شش تا پنج و شش
# 9 دیده منزلها ز اصل و از اساس %~% چون قلاووز آن خبیر و ره‌شناس
# 10 شاه را گفتند اشکنجه‌ش بکن %~% تا نگوید جنس او هیچ این سخن
# 11 شاه دیدش بس نزار و بس ضعیف %~% که به یک سیلی بمیرد آن نحیف
# 12 کی توان او را فشردن یا زدن %~% که چو شیشه گشته است او را بدن
# 13 لیک با او گویم از راه خوشی %~% که چرا داری تو لاف سر کشی
# 14 که درشتی ناید اینجا هیچ کار %~% هم به نرمی سر کند از غار مار
# 15 مردمان را دور کرد از گرد وی %~% شه لطیفی بود و نرمی ورد وی
# 16 پس نشاندش باز پرسیدش ز جا %~% که کجا داری معاش و ملتجی
# 17 گفت ای شه هستم از دار السلام %~% آمده از ره درین دار الملام
# 18 نه مرا خانه‌ست و نه یک همنشین %~% خانه کی کردست ماهی در زمین
# 19 باز شه از روی لاغش گفت باز %~% که چه خوردی و چه داری چاشت‌ساز
# 20 اشتهی داری چه خوردی بامداد %~% که چنین سرمستی و پر لاف و باد
# 21 گفت اگر نانم بدی خشک و طری %~% کی کنیمی دعوی پیغامبری
# 22 دعوی پیغامبری با این گروه %~% هم‌چنان باشد که دل جستن ز کوه
# 23 کس ز کوه و سنگ عقل و دل نجست %~% فهم و ضبط نکته مشکل نجست
# 24 هر چه گویی باز گوید که همان %~% می‌کند افسوس چون مستهزیان
# 25 از کجا این قوم و پیغام از کجا %~% از جمادی جان کرا باشد رجا
# 26 گر تو پیغام زنی آری و زر %~% پیش تو بنهند جمله سیم و سر
# 27 که فلان جا شاهدی می‌خواندت %~% عاشق آمد بر تو او می‌داندت
# 28 ور تو پیغام خدا آری چو شهد %~% که بیا سوی خدا ای نیک‌عهد
# 29 از جهان مرگ سوی برگ رو %~% چون بقا ممکن بود فانی مشو
# 30 قصد خون تو کنند و قصد سر %~% نه از برای حمیت دین و هنر
PageV05P051
# 1 بلک از چفسیدگی در خان و مان %~% تلخشان آید شنیدن این بیان
# 2 خرقه‌ای بر ریش خر چفسید سخت %~% چونک خواهی بر کنی زو لخت لخت
# 3 جفته اندازد یقین آن خر ز درد %~% حبذا آن کس کزو پرهیز کرد
# 4 خاصه پنجه ریش و هر جا خرقه‌ای %~% بر سرش چفسیده در نم غرقه‌ای
# 5 خان و مان چون خرقه و این حرص‌ریش %~% حرص هر که بیش باشد ریش بیش
# 6 خان و مان چغد ویرانست و بس %~% نشنود اوصاف بغداد و طبس
# 7 گر بیاید باز سلطانی ز راه %~% صد خبر آرد بدین چغدان ز شاه
# 8 شرح دارالملک و باغستان و جو %~% پس برو افسوس دارد صد عدو
# 9 که چه باز آورد افسانه کهن %~% کز گزاف و لاف می‌بافد سخن
# 10 کهنه ایشانند و پوسیده ابد %~% ورنه آن دم کهنه را نو می‌کند
# 11 مردگان کهنه را جان می‌دهد %~% تاج عقل و نور ایمان می‌دهد
# 12 دل مدزد از دلربای روح‌بخش %~% که سوارت می‌کند بر پشت رخش
# 13 سر مدزد از سر فراز تاج‌ده %~% کو ز پای دل گشاید صد گره
# 14 با کی گویم در همه ده زنده کو %~% سوی آب زندگی پوینده کو
# 15 تو به یک خواری گریزانی ز عشق %~% تو به جز نامی چه می‌دانی ز عشق
# 16 عشق را صد ناز و استکبار هست %~% عشق با صد ناز می‌آید به دست
# 17 عشق چون وافیست وافی می‌خرد %~% در حریف بی‌وفا می‌ننگرد
# 18 چون درختست آدمی و بیخ عهد %~% بیخ را تیمار می‌باید به جهد
# 19 عهد فاسد بیخ پوسیده بود %~% وز ثمار و لطف ببریده بود
# 20 شاخ و برگ نخل گر چه سبز بود %~% با فساد بیخ سبزی نیست سود
# 21 ور ندارد برگ سبز و بیخ هست %~% عاقبت بیرون کند صد برگ دست
# 22 تو مشو غره به علمش عهد جو %~% علم چون قشرست و عهدش مغز او
PageV05P052
# 1 وافیان را چون ببینی کرده سود %~% تو چو شیطانی شوی آنجا حسود
# 2 هرکرا باشد مزاج و طبع سست %~% او نخواهد هیچ کس را تن‌درست
# 3 گر نخواهی رشک ابلیسی بیا %~% از در دعوی به درگاه وفا
# 4 چون وفاات نیست باری دم مزن %~% که سخن دعویست اغلب ما و من
# 5 این سخن در سینه دخل مغزهاست %~% در خموشی مغز جان را صد نماست
# 6 چون بیامد در زبان شد خرج مغز %~% خرج کم کن تا بماند مغز نغز
# 7 مرد کم گوینده را فکرست زفت %~% قشر گفتن چون فزون شد مغز رفت
# 8 پوست افزون بود لاغر بود مغز %~% پوست لاغر شد چو کامل گشت و نغز
# 9 بنگر این هر سه ز خامی رسته را %~% جوز را و لوز را و پسته را
# 10 هر که او عصیان کند شیطان شود %~% که حسود دولت نیکان شود
# 11 چونک در عهد خدا کردی وفا %~% از کرم عهدت نگه دارد خدا
# 12 از وفای حق تو بسته دیده‌ای %~% اذکروا اذکرکم نشنیده‌ای
# 13 گوش نه اوفوا به عهدی گوش‌دار %~% تا که اوفی عهدکم آید ز یار
# 14 عهد و قرض ما چه باشد ای حزین %~% هم‌چو دانه خشک کشتن در زمین
# 15 نه زمین را زان فروغ و لمتری %~% نه خداوند زمین را توانگری
# 16 جز اشارت که ازین می‌بایدم %~% که تو دادی اصل این را از عدم
# 17 خوردم و دانه بیاوردم نشان %~% که ازین نعمت به سوی ما کشان
# 18 پس دعای خشک هل ای نیک‌بخت %~% که فشاند دانه می‌خواهد درخت
# 19 گر نداری دانه ایزد زان دعا %~% بخشدت نخلی که نعم ما سعی
# 20 هم‌چو مریم درد بودش دانه نی %~% سبز کرد آن نخل را صاحب‌فنی
# 21 زانک وافی بود آن خاتون راد %~% بی‌مرادش داد یزدان صد مراد
# 22 آن جماعت را که وافی بوده‌اند %~% بر همه اصنافشان افزوده‌اند
# 23 گشت دریاها مسخرشان و کوه %~% چار عنصر نیز بنده آن گروه
# 24 این خود اکرامیست از بهر نشان %~% تا ببینند اهل انکار آن عیان
# 25 آن کرامتهای پنهانشان که آن %~% در نیاید در حواس و در بیان
# 26 کار آن دارد خود آن باشد ابد %~% دایما نه منقطع نه مسترد
PageV05P053
# 1 ای دهنده قوت و تمکین و ثبات %~% خلق را زین بی‌ثباتی ده نجات
# 2 اندر آن کاری که ثابت بودنیست %~% قایمی ده نفس را که منثنیست
# 3 صبرشان بخش و کفه میزان گران %~% وا رهانشان از فن صورتگران
# 4 وز حسودی بازشان خر ای کریم %~% تا نباشند از حسد دیو رجیم
# 5 در نعیم فانی مال و جسد %~% چون همی‌سوزند عامه از حسد
# 6 پادشاهان بین که لشکر می‌کشند %~% از حسد خویشان خود را می‌کشند
# 7 عاشقان لعبتان پر قذر %~% کرده قصد خون و جان همدگر
# 8 ویس و رامین خسرو و شیرین بخوان %~% که چه کردند از حسد آن ابلهان
# 9 که فنا شد عاشق و معشوق نیز %~% هم نه چیزند و هواشان هم نه چیز
# 10 پاک الهی که عدم بر هم زند %~% مر عدم را بر عدم عاشق کند
# 11 در دل نه‌دل حسدها سر کند %~% نیست را هست این چنین مضطر کند
# 12 این زنانی کز همه مشفق‌تراند %~% از حسد دو ضره خود را می‌خورند
# 13 تا که مردانی که خود سنگین‌دلند %~% از حسد تا در کدامین منزلند
# 14 گر نکردی شرع افسونی لطیف %~% بر دریدی هر کسی جسم حریف
# 15 شرع بهر دفع شر رایی زند %~% دیو را در شیشه حجت کند
# 16 از گواه و از یمین و از نکول %~% تا به شیشه در رود دیو فضول
# 17 مثل میزانی که خشنودی دو ضد %~% جمع می‌آید یقین در هزل و جد
# 18 شرع چون کیله و ترازو دان یقین %~% که بدو خصمان رهند از جنگ و کین
# 19 گر ترازو نبود آن خصم از جدال %~% کی رهد از وهم حیف و احتیال
# 20 پس درین مردار زشت بی‌وفا %~% این همه رشکست و خصمست و جفا
# 21 پس در اقبال و دولت چون بود %~% چون شود جنی و انسی در حسد
# 22 آن شیاطین خود حسود کهنه‌اند %~% یک زمان از ره‌زنی خالی نه‌اند
# 23 وآن بنی آدم که عصیان کشته‌اند %~% از حسودی نیز شیطان گشته‌اند
# 24 از نبی برخوان که شیطانان انس %~% گشته‌اند از مسخ حق با دیو جنس
# 25 دیو چون عاجز شود در افتتان %~% استعانت جوید او زین انسیان
# 26 که شما یارید با ما یاریی %~% جانب مایید جانب داریی
# 27 گر کسی را ره زنند اندر جهان %~% هر دو گون شیطان بر آید شادمان
# 28 ور کسی جان برد و شد در دین بلند %~% نوحه می‌دارند آن دو رشک‌مند
# 29 هر دو می‌خایند دندان حسد %~% بر کسی که داد ادیب او را خرد
PageV05P054
# 1 شاه پرسیدش که باری وحی چیست %~% یا چه حاصل دارد آن کس کو نبیست
# 2 گفت خود آن چیست کش حاصل نشد %~% یا چه دولت ماند کو واصل نشد
# 3 گیرم این وحی نبی گنجور نیست %~% هم کم از وحی دل زنبور نیست
# 4 چونک او حی الرب الی النحل آمدست %~% خانه وحیش پر از حلوا شدست
# 5 او به نور وحی حق عزوجل %~% کرد عالم را پر از شمع و عسل
# 6 این که کرمناست و بالا می‌رود %~% وحیش از زنبور کمتر کی بود
# 7 نه تو اعطیناک کوثر خوانده‌ای %~% پس چرا خشکی و تشنه مانده‌ای
# 8 یا مگر فرعونی و کوثر چو نیل %~% بر تو خون گشتست و ناخوش ای علیل
# 9 توبه کن بیزار شو از هر عدو %~% کو ندارد آب کوثر در کدو
# 10 هر کرا دیدی ز کوثر سرخ‌رو %~% او محمدخوست با او گیر خو
# 11 تا احب لله آیی در حساب %~% کز درخت احمدی با اوست سیب
# 12 هر کرا دیدی ز کوثر خشک لب %~% دشمنش می‌دار هم‌چون مرگ و تب
# 13 گر چه بابای توست و مام تو %~% کو حقیقت هست خون‌آشام تو
# 14 از خلیل حق بیاموز این سیر %~% که شد او بیزار اول از پدر
# 15 تا که ابغض لله آیی پیش حق %~% تا نگیرد بر تو رشک عشق دق
# 16 تا نخوانی لا و الا الله را %~% در نیابی منهج این راه را
PageV05P055
# 1 آن یکی عاشق به پیش یار خود %~% می‌شمرد از خدمت و از کار خود
# 2 کز برای تو چنین کردم چنان %~% تیرها خوردم درین رزم و سنان
# 3 مال رفت و زور رفت و نام رفت %~% بر من از عشقت بسی ناکام رفت
# 4 هیچ صبحم خفته یا خندان نیافت %~% هیچ شامم با سر و سامان نیافت
# 5 آنچ او نوشیده بود از تلخ و درد %~% او به تفصیلش یکایک می‌شمرد
# 6 نه از برای منتی بل می‌نمود %~% بر درستی محبت صد شهود
# 7 عاقلان را یک اشارت بس بود %~% عاشقان را تشنگی زان کی رود
# 8 می‌کند تکرار گفتن بی‌ملال %~% کی ز اشارت بس کند حوت از زلال
# 9 صد سخن می‌گفت زان درد کهن %~% در شکایت که نگفتم یک سخن
# 10 آتشی بودش نمی‌دانست چیست %~% لیک چون شمع از تف آن می‌گریست
# 11 گفت معشوق این همه کردی ولیک %~% گوش بگشا پهن و اندر یاب نیک
# 12 کانچ اصل اصل عشقست و ولاست %~% آن نکردی اینچ کردی فرعهاست
# 13 گفتش آن عاشق بگو که آن اصل چیست %~% گفت اصلش مردنست ونیستیست
# 14 تو همه کردی نمردی زنده‌ای %~% هین بمیر ار یار جان‌بازنده‌ای
# 15 هم در آن دم شد دراز و جان بداد %~% هم‌چو گل درباخت سر خندان و شاد
# 16 ماند آن خنده برو وقف ابد %~% هم‌چو جان و عقل عارف بی‌کبد
# 17 نور مه‌آلوده کی گردد ابد %~% گر زند آن نور بر هر نیک و بد
# 18 او ز جمله پاک وا گردد به ماه %~% هم‌چو نور عقل و جان سوی اله
# 19 وصف پاکی وقف بر نور مه‌است %~% تا بشش گر بر نجاسات ره‌است
# 20 زان نجاسات ره و آلودگی %~% نور را حاصل نگردد بدرگی
# 21 ارجعی بشنود نور آفتاب %~% سوی اصل خویش باز آمد شتاب
# 22 نه ز گلحنها برو ننگی بماند %~% نه ز گلشنها برو رنگی بماند
# 23 نور دیده و نوردیده بازگشت %~% ماند در سودای او صحرا و دشت
PageV05P056
# 1 آن یکی پرسید از مفتی به راز %~% گر کسی گرید به نوحه در نماز
# 2 آن نماز او عجب باطل شود %~% یا نمازش جایز و کامل بود
# 3 گفت آب دیده نامش بهر چیست %~% بنگری تا که چه دید او و گریست
# 4 آب دیده تا چه دید او از نهان %~% تا بدان شد او ز چشمه خود روان
# 5 آن جهان گر دیده است آن پر نیاز %~% رونقی یابد ز نوحه آن نماز
# 6 ور ز رنج تن بد آن گریه و ز سوک %~% ریسمان بسکست و هم بشکست دوک
PageV05P057
# 1 یک مریدی اندر آمد پیش پیر %~% پیر اندر گریه بود و در نفیر
# 2 شیخ را چون دید گریان آن مرید %~% گشت گریان آب از چشمش دوید
# 3 گوشور یک‌بار خندد کر دو بار %~% چونک لاغ املی کند یاری بیار
# 4 بار اول از ره تقلید و سوم %~% که همی‌بیند که می‌خندند قوم
# 5 کر بخندد هم‌چو ایشان آن زمان %~% بیخبر از حالت خندندگان
# 6 باز وا پرسد که خنده بر چه بود %~% پس دوم کرت بخندد چون شنود
# 7 پس مقلد نیز مانند کرست %~% اندر آن شادی که او را در سرست
# 8 پرتو شیخ آمد و منهل ز شیخ %~% فیض شادی نه از مریدان بل ز شیخ
# 9 چون سبد در آب و نوری بر زجاج %~% گر ز خود دانند آن باشد خداج
# 10 چون جدا گردد ز جو داند عنود %~% که اندرو آن آب خوش از جوی بود
# 11 آبگینه هم بداند از غروب %~% که آن لمع بود از مه تابان خوب
# 12 چونک چشمش را گشاید امر قم %~% پس بخندد چون سحر بار دوم
# 13 خنده‌ش آید هم بر آن خنده خودش %~% که در آن تقلید بر می‌آمدش
# 14 گوید از چندین ره دور و دراز %~% کین حقیقت بود و این اسرار و راز
# 15 من در آن وادی چگونه خود ز دور %~% شادیی می‌کردم از عمیا و شور
# 16 من چه می‌بستم خیال و آن چه بود %~% درک سستم سست نقشی می‌نمود
# 17 طفل راه را فکرت مردان کجاست %~% کو خیال او و کو تحقیق راست
# 18 فکر طفلان دایه باشد یا که شیر %~% یا مویز و جوز یا گریه و نفیر
# 19 آن مقلد هست چون طفل علیل %~% گر چه دارد بحث باریک و دلیل
# 20 آن تعمق در دلیل و در شکال %~% از بصیرت می‌کند او را گسیل
# 21 مایه‌ای کو سرمه سر ویست %~% برد و در اشکال گفتن کار بست
# 22 ای مقلد از بخارا باز گرد %~% رو به خواری تا شوی تو شیرمرد
# 23 تا بخارای دگر بینی درون %~% صفدران در محفلش لا یفقهون
# 24 پیک اگر چه در زمین چابک‌تگیست %~% چون به دریا رفت بسکسته رگیست
# 25 او حملناهم بود فی‌البر و بس %~% آنک محمولست در بحر اوست کس
# 26 بخشش بسیار دارد شه بدو %~% ای شده در وهم و تصویری گرو
# 27 آن مرید ساده از تقلید نیز %~% گریه‌ای می‌کرد وفق آن عزیز
# 28 او مقلدوار هم‌چون مرد کر %~% گریه می‌دید و ز موجب بی‌خبر
# 29 چون بسی بگریست خدمت کرد و رفت %~% از پیش آمد مرید خاص تفت
# 30 گفت ای گریان چو ابر بی‌خبر %~% بر وفاق گریه شیخ نظر
# 31 الله الله الله ای وافی مرید %~% گر چه درتقلید هستی مستفید
# 32 تا نگویی دیدم آن شه می‌گریست %~% من چو او بگریستم که آن منکریست
# 33 گریه پر جهل و پر تقلید و ظن %~% نیست هم‌چون گریه آن متمن
# 34 تو قیاس گریه بر گریه مساز %~% هست زین گریه بدان راه دراز
# 35 هست آن از بعد سی‌ساله جهاد %~% عقل آنجا هیچ نتواند فتاد
# 36 هست زان سوی خرد صد مرحله %~% عقل را واقف مدان زان قافله
# 37 گریه او نه از غمست و نه از فرح %~% روح داند گریه عین الملح
# 38 گریه او خنده او آن سریست %~% زانچ وهم عقل باشد آن بریست
# 39 آب دیده او چو دیده او بود %~% دیده نادیده دیده کی شود
# 40 آنچ او بیند نتان کردن مساس %~% نه از قیاس عقل و نه از راه حواس
# 41 شب گریزد چونک نور آید ز دور %~% پس چه داند ظلمت شب حال نور
# 42 پشه بگریزد ز باد با دها %~% پس چه داند پشه ذوق بادها
# 43 چون قدیم آید حدث گردد عبث %~% پس کجا داند قدیمی را حدث
# 44 بر حدث چون زد قدم دنگش کند %~% چونک کردش نیست هم‌رنگش کند
# 45 گر بخواهی تو بیایی صد نظیر %~% لیک من پروا ندارم ای فقیر
# 46 این الم و حم این حروف %~% چون عصای موسی آمد در وقوف
# 47 حرفها ماند بدین حرف از برون %~% لیک باشد در صفات این زبون
# 48 هر که گیرد او عصایی ز امتحان %~% کی بود چون آن عصا وقت بیان
# 49 عیسویست این دم نه هر باد و دمی %~% که برآید از فرح یا از غمی
# 50 این الم است و حم ای پدر %~% آمدست از حضرت مولی البشر
# 51 هر الف لامی چه می‌ماند بدین %~% گر تو جان داری بدین چشمش مبین
# 52 گر چه ترکیبش حروفست ای همام %~% می‌بماند هم به ترکیب عوام
# 53 هست ترکیب محمد لحم و پوست %~% گرچه در ترکیب هر تن جنس اوست
# 54 گوشت دارد پوست دارد استخوان %~% هیچ این ترکیب را باشد همان
# 55 که اندر آن ترکیب آمد معجزات %~% که همه ترکیبها گشتند مات
# 56 هم‌چنان ترکیب حم کتاب %~% هست بس بالا و دیگرها نشیب
# 57 زانک زین ترکیب آید زندگی %~% هم‌چو نفخ صور در درماندگی
# 58 اژدها گردد شکافد بحر را %~% چون عصا حم از داد خدا
# 59 ظاهرش ماند به ظاهرها ولیک %~% قرص نان از قرص مه دورست نیک
# 60 گریه او خنده او نطق او %~% نیست از وی هست محض خلق هو
# 61 چونک ظاهرها گرفتند احمقان %~% وآن دقایق شد ازیشان بس نهان
# 62 لاجرم محجوب گشتند از غرض %~% که دقیقه فوت شد در معترض
PageV05P058
# 1 یک کنیزک یک خری بر خود فکند %~% از وفور شهوت و فرط گزند
# 2 آن خر نر را بگان خو کرده بود %~% خر جماع آدمی پی برده بود
# 3 یک کدویی بود حیلت‌سازه را %~% در نرش کردی پی اندازه را
# 4 در ذکر کردی کدو را آن عجوز %~% تا رود نیم ذکر وقت سپوز
# 5 گر همه کیر خر اندر وی رود %~% آن رحم و آن روده‌ها ویران شود
# 6 خر همی شد لاغر و خاتون او %~% مانده عاجز کز چه شد این خر چو مو
# 7 نعل‌بندان را نمود آن خر که چیست %~% علت او که نتیجه‌ش لاغریست
# 8 هیچ علت اندرو ظاهر نشد %~% هیچ کس از سر او مخبر نشد
# 9 در تفحص اندر افتاد او به جد %~% شد تفحص را دمادم مستعد
# 10 جد را باید که جان بنده بود %~% زانک جد جوینده یابنده بود
# 11 چون تفحص کرد از حال اشک %~% دید خفته زیر خر آن نرگسک
# 12 از شکاف در بدید آن حال را %~% بس عجب آمد از آن آن زال را
# 13 خر همی‌گاید کنیزک را چنان %~% که به عقل و رسم مردان با زنان
# 14 در حسد شد گفت چون این ممکنست %~% پس من اولیتر که خر ملک منست
# 15 خر مهذب گشته و آموخته %~% خوان نهادست و چراغ افروخته
# 16 کرد نادیده و در خانه بکوفت %~% کای کنیزک چند خواهی خانه روفت
# 17 از پی روپوش می‌گفت این سخن %~% کای کنیزک آمدم در باز کن
# 18 کرد خاموش و کنیزک را نگفت %~% راز را از بهر طمع خود نهفت
# 19 پس کنیزک جمله آلات فساد %~% کرد پنهان پیش شد در را گشاد
# 20 رو ترش کرد و دو دیده پر ز نم %~% لب فرو مالید یعنی صایمم
# 21 در کف او نرمه جاروبی که من %~% خانه را می‌روفتم بهر عطن
# 22 چونک باع جاروب در را وا گشاد %~% گفت خاتون زیر لب کای اوستاد
# 23 رو ترش کردی و جاروبی به کف %~% چیست آن خر برگسسته از علف
# 24 نیم کاره و خشمگین جنبان ذکر %~% ز انتظار تو دو چشمش سوی در
# 25 زیر لب گفت این نهان کرد از کنیز %~% داشتش آن دم چو بی‌جرمان عزیز
# 26 بعد از آن گفتش که چادر نه به سر %~% رو فلان خانه ز من پیغام بر
# 27 این چنین گو وین چنین کن وآنچنان %~% مختصر کردم من افسانه زنان
# 28 آنچ مقصودست مغز آن بگیر %~% چون براهش کرد آن زال ستیر
# 29 بود از مستی شهوت شادمان %~% در فرو بست و همی‌گفت آن زمان
# 30 یافتم خلوت زنم از شکر بانگ %~% رسته‌ام از چار دانگ و از دو دانگ
# 31 از طرب گشته بزان زن هزار %~% در شرار شهوت خر بی‌قرار
# 32 چه بزان که آن شهوت او را بز گرفت %~% بز گرفتن گیج را نبود شگفت
# 33 میل شهوت کر کند دل را و کور %~% تا نماید خر چو یوسف نار نور
# 34 ای بسا سرمست نار و نارجو %~% خویشتن را نور مطلق داند او
# 35 جز مگر بنده خدا یا جذب حق %~% با رهش آرد بگرداند ورق
# 36 تا بداند که آن خیال ناریه %~% در طریقت نیست الا عاریه
# 37 زشتها را خوب بنماید شره %~% نیست چون شهوت بتر ز آفتاب ره
# 38 صد هزاران نام خوش را کرد ننگ %~% صد هزاران زیرکان را کرد دنگ
# 39 چون خری را یوسف مصری نمود %~% یوسفی را چون نماید آن جهود
# 40 بر تو سرگین را فسونش شهد کرد %~% شهد را خود چون کند وقت نبرد
# 41 شهوت از خوردن بود کم کن ز خور %~% یا نکاحی کن گریزان شو ز شر
# 42 چون بخوردی می‌کشد سوی حرم %~% دخل را خرجی بباید لاجرم
# 43 پس نکاح آمد چو لاحول و لا %~% تا که دیوت نفکند اندر بلا
# 44 چون حریص خوردنی زن خواه زود %~% ورنه آمد گربه و دنبه ربود
# 45 بار سنگی بر خری که می‌جهد %~% زود بر نه پیش از آن کو بر نهد
# 46 فعل آتش را نمی‌دانی تو برد %~% گرد آتش با چنین دانش مگرد
# 47 علم دیگ و آتش ار نبود ترا %~% از شرر نه دیگ ماند نه ابا
# 48 آب حاضر باید و فرهنگ نیز %~% تا پزد آب دیگ سالم در ازیز
# 49 چون ندانی دانش آهنگری %~% ریش و مو سوزد چو آنجا بگذری
# 50 در فرو بست آن زن و خر را کشید %~% شادمانه لاجرم کیفر چشید
# 51 در میان خانه آوردش کشان %~% خفت اندر زیر آن نر خر ستان
# 52 هم بر آن کرسی که دید او از کنیز %~% تا رسد در کام خود آن قحبه نیز
# 53 پا بر آورد و خر اندر ویی سپوخت %~% آتشی از کیر خر در وی فروخت
# 54 خر مؤدب گشته در خاتون فشرد %~% تا بخایه در زمان خاتون بمرد
# 55 بر درید از زخم کیر خر جگر %~% روده‌ها بسکسته شد از همدگر
# 56 دم نزد در حال آن زن جان بداد %~% کرسی از یک‌سو زن از یک‌سو فتاد
# 57 صحن خانه پر ز خون شد زن نگون %~% مرد او و برد جان ریب المنون
# 58 مرگ بد با صد فضیحت ای پدر %~% تو شهیدی دیده‌ای از کیر خر
# 59 تو عذاب الخزی بشنو از نبی %~% در چنین ننگی مکن جان را فدی
# 60 دانک این نفس بهیمی نر خرست %~% زیر او بودن از آن ننگین‌ترست
# 61 در ره نفس ار بمیری در منی %~% تو حقیقت دان که مثل آن زنی
# 62 نفس ما را صورت خر بدهد او %~% زانک صورتها کند بر وفق خو
# 63 این بود اظهار سر در رستخیز %~% الله الله از تن چون خر گریز
# 64 کافران را بیم کرد ایزد ز نار %~% کافران گفتند نار اولی ز عار
# 65 گفت نی آن نار اصل عارهاست %~% هم‌چو این ناری که این زن را بکاست
# 66 لقمه اندازه نخورد از حرص خود %~% در گلو بگرفت لقمه مرگ بد
# 67 لقمه اندازه خور ای مرد حریص %~% گرچه باشد لقمه حلوا و خبیص
# 68 حق تعالی داد میزان را زبان %~% هین ز قرآن سوره رحمن بخوان
# 69 هین ز حرص خویش میزان را مهل %~% آز و حرص آمد ترا خصم مضل
# 70 حرص جوید کل بر آید او ز کل %~% حرص مپرست ای فجل ابن الفجل
# 71 آن کنیزک می‌شد و می‌گفت آه %~% کردی ای خاتون تو استا را به راه
# 72 کار بی‌استاد خواهی ساختن %~% جاهلانه جان بخواهی باختن
# 73 ای ز من دزدیده علمی ناتمام %~% ننگ آمد که بپرسی حال دام
# 74 هم بچیدی دانه مرغ از خرمنش %~% هم نیفتادی رسن در گردنش
# 75 دانه کمتر خور مکن چندین رفو %~% چون کلوا خواندی بخوان لا تسرفوا
# 76 تا خوری دانه نیفتی تو به دام %~% این کند علم و قناعت والسلام
# 77 نعمت از دنیا خورد عاقل نه غم %~% جاهلان محروم مانده در ندم
# 78 چون در افتد در گلوشان حبل دام %~% دانه خوردن گشت بر جمله حرام
# 79 مرغ اندر دام دانه کی خورد %~% دانه چون زهرست در دام ار چرد
# 80 مرغ غافل می‌خورد دانه ز دام %~% هم‌چو اندر دام دنیا این عوام
# 81 باز مرغان خبیر هوشمند %~% کرده‌اند از دانه خود را خشک‌بند
# 82 که اندرون دام دانه زهرباست %~% کور آن مرغی که در فخ دانه خواست
# 83 صاحب دام ابلهان را سر برید %~% وآن ظریفان را به مجلسها کشید
# 84 که از آنها گوشت می‌آید به کار %~% وز ظریفان بانگ و ناله زیر و زار
# 85 پس کنیزک آمد از اشکاف در %~% دید خاتون را به مرده زیر خر
# 86 گفت ای خاتون احمق این چه بود %~% گر ترا استاد خود نقشی نمود
# 87 ظاهرش دیدی سرش از تو نهان %~% اوستا ناگشته بگشادی دکان
# 88 کیر دیدی هم‌چو شهد و چون خبیص %~% آن کدو را چون ندیدی ای حریص
# 89 یا چون مستغرق شدی در عشق خر %~% آن کدو پنهان بماندت از نظر
# 90 ظاهر صنعت بدیدی زوستاد %~% اوستادی برگرفتی شاد شاد
# 91 ای بسا زراق گول بی‌وقوف %~% از ره مردان ندیده غیر صوف
# 92 ای بسا شوخان ز اندک احتراف %~% از شهان ناموخته جز گفت و لاف
# 93 هر یکی در کف عصا که موسی‌ام %~% می‌دمد بر ابلهان که عیسی‌ام
# 94 آه از آن روزی که صدق صادقان %~% باز خواهد از تو سنگ امتحان
# 95 آخر از استاد باقی را بپرس %~% یا حریصان جمله کورانند و خرس
# 96 جمله جستی باز ماندی از همه %~% صید گرگانند این ابله رمه
# 97 صورتی بنشینده گشتی ترجمان %~% بی‌خبر از گفت خود چون طوطیان
PageV05P059
# 1 طوطیی در آینه می‌بیند او %~% عکس خود را پیش او آورده رو
# 2 در پس آیینه آن استا نهان %~% حرف می‌گوید ادیب خوش‌زبان
# 3 طوطیک پنداشته کین گفت پست %~% گفتن طوطیست که اندر آینه‌ست
# 4 پس ز جنس خویش آموز سخن %~% بی‌خبر از مکر آن گرگ کهن
# 5 از پس آیینه می‌آموزدش %~% ورنه ناموزد جز از جنس خودش
# 6 گفت را آموخت زان مرد هنر %~% لیک از معنی و سرش بی‌خبر
# 7 از بشر بگرفت منطق یک به یک %~% از بشر جز این چه داند طوطیک
# 8 هم‌چنان در آینه جسم ولی %~% خویش را بیند مردی ممتلی
# 9 از پس آیینه عقل کل را %~% کی ببیند وقت گفت و ماجرا
# 10 او گمان دارد که می‌گوید بشر %~% وان گر سرست و او زان بی‌خبر
# 11 حرف آموزد ولی سر قدیم %~% او نداند طوطی است او نی ندیم
# 12 هم صفیر مرغ آموزند خلق %~% کین سخن کار دهان افتاد و حلق
# 13 لیک از معنی مرغان بی‌خبر %~% جز سلیمان قرانی خوش‌نظر
# 14 حرف درویشان بسی آموختند %~% منبر و محفل بدان افروختند
# 15 یا به جز آن حرفشان روزی نبود %~% یا در آخر رحمت آمد ره نمود
PageV05P060
# 1 آن یکی می‌دید خواب اندر چله %~% در رهی ماده سگی بد حامله
# 2 ناگهان آواز سگ‌بچگان شنید %~% سگ‌بچه اندر شکم بد ناپدید
# 3 بس عجب آمد ورا آن بانگها %~% سگ‌بچه اندر شکم چون زد ندا
# 4 سگ‌بچه اندر شکم ناله کنان %~% هیچ‌کس دیدست این اندر جهان
# 5 چون بجست از واقعه آمد به خویش %~% حیرت او دم به دم می‌گشت بیش
# 6 در چله کس نی که گردد عقده حل %~% جز که درگاه خدا عز و جل
# 7 گفت یا رب زین شکال و گفت و گو %~% در چله وا مانده‌ام از ذکر تو
# 8 پر من بگشای تا پران شوم %~% در حدیقه ذکر و سیبستان شوم
# 9 آمدش آواز هاتف در زمان %~% که آن مثالی دان ز لاف جاهلان
# 10 کز حجاب و پرده بیرون نامده %~% چشم بسته بیهده گویان شده
# 11 بانگ سگ اندر شکم باشد زیان %~% نه شکارانگیز و نه شب پاسبان
# 12 گرگ نادیده که منع او بود %~% دزد نادیده که دفع او شود
# 13 از حریصی وز هوای سروری %~% در نظر کند و بلافیدن جری
# 14 از هوای مشتری و گرم‌دار %~% بی بصیرت پا نهاده در فشار
# 15 ماه نادیده نشانها می‌دهد %~% روستایی را بدان کژ می‌نهد
# 16 از برای مشتری در وصف ماه %~% صد نشان نادیده گوید بهر جاه
# 17 مشتری کو سود دارد خود یکیست %~% لیک ایشان را درو ریب و شکیست
# 18 از هوای مشتری بی‌شکوه %~% مشتری را باد دادند این گروه
# 19 مشتری ماست الله اشتری %~% از غم هر مشتری هین برتر آ
# 20 مشتریی جو که جویان توست %~% عالم آغاز و پایان توست
# 21 هین مکش هر مشتری را تو به دست %~% عشق‌بازی با دو معشوقه بدست
# 22 زو نیابی سود و مایه گر خرد %~% نبودش خود قیمت عقل و خرد
# 23 نیست او را خود بهای نیم نعل %~% تو برو عرضه کنی یاقوت و لعل
# 24 حرص کورت کرد و محرومت کند %~% دیو هم‌چون خویش مرجومت کند
# 25 هم‌چنانک اصحاب فیل و قوم لوط %~% کردشان مرجوم چون خود آن سخوط
# 26 مشتری را صابران در یافتند %~% چون سوی هر مشتری نشتافتند
# 27 آنک گردانید رو زان مشتری %~% بخت و اقبال و بقا شد زو بری
# 28 ماند حسرت بر حریصان تا ابد %~% هم‌چو حال اهل ضروان در حسد
PageV05P061
# 1 بود مردی صالحی ربانیی %~% عقل کامل داشت و پایان دانیی
# 2 در ده ضروان به نزدیک یمن %~% شهره اندر صدقه و خلق حسن
# 3 کعبه درویش بودی کوی او %~% آمدندی مستمندان سوی او
# 4 هم ز خوشه عشر دادی بی‌ریا %~% هم ز گندم چون شدی از که جدا
# 5 آرد گشتی عشر دادی هم از آن %~% نان شدی عشر دگر دادی ز نان
# 6 عشر هر دخلی فرو نگذاشتی %~% چارباره دادی زانچ کاشتی
# 7 بس وصیتها بگفتی هر زمان %~% جمع فرزندان خود را آن جوان
# 8 الله الله قسم مسکین بعد من %~% وا مگیریدش ز حرص خویشتن
# 9 تا بماند بر شما کشت و ثمار %~% در پناه طاعت حق پایدار
# 10 دخلها و میوه‌ها جمله ز غیب %~% حق فرستادست بی‌تخمین و ریب
# 11 در محل دخل اگر خرجی کنی %~% درگه سودست سودی بر زنی
# 12 ترک اغلب دخل را در کشت‌زار %~% باز کارد که ویست اصل ثمار
# 13 بیشتر کارد خورد زان اندکی %~% که ندارد در بروییدن شکی
# 14 زان بیفشاند به کشتن ترک دست %~% که آن غله‌ش هم زان زمین حاصل شدست
# 15 کفشگر هم آنچ افزاید ز نان %~% می‌خرد چرم و ادیم و سختیان
# 16 که اصول دخلم اینها بوده‌اند %~% هم ازینها می‌گشاید رزق بند
# 17 دخل از آنجا آمدستش لاجرم %~% هم در آنجا می‌کند داد و کرم
# 18 این زمین و سختیان پرده‌ست و بس %~% اصل روزی از خدا دان هر نفس
# 19 چون بکاری در زمین اصل کار %~% تا بروید هر یکی را صد هزار
# 20 گیرم اکنون تخم را گر کاشتی %~% در زمینی که سبب پنداشتی
# 21 چون دو سه سال آن نروید چون کنی %~% جز که در لابه و دعا کف در زنی
# 22 دست بر سر می‌زنی پیش اله %~% دست و سر بر دادن رزقش گواه
# 23 تا بدانی اصل اصل رزق اوست %~% تا همو را جوید آنک رزق‌جوست
# 24 رزق از وی جو مجو از زید و عمرو %~% مستی از وی جو مجو از بنگ و خمر
# 25 توانگری زو خو نه از گنج و مال %~% نصرت از وی خواه نه از عم و خال
# 26 عاقبت زینها بخواهی ماندن %~% هین کرا خواهی در آن دم خواندن
# 27 این دم او را خوان و باقی را بمان %~% تا تو باشی وارث ملک جهان
# 28 چون یفر المر آید من اخیه %~% یهرب المولود یوما من ابیه
# 29 زان شود هر دوست آن ساعت عدو %~% که بت تو بود و از ره مانع او
# 30 روی از نقاش رو می‌تافتی %~% چون ز نقشی انس دل می‌یافتی
# 31 این دم ار یارانت با تو ضد شوند %~% وز تو برگردند و در خصمی روند
# 32 هین بگو نک روز من پیروز شد %~% آنچ فردا خواست شد امروز شد
# 33 ضد من گشتند اهل این سرا %~% تا قیامت عین شد پیشین مرا
# 34 پیش از آنک روزگار خود برم %~% عمر با ایشان به پایان آورم
# 35 کاله معیوب بخریده بدم %~% شکر کز عیبش بگه واقف شدم
# 36 پیش از آن کز دست سرمایه شدی %~% عاقبت معیوب بیرون آمدی
# 37 مال رفته عمر رفته ای نسیب %~% ماه و جان داده پی کاله معیب
# 38 رخت دادم زر قلبی بستدم %~% شاد شادان سوی خانه می‌شدم
# 39 شکر کین زر قلب پیدا شد کنون %~% پیش از آنک عمر بگذشتی فزون
# 40 قلب ماندی تا ابد در گردنم %~% حیف بودی عمر ضایع کردنم
# 41 چون بگه‌تر قلبی او رو نمود %~% پای خود زو وا کشم من زود زود
# 42 یار تو چون دشمنی پیدا کند %~% گر حقد و رشک او بیرون زند
# 43 تو از آن اعراض او افغان مکن %~% خویشتن را ابله و نادان مکن
# 44 بلک شکر حق کن و نان بخش کن %~% که نگشتی در جوال او کهن
# 45 از جوالش زود بیرون آمدی %~% تا بجویی یار صدق سرمدی
# 46 نازنین یاری که بعد از مرگ تو %~% رشته یاری او گردد سه تو
# 47 آن مگر سلطان بود شاه رفیع %~% یا بود مقبول سلطان و شفیع
# 48 رستی از قلاب و سالوس و دغل %~% غر او دیدی عیان پیش از اجل
# 49 این جفای خلق با تو در جهان %~% گر بدانی گنج زر آمد نهان
# 50 خلق را با تو چنین بدخو کنند %~% تا ترا ناچار رو آن سو کنند
# 51 این یقین دان که در آخر جمله‌شان %~% خصم گردند و عدو و سرکشان
# 52 تو بمانی با فغان اندر لحد %~% لا تذرنی فرد خواهان از احد
# 53 ای جفاات به ز عهد وافیان %~% هم ز داد تست شهد وافیان
# 54 بشنو از عقل خود ای انباردار %~% گندم خود را به ارض الله سپار
# 55 تا شود آمن ز دزد و از شپش %~% دیو را با دیوچه زوتر بکش
# 56 کو همی ترساندت هم دم ز فقر %~% هم‌چو کبکش صید کن ای نره صقر
# 57 باز سلطان عزیزی کامیار %~% ننگ باشد که کند کبکش شکار
# 58 بس وصیت کرد و تخم وعظ کاشت %~% چون زمین‌شان شوره بد سودی نداشت
# 59 گرچه ناصح را بود صد داعیه %~% پند را اذنی بباید واعیه
# 60 تو به صد تلطیف پندش می‌دهی %~% او ز پندت می‌کند پهلو تهی
# 61 یک کس نامستمع ز استیز و رد %~% صد کس گوینده را عاجز کند
# 62 ز انبیا ناصح‌تر و خوش لهجه‌تر %~% کی بود کی گرفت دمشان در حجر
# 63 زانچ کوه و سنگ درکار آمدند %~% می‌نشد بدبخت را بگشاده بند
# 64 آنچنان دلها که بدشان ما و من %~% نعتشان شدت بل اشد قسوة
PageV05P062
# 1 چاره آن دل عطای مبدلیست %~% داد او را قابلیت شرط نیست
# 2 بلک شرط قابلیت داد اوست %~% داد لب و قابلیت هست پوست
# 3 اینک موسی را عصا ثعبان شود %~% هم‌چو خورشیدی کفش رخشان شود
# 4 صد هزاران معجزات انبیا %~% که آن نگنجد در ضمیر و عقل ما
# 5 نیست از اسباب تصریف خداست %~% نیستها را قابلیت از کجاست
# 6 قابلی گر شرط فعل حق بدی %~% هیچ معدومی به هستی نامدی
# 7 سنتی بنهاد و اسباب و طرق %~% طالبان را زیر این ازرق تتق
# 8 بیشتر احوال بر سنت رود %~% گاه قدرت خارق سنت شود
# 9 سنت و عادت نهاده با مزه %~% باز کرده خرق عادت معجزه
# 10 بی‌سبب گر عز به ما موصول نیست %~% قدرت از عزل سبب معزول نیست
# 11 ای گرفتار سبب بیرون مپر %~% لیک عزل آن مسبب ظن مبر
# 12 هر چه خواهد آن مسبب آورد %~% قدرت مطلق سببها بر درد
# 13 لیک اغلب بر سبب راند نفاذ %~% تا بداند طالبی جستن مراد
# 14 چون سبب نبود چه ره جوید مرید %~% پس سبب در راه می‌باید بدید
# 15 این سببها بر نظرها پرده‌هاست %~% که نه هر دیدار صنعش را سزاست
# 16 دیده‌ای باید سبب سوراخ کن %~% تا حجب را بر کند از بیخ و بن
# 17 تا مسبب بیند اندر لامکان %~% هرزه داند جهد و اکساب و دکان
# 18 از مسبب می‌رسد هر خیر و شر %~% نیست اسباب و وسایط ای پدر
# 19 جز خیالی منعقد بر شاه‌راه %~% تا بماند دور غفلت چند گاه
PageV05P063
# 1 چونک صانع خواست ایجاد بشر %~% از برای ابتلای خیر و شر
# 2 جبرئیل صدق را فرمود رو %~% مشت خاکی از زمین بستان گرو
# 3 او میان بست و بیامد تا زمین %~% تا گزارد امر رب‌العالمین
# 4 دست سوی خاک برد آن مؤتمر %~% خاک خود را در کشید و شد حذر
# 5 پس زبان بگشاد خاک و لابه کرد %~% کز برای حرمت خلاق فرد
# 6 ترک من گو و برو جانم ببخش %~% رو بتاب از من عنان خنگ رخش
# 7 در کشاکشهای تکلیف و خطر %~% بهر لله هل مرا اندر مبر
# 8 بهر آن لطفی که حقت بر گزید %~% کرد بر تو علم لوح کل پدید
# 9 تا ملایک را معلم آمدی %~% دایما با حق مکلم آمدی
# 10 که سفیر انبیا خواهی بدن %~% تو حیات جان وحیی نی بدن
# 11 بر سرافیلت فضیلت بود از آن %~% کو حیات تن بود تو آن جان
# 12 بانگ صورش نشات تن‌ها بود %~% نفخ تو نشو دل یکتا بود
# 13 جان جان تن حیات دل بود %~% پس ز دادش داد تو فاضل بود
# 14 باز میکائیل رزق تن دهد %~% سعی تو رزق دل روشن دهد
# 15 او بداد کیل پر کردست ذیل %~% داد رزق تو نمی‌گنجد به کیل
# 16 هم ز عزرائیل با قهر و عطب %~% تو بهی چون سبق رحمت بر غضب
# 17 حامل عرش این چهارند و تو شاه %~% بهترین هر چهاری ز انتباه
# 18 روز محشر هشت بینی حاملانش %~% هم تو باشی افضل هشت آن زمانش
# 19 هم‌چنین برمی‌شمرد و می‌گریست %~% بوی می‌برد او کزین مقصود چیست
# 20 معدن شرم و حیا بد جبرئیل %~% بست آن سوگندها بر وی سبیل
# 21 بس که لابه کردش و سوگند داد %~% بازگشت و گفت یا رب العباد
# 22 که نبودم من به کارت سرسری %~% لیک زانچ رفت تو داناتری
# 23 گفت نامی که ز هولش ای بصیر %~% هفت گردون باز ماند از مسیر
# 24 شرمم آمد گشتم از نامت خجل %~% ورنه آسانست نقل مشت گل
# 25 که تو زوری داده‌ای املاک را %~% که بدرانند این افلاک را
PageV05P064
# 1 گفت میکائیل را تو رو به زیر %~% مشت خاکی در ربا از وی چو شیر
# 2 چونک میکائیل شد تا خاکدان %~% دست کرد او تا که برباید از آن
# 3 خاک لرزید و درآمد در گریز %~% گشت او لابه‌کنان و اشک‌ریز
# 4 سینه سوزان لابه کرد و اجتهاد %~% با سرشک پر ز خون سوگند داد
# 5 که به یزدان لطیف بی‌ندید %~% که بکردت حامل عرش مجید
# 6 کیل ارزاق جهان را مشرفی %~% تشنگان فضل را تو مغرفی
# 7 زانک میکائیل از کیل اشتقاق %~% دارد و کیال شد در ارتزاق
# 8 که امانم ده مرا آزاد کن %~% بین که خون‌آلود می‌گویم سخن
# 9 معدن رحم اله آمد ملک %~% گفت چون ریزم بر آن ریش این نمک
# 10 هم‌چنانک معدن قهرست دیو %~% که برآورد از نبی آدم غریو
# 11 سبق رحمت بر غضب هست ای فتا %~% لطف غالب بود در وصف خدا
# 12 بندگان دارند لابد خوی او %~% مشکهاشان پر ز آب جوی او
# 13 آن رسول حق قلاوز سلوک %~% گفت الناس علی دین الملوک
# 14 رفت میکائیل سوی رب دین %~% خالی از مقصود دست و آستین
# 15 گفت ای دانای سر و شاه فرد %~% خاک از زاری و گریه بسته کرد
# 16 آب دیده پیش تو با قدر بود %~% من نتانستم که آرم ناشنود
# 17 آه و زاری پیش تو بس قدر داشت %~% من نتانستم حقوق آن گذاشت
# 18 پیش تو بس قدر دارد چشم تر %~% من چگونه گشتمی استیزه‌گر
# 19 دعوت زاریست روزی پنج بار %~% بنده را که در نماز آ و بزار
# 20 نعره مؤذن که حیا عل فلاح %~% وآن فلاح این زاری است و اقتراح
# 21 آن که خواهی کز غمش خسته کنی %~% راه زاری بر دلش بسته کنی
# 22 تا فرو آید بلا بی‌دافعی %~% چون نباشد از تضرع شافعی
# 23 وانک خواهی کز بلااش وا خری %~% جان او را در تضرع آوری
# 24 گفته‌ای اندر نبی که آن امتان %~% که بریشان آمد آن قهر گران
# 25 چون تضرع می‌نکردند آن نفس %~% تا بلا زیشان بگشتی باز پس
# 26 لیک دلهاشان چون قاسی گشته بود %~% آن گنههاشان عبادت می‌نمود
# 27 تا نداند خویش را مجرم عنید %~% آب از چشمش کجا داند دوید
PageV05P065
# 1 قوم یونس را چو پیدا شد بلا %~% ابر پر آتش جدا شد از سما
# 2 برق می‌انداخت می‌سوزید سنگ %~% ابر می‌غرید رخ می‌ریخت رنگ
# 3 جملگان بر بامها بودند شب %~% که پدید آمد ز بالا آن کرب
# 4 جملگان از بامها زیر آمدند %~% سر برهنه جانب صحرا شدند
# 5 مادران بچگان برون انداختند %~% تا همه ناله و نفیر افراختند
# 6 از نماز شام تا وقت سحر %~% خاک می‌کردند بر سر آن نفر
# 7 جملگی آوازها بگرفته شد %~% رحم آمد بر سر آن قوم لد
# 8 بعد نومیدی و آه ناشکفت %~% اندک‌اندک ابر وا گشتن گرفت
# 9 قصه یونس درازست و عریض %~% وقت خاکست و حدیث مستفیض
# 10 چون تضرع را بر حق قدرهاست %~% وآن بها که آنجاست زاری را کجاست
# 11 هین امید اکنون میان را چست بند %~% خیز ای گرینده و دایم بخند
# 12 که برابر می‌نهد شاه مجید %~% اشک را در فضل با خون شهید
PageV05P066
# 1 گفت اسرافیل را یزدان ما %~% که برو زان خاک پر کن کف بیا
# 2 آمد اسرافیل هم سوی زمین %~% باز آغازید خاکستان حنین
# 3 کای فرشته صور و ای بحر حیات %~% که ز دمهای تو جان یابد موات
# 4 در دمی از صور یک بانگ عظیم %~% پر شود محشر خلایق از رمیم
# 5 در دمی در صور گویی الصلا %~% برجهید ای کشتگان کربلا
# 6 ای هلاکت دیدگان از تیغ مرگ %~% برزنید از خاک سر چون شاخ و برگ
# 7 رحمت تو وآن دم گیرای تو %~% پر شود این عالم از احیای تو
# 8 تو فرشته رحمتی رحمت نما %~% حامل عرشی و قبله دادها
# 9 عرش معدن گاه داد و معدلت %~% چار جو در زیر او پر مغفرت
# 10 جوی شیر و جوی شهد جاودان %~% جوی خمر و دجله آب روان
# 11 پس ز عرش اندر بهشتستان رود %~% در جهان هم چیزکی ظاهر شود
# 12 گرچه آلوده‌ست اینجا آن چهار %~% از چه از زهر فنا و ناگوار
# 13 جرعه‌ای بر خاک تیره ریختند %~% زان چهار و فتنه‌ای انگیختند
# 14 تا بجویند اصل آن را این خسان %~% خود برین قانع شدند این ناکسان
# 15 شیر داد و پرورش اطفال را %~% چشمه کرده سینه هر زال را
# 16 خمر دفع غصه و اندیشه را %~% چشمه کرده از عنب در اجترا
# 17 انگبین داروی تن رنجور را %~% چشمه کرده باطن زنبور را
# 18 آب دادی عام اصل و فرع را %~% از برای طهر و بهر کرع را
# 19 تا ازینها پی بری سوی اصول %~% تو برین قانع شدی ای بوالفضول
# 20 بشنو اکنون ماجرای خاک را %~% که چه می‌گوید فسون محراک را
# 21 پیش اسرافیل‌گشته او عبوس %~% می‌کند صد گونه شکل و چاپلوس
# 22 که بحق ذات پاک ذوالجلال %~% که مدار این قهر را بر من حلال
# 23 من ازین تقلیب بویی می‌برم %~% بدگمانی می‌دود اندر سرم
# 24 تو فرشته رحمتی رحمت نما %~% زانک مرغی را نیازارد هما
# 25 ای شفا و رحمت اصحاب درد %~% تو همان کن کان دو نیکوکار کرد
# 26 زود اسرافیل باز آمد به شاه %~% گفت عذر و ماجرا نزد اله
# 27 کز برون فرمان بدادی که بگیر %~% عکس آن الهام دادی در ضمیر
# 28 امر کردی در گرفتن سوی گوش %~% نهی کردی از قساوت سوی هوش
# 29 سبق رحمت گشت غالب بر غضب %~% ای بدیع افعال و نیکوکار رب
PageV05P067
# 1 گفت یزدان زو عزرائیل را %~% که ببین آن خاک پر تخییل را
# 2 آن ضعیف زال ظالم را بیاب %~% مشت خاکی هین بیاور با شتاب
# 3 رفت عزرائیل سرهنگ قضا %~% سوی کره خاک بهر اقتضا
# 4 خاک بر قانون نفیر آغاز کرد %~% داد سوگندش بسی سوگند خورد
# 5 کای غلام خاص و ای حمال عرش %~% ای مطاع الامر اندر عرش و فرش
# 6 رو به حق رحمت رحمن فرد %~% رو به حق آنک با تو لطف کرد
# 7 حق شاهی که جز او معبود نیست %~% پیش او زاری کس مردود نیست
# 8 گفت نتوانم بدین افسون که من %~% رو بتابم ز آمر سر و علن
# 9 گفت آخر امر فرمود او به حلم %~% هر دو امرند آن بگیر از راه علم
# 10 گفت آن تاویل باشد یا قیاس %~% در صریح امر کم جو التباس
# 11 فکر خود را گر کنی تاویل به %~% که کنی تاویل این نامشتبه
# 12 دل همی‌سوزد مرا بر لابه‌ات %~% سینه‌ام پر خون شد از شورابه‌ات
# 13 نیستم بی‌رحم بل زان هر سه پاک %~% رحم بیشستم ز درد دردناک
# 14 گر طبانجه می‌زنم من بر یتیم %~% ور دهد حلوا به دستش آن حلیم
# 15 این طبانجه خوشتر از حلوای او %~% ور شود غره به حلوا وای او
# 16 بر نفیر تو جگر می‌سوزدم %~% لیک حق لطفی همی‌آموزدم
# 17 لطف مخفی در میان قهرها %~% در حدث پنهان عقیق بی‌بها
# 18 قهر حق بهتر ز صد حلم منست %~% منع کردن جان ز حق جان کندنست
# 19 بترین قهرش به از حلم دو کون %~% نعم رب‌العالمین و نعم عون
# 20 لطفهای مضمر اندر قهر او %~% جان سپردن جان فزاید بهر او
# 21 هین رها کن بدگمانی و ضلال %~% سر قدم کن چونک فرمودت تعال
# 22 آن تعال او تعالیها دهد %~% مستی و جفت و نهالیها دهد
# 23 باری آن امر سنی را هیچ هیچ %~% من نیارم کرد وهن و پیچ پیچ
# 24 این همه بشنید آن خاک نژند %~% زان گمان بد بدش در گوش بند
# 25 باز از نوعی دگر آن خاک پست %~% لابه و سجده همی‌کرد او چو مست
# 26 گفت نه برخیز نبود زین زیان %~% من سر و جان می‌نهم رهن و ضمان
# 27 لابه مندیش و مکن لابه دگر %~% جز بدان شاه رحیم دادگر
# 28 بنده فرمانم نیارم ترک کرد %~% امر او کز بحر انگیزید گرد
# 29 جز از آن خلاق گوش و چشم و سر %~% نشنوم از جان خود هم خیر و شر
# 30 گوش من از گفت غیر او کرست %~% او مرا از جان شیرین جان‌ترست
# 31 جان ازو آمد نیامد او ز جان %~% صدهزاران جان دهم او رایگان
# 32 جان کی باشد کش گزینم بر کریم %~% کیک چه بود که بسوزم زو گلیم
# 33 من ندانم خیر الا خیر او %~% صم و بکم و عمی من از غیر او
# 34 گوش من کرست از زاری‌کنان %~% که منم در کف او هم‌چون سنان
PageV05P068
# 1 احمقانه از سنان رحمت مجو %~% زان شهی جو کان بود در دست او
# 2 باسنان و تیغ لابه چون کنی %~% کو اسیر آمد به دست آن سنی
# 3 او به صنعت آزرست و من صنم %~% آلتی کو سازدم من آن شوم
# 4 گر مرا ساغر کند ساغر شوم %~% ور مرا خنجر کند خنجر شوم
# 5 گر مرا چشمه کند آبی هم %~% ور مرا آتش کند تابی دهم
# 6 گر مرا باران کند خرمن دهم %~% ور مرا ناوک کند در تن جهم
# 7 گر مرا ماری کند زهر افکنم %~% ور مرا یاری کند خدمت کنم
# 8 من چو کلکم در میان اصبعین %~% نیستم در صف طاعت بین بین
# 9 خاک را مشغول کرد او در سخن %~% یک کفی بربود از آن خاک کهن
# 10 ساحرانه در ربود از خاکدان %~% خاک مشغول سخن چون بی‌خودان
# 11 برد تا حق تربت بی‌رای را %~% تا به مکتب آن گریزان پای را
# 12 گفت یزدان که به علم روشنم %~% که ترا جلاد این خلقان کنم
# 13 گفت یا رب دشمنم گیرند خلق %~% چون فشارم خلق را در مرگ حلق
# 14 تو روا داری خداوند سنی %~% که مرا مبغوض و دشمن‌رو کنی
# 15 گفت اسبابی پدید آرم عیان %~% از تب و قولنج و سرسام و سنان
# 16 که بگردانم نظرشان را ز تو %~% در مرضها و سببهای سه تو
# 17 گفت یا رب بندگان هستند نیز %~% که سببها را بدرند ای عزیز
# 18 چشمشان باشد گذاره از سبب %~% در گذشته از حجب از فضل رب
# 19 سرمه توحید از کحال حال %~% یافته رسته ز علت و اعتلال
# 20 ننگرند اندر تب و قولنج و سل %~% راه ندهند این سببها را به دل
# 21 زانک هر یک زین مرضها را دواست %~% چون دوا نپذیرد آن فعل قضاست
# 22 هر مرض دارد دوا می‌دان یقین %~% چون دوای رنج سرما پوستین
# 23 چون خدا خواهد که مردی بفسرد %~% سردی از صد پوستین هم بگذرد
# 24 در وجودش لرزه‌ای بنهد که آن %~% نه به جامه به شود نه از آشیان
# 25 چون قضا آید طبیب ابله شود %~% وان دوا در نفع هم گمره شود
# 26 کی شود محجوب ادراک بصیر %~% زین سببهای حجاب گول‌گیر
# 27 اصل بیند دیده چون اکمل بود %~% فرع بیند چونک مرد احول بود
PageV05P069
# 1 گفت یزدان آنک باشد اصل دان %~% پس ترا کی بیند او اندر میان
# 2 گرچه خویش را عامه پنهان کرده‌ای %~% پیش روشن‌دیدگان هم پرده‌ای
# 3 وانک ایشان را شکر باشد اجل %~% چون نظرشان مست باشد در دول
# 4 تلخ نبود پیش ایشان مرگ تن %~% چون روند از چاه و زندان در چمن
# 5 وا رهیدند از جهان پیچ‌پیچ %~% کس نگرید بر فوات هیچ هیچ
# 6 برج زندان را شکست ارکانیی %~% هیچ ازو رنجد دل زندانیی
# 7 کای دریغ این سنگ مرمر را شکست %~% تا روان و جان ما از حبس رست
# 8 آن رخام خوب و آن سنگ شریف %~% برج زندان را بهی بود و الیف
# 9 چون شکستش تا که زندانی برست %~% دست او در جرم این باید شکست
# 10 هیچ زندانی نگوید این فشار %~% جز کسی کز حبس آرندش به دار
# 11 تلخ کی باشد کسی را کش برند %~% از میان زهر ماران سوی قند
# 12 جان مجرد گشته از غوغای تن %~% می‌پرد با پر دل بی‌پای تن
# 13 هم‌چو زندانی چه که اندر شبان %~% خسپد و بیند به خواب او گلستان
# 14 گوید ای یزدان مرا در تن مبر %~% تا درین گلشن کنم من کر و فر
# 15 گویدش یزدان دعا شد مستجاب %~% وا مرو والله اعلم بالصواب
# 16 این چنین خوابی ببین چون خوش بود %~% مرگ نادیده به جنت در رود
# 17 هیچ او حسرت خورد بر انتباه %~% بر تن با سلسله در قعر چاه
# 18 مؤمنی آخر در آ در صف رزم %~% که ترا بر آسمان بودست بزم
# 19 بر امید راه بالا کن قیام %~% هم‌چو شمعی پیش محراب ای غلام
# 20 اشک می‌بار و همی‌سوز از طلب %~% هم‌چو شمع سر بریده جمله شب
# 21 لب فرو بند از طعام و از شراب %~% سوی خوان آسمانی کن شتاب
# 22 دم به دم بر آسمان می‌دار امید %~% در هوای آسمان رقصان چو بید
# 23 دم به دم از آسمان می‌آیدت %~% آب و آتش رزق می‌افزایدت
# 24 گر ترا آنجا برد نبود عجب %~% منگر اندر عجز و بنگر در طلب
# 25 کین طلب در تو گروگان خداست %~% زانک هر طالب به مطلوبی سزاست
# 26 جهد کن تا این طلب افزون شود %~% تا دلت زین چاه تن بیرون شود
# 27 خلق گوید مرد مسکین آن فلان %~% تو بگویی زنده‌ام ای غافلان
# 28 گر تن من هم‌چو تن‌ها خفته است %~% هشت جنت در دلم بشکفته است
# 29 جان چو خفته در گل و نسرین بود %~% چه غمست ار تن در آن سرگین بود
# 30 جان خفته چه خبر دارد ز تن %~% کو به گلشن خفت یا در گولخن
# 31 می‌زند جان در جهان آبگون %~% نعره یا لیت قومی یعلمون
# 32 گر نخواهد زیست جان بی این بدن %~% پس فلک ایوان کی خواهد بدن
# 33 گر نخواهد بی بدن جان تو زیست %~% فی السما رزقکم روزی کیست
PageV05P070
# 1 وا رهی زین روزی ریزه کثیف %~% در فتی در لوت و در قوت شریف
# 2 گر هزاران رطل لوتش می‌خوری %~% می‌روی پاک و سبک هم‌چون پری
# 3 که نه حبس باد و قولنجت کند %~% چارمیخ معده آهنجت کند
# 4 گر خوری کم گرسنه مانی چو زاغ %~% ور خوری پر گیرد آروغت دماغ
# 5 کم خوری خوی بد و خشکی و دق %~% پر خوری شد تخمه را تن مستحق
# 6 از طعام الله و قوت خوش‌گوار %~% بر چنان دریا چو کشتی شو سوار
# 7 باش در روزه شکیبا و مصر %~% دم به دم قوت خدا را منتظر
# 8 که آن خدای خوب‌کار بردبار %~% هدیه‌ها را می‌دهد در انتظار
# 9 انتظار نان ندارد مرد سیر %~% که سبک آید وظیفه یا که دیر
# 10 بی‌نوا هر دم همی گوید که کو %~% در مجاعت منتظر در جست و جو
# 11 چون نباشی منتظر ناید به تو %~% آن نواله دولت هفتاد تو
# 12 ای پدر الانتظار الانتظار %~% از برای خوان بالا مردوار
# 13 هر گرسنه عاقبت قوتی بیافت %~% آفتاب دولتی بر وی بتافت
# 14 ضیف با همت چو ز آشی کم خورد %~% صاحب خوان آش بهتر آورد
# 15 جز که صاحب خوان درویشی لئیم %~% ظن بد کم بر به رزاق کریم
# 16 سر برآور هم‌چو کوهی ای سند %~% تا نخستین نور خور بر تو زند
# 17 که آن سر کوه بلند مستقر %~% هست خورشید سحر را منتظر
PageV05P071
# 1 آن یکی می‌گفت خوش بودی جهان %~% گر نبودی پای مرگ اندر میان
# 2 آن دگر گفت ار نبودی مرگ هیچ %~% که نیرزیدی جهان پیچ‌پیچ
# 3 خرمنی بودی به دشت افراشته %~% مهمل و ناکوفته بگذاشته
# 4 مرگ را تو زندگی پنداشتی %~% تخم را در شوره خاکی کاشتی
# 5 عقل کاذب هست خود معکوس‌بین %~% زندگی را مرگ بیند ای غبین
# 6 ای خدا بنمای تو هر چیز را %~% آنچنان که هست در خدعه‌سرا
# 7 هیچ مرده نیست پر حسرت ز مرگ %~% حسرتش آنست کش کم بود برگ
# 8 ورنه از چاهی به صحرا اوفتاد %~% در میان دولت و عیش و گشاد
# 9 زین مقام ماتم و ننگین مناخ %~% نقل افتادش به صحرای فراخ
# 10 مقعد صدقی نه ایوان دروغ %~% باده خاصی نه مستیی ز دوغ
# 11 مقعد صدق و جلیسش حق شده %~% رسته زین آب و گل آتشکده
# 12 ور نکردی زندگانی منیر %~% یک دو دم ماندست مردانه بمیر
PageV05P072
# 1 در حدیث آمد که روز رستخیز %~% امر آید هر یکی تن را که خیز
# 2 نفخ صور امرست از یزدان پاک %~% که بر آرید ای ذرایر سر ز خاک
# 3 باز آید جان هر یک در بدن %~% هم‌چو وقت صبح هوش آید به تن
# 4 جان تن خود را شناسد وقت روز %~% در خراب خود در آید چون کنوز
# 5 جسم خود بشناسد و در وی رود %~% جان زرگر سوی درزی کی رود
# 6 جان عالم سوی عالم می‌دود %~% روح ظالم سوی ظالم می‌دود
# 7 که شناسا کردشان علم اله %~% چونک بره و میش وقت صبحگاه
# 8 پای کفش خود شناسد در ظلم %~% چون نداند جان تن خود ای صنم
# 9 صبح حشر کوچکست ای مستجیر %~% حشر اکبر را قیاس از وی بگیر
# 10 آنچنان که جان بپرد سوی طین %~% نامه پرد تا یسار و تا یمین
# 11 در کفش بنهند نامه بخل و جود %~% فسق و تقوی آنچ دی خو کرده بود
# 12 چون شود بیدار از خواب او سحر %~% باز آید سوی او آن خیر و شر
# 13 گر ریاضت داده باشد خوی خویش %~% وقت بیداری همان آید به پیش
# 14 ور بد او دی خام و زشت و در ضلال %~% چون عزا نامه سیه یابد شمال
# 15 ور بد او دی پاک و با تقوی و دین %~% وقت بیداری برد در ثمین
# 16 هست ما را خواب و بیداری ما %~% بر نشان مرگ و محشر دو گوا
# 17 حشر اصغر حشر اکبر را نمود %~% مرگ اصغر مرگ اکبر را زدود
# 18 لیک این نامه خیالست و نهان %~% وآن شود در حشر اکبر بس عیان
# 19 این خیال اینجا نهان پیدا اثر %~% زین خیال آنجا برویاند صور
# 20 در مهندس بین خیال خانه‌ای %~% در دلش چون در زمینی دانه‌ای
# 21 آن خیال از اندرون آید برون %~% چون زمین که زاید از تخم درون
# 22 هر خیالی کو کند در دل وطن %~% روز محشر صورتی خواهد شدن
# 23 چون خیال آن مهندس در ضمیر %~% چون نبات اندر زمین دانه‌گیر
# 24 مخلصم زین هر دو محشر قصه‌ایست %~% مؤمنان را در بیانش حصه‌ایست
# 25 چون بر آید آفتاب رستخیز %~% بر جهند از خاک زشت و خوب تیز
# 26 سوی دیوان قضا پویان شوند %~% نقد نیک و بد به کوره می‌روند
# 27 نقد نیکو شادمان و ناز ناز %~% نقد قلب اندر زحیر و در گداز
# 28 لحظه لحظه امتحانها می‌رسد %~% سر دلها می‌نماید در جسد
# 29 چون ز قندیل آب و روغن گشته فاش %~% یا چو خاکی که بروید سرهاش
# 30 از پیاز و گندنا و کوکنار %~% سر دی پیدا کند دست بهار
# 31 آن یکی سرسبز نحن المتقون %~% وآن دگر هم‌چون بنفشه سرنگون
# 32 چشمها بیرون جهید از خطر %~% گشته ده چشمه ز بیم مستقر
# 33 باز مانده دیده‌ها در انتظار %~% تا که نامه ناید از سوی یسار
# 34 چشم گردان سوی راست و سوی چپ %~% زانک نبود بخت نامه راست زپ
# 35 نامه‌ای آید به دست بنده‌ای %~% سر سیه از جرم و فسق آگنده‌ای
# 36 اندرو یک خیر و یک توفیق نه %~% جز که آزار دل صدیق نه
# 37 پر ز سر تا پای زشتی و گناه %~% تسخر و خنبک زدن بر اهل راه
# 38 آن دغل‌کاری و دزدیهای او %~% و آن چو فرعونان انا و انای او
# 39 چون بخواند نامه خود آن ثقیل %~% داند او که سوی زندان شد رحیل
# 40 پس روان گردد چو دزدان سوی دار %~% جرم پیدا بسته راه اعتذار
# 41 آن هزاران حجت و گفتار بد %~% بر دهانش گشته چون مسمار بد
# 42 رخت دزدی بر تن و در خانه‌اش %~% گشته پیدا گم شده افسانه‌اش
# 43 پس روان گردد به زندان سعیر %~% که نباشد خار را ز آتش گزیر
# 44 چون موکل آن ملایک پیش و پس %~% بوده پنهان گشته پیدا چون عسس
# 45 می‌برندش می‌سپوزندش به نیش %~% که برو ای سگ به کهدانهای خویش
# 46 می‌کشد پا بر سر هر راه او %~% تا بود که بر جهد زان چاه او
# 47 منتظر می‌ایستد تن می‌زند %~% در امیدی روی وا پس می‌کند
# 48 اشک می‌بارد چون باران خزان %~% خشک اومیدی چه دارد او جز آن
# 49 هر زمانی روی وا پس می‌کند %~% رو به درگاه مقدس می‌کند
# 50 پس ز حق امر آید از اقلیم نور %~% که بگوییدش کای بطال عور
# 51 انتظار چیستی ای کان شر %~% رو چه وا پس می‌کنی ای خیره‌سر
# 52 نامه‌ات آنست کت آمد به دست %~% ای خدا آزار و ای شیطان‌پرست
# 53 چون بدیدی نامه کردار خویش %~% چه نگری پس بین جزای کار خویش
# 54 بیهده چه مول مولی می‌زنی %~% در چنین چه کو امید روشنی
# 55 نه ترا از روی ظاهر طاعتی %~% نه ترا در سر و باطن نیتی
# 56 نه ترا شبها مناجات و قیام %~% نه ترا در روز پرهیز و صیام
# 57 نه ترا حفظ زبان ز آزار کس %~% نه نظر کردن به عبرت پیش و پس
# 58 پیش چه بود یاد مرگ و نزع خویش %~% پس چه باشد مردن یاران ز پیش
# 59 نه ترا بر ظلم توبه پر خروش %~% ای دغا گندم‌نمای جوفروش
# 60 چون ترازوی تو کژ بود و دغا %~% راست چون جویی ترازوی جزا
# 61 چونک پای چپ بدی در غدر و کاست %~% نامه چون آید ترا در دست راست
# 62 چون جزا سایه‌ست ای قد تو خم %~% سایه تو کژ فتد در پیش هم
# 63 زین قبل آید خطابات درشت %~% که شود که را از آن هم کوز پشت
# 64 بنده گوید آنچ فرمودی بیان %~% صد چنانم صد چنانم صد چنان
# 65 خود تو پوشیدی بترها را به حلم %~% ورنه می‌دانی فضیحتها به علم
# 66 لیک بیرون از جهاد و فعل خویش %~% از ورای خیر و شر و کفر و کیش
# 67 وز نیاز عاجزانه خویشتن %~% وز خیال و وهم من یا صد چو من
# 68 بودم اومیدی به محض لطف تو %~% از ورای راست باشی یا عتو
# 69 بخشش محضی ز لطف بی‌عوض %~% بودم اومید ای کریم بی‌عوض
# 70 رو سپس کردم بدان محض کرم %~% سوی فعل خویشتن می‌ننگرم
# 71 سوی آن اومید کردم روی خویش %~% که وجودم داده‌ای از پیش بیش
# 72 خلعت هستی بدادی رایگان %~% من همیشه معتمد بودم بر آن
# 73 چون شمارد جرم خود را و خطا %~% محض بخشایش در آید در عطا
# 74 کای ملایک باز آریدش به ما %~% که بدستش چشم دل سوی رجا
# 75 لاابالی وار آزادش کنیم %~% وآن خطاها را همه خط بر زنیم
# 76 لا ابالی مر کسی را شد مباح %~% کش زیان نبود ز غدر و از صلاح
# 77 آتشی خوش بر فروزیم از کرم %~% تا نماند جرم و زلت بیش و کم
# 78 آتشی کز شعله‌اش کمتر شرار %~% می‌بسوزد جرم و جبر و اختیار
# 79 شعله در بنگاه انسانی زنیم %~% خار را گلزار روحانی کنیم
# 80 ما فرستادیم از چرخ نهم %~% کیمیا یصلح لکم اعمالکم
# 81 خود چه باشد پیش نور مستقر %~% کر و فر اختیار بوالبشر
# 82 گوشت‌پاره آلت گویای او %~% پیه‌پاره منظر بینای او
# 83 مسمع او آن دو پاره استخوان %~% مدرکش دو قطره خون یعنی جنان
# 84 کرمکی و از قذر آکنده‌ای %~% طمطراقی در جهان افکنده‌ای
# 85 از منی بودی منی را واگذار %~% ای ایاز آن پوستین را یاد دار
PageV05P073
# 1 آن ایاز از زیرکی انگیخته %~% پوستین و چارقش آویخته
# 2 می‌رود هر روز در حجره خلا %~% چارقت اینست منگر درعلا
# 3 شاه را گفتند او را حجره‌ایست %~% اندر آنجا زر و سیم و خمره‌ایست
# 4 راه می‌ندهد کسی را اندرو %~% بسته می‌دارد همیشه آن در او
# 5 شاه فرمود ای عجب آن بنده را %~% چیست خود پنهان و پوشیده ز ما
# 6 پس اشارت کرد میری را که رو %~% نیم‌شب بگشای و اندر حجره شو
# 7 هر چه یابی مر ترا یغماش کن %~% سر او را بر ندیمان فاش کن
# 8 با چنین اکرام و لطف بی‌عدد %~% از لئیمی سیم و زر پنهان کند
# 9 می‌نماید او وفا و عشق و جوش %~% وانگه او گندم‌نمای جوفروش
# 10 هر که اندر عشق یابد زندگی %~% کفر باشد پیش او جز بندگی
# 11 نیم‌شب آن میر با سی معتمد %~% در گشاد حجره او رای زد
# 12 مشعله بر کرده چندین پهلوان %~% جانب حجره روانه شادمان
# 13 که امر سلطانست بر حجره زنیم %~% هر یکی همیان زر در کش کنیم
# 14 آن یکی می‌گفت هی چه جای زر %~% از عقیق و لعل گوی و از گهر
# 15 خاص خاص مخزن سلطان ویست %~% بلک اکنون شاه را خود جان ویست
# 16 چه محل دارد به پیش این عشیق %~% لعل و یاقوت و زمرد یا عقیق
# 17 شاه را بر وی نبودی بد گمان %~% تسخری می‌کرد بهر امتحان
# 18 پاک می‌دانستش از هر غش و غل %~% باز از وهمش همی‌لرزید دل
# 19 که مبادا کین بود خسته شود %~% من نخواهم که برو خجلت رود
# 20 این نکردست او و گر کرد او رواست %~% هر چه خواهد گو بکن محبوب ماست
# 21 هر چه محبوبم کند من کرده‌ام %~% او منم من او چه گر در پرده‌ام
# 22 باز گفتی دور از آن خو و خصال %~% این چنین تخلیط ژاژست و خیال
# 23 از ایاز این خود محالست و بعید %~% کو یکی دریاست قعرش ناپدید
# 24 هفت دریا اندرو یک قطره‌ای %~% جمله هستی ز موجش چکره‌ای
# 25 جمله پاکیها از آن دریا برند %~% قطره‌هااش یک به یک میناگرند
# 26 شاه شاهانست و بلک شاه‌ساز %~% وز برای چشم بد نامش ایاز
# 27 چشمهای نیک هم بر وی به دست %~% از ره غیرت که حسنش بی‌حدست
# 28 یک دهان خواهم به پهنای فلک %~% تا بگویم وصف آن رشک ملک
# 29 ور دهان یابم چنین و صد چنین %~% تنگ آید در فغان این حنین
# 30 این قدر گر هم نگویم ای سند %~% شیشه دل از ضعیفی بشکند
# 31 شیشه دل را چو نازک دیده‌ام %~% بهر تسکین بس قبا بدریده‌ام
# 32 من سر هر ماه سه روز ای صنم %~% بی‌گمان باید که دیوانه شوم
# 33 هین که امروز اول سه روزه است %~% روز پیروزست نه پیروزه است
# 34 هر دلی که اندر غم شه می‌بود %~% دم به دم او را سر مه می‌بود
# 35 قصه محمود و اوصاف ایاز %~% چون شدم دیوانه رفت اکنون ز ساز
PageV05P074
# 1 زانک پیلم دید هندستان به خواب %~% از خراج اومید بر ده شد خراب
# 2 کیف یاتی النظم لی والقافیه %~% بعد ما ضاعت اصول العافیه
# 3 ما جنون واحد لی فی الشجون %~% بل جنون فی جنون فی جنون
# 4 ذاب جسمی من اشارات الکنی %~% منذ عاینت البقا فی الفنا
# 5 ای ایاز از عشق تو گشتم چو موی %~% ماندم از قصه تو قصه من بگوی
# 6 بس فسانه عشق تو خواندم به جان %~% تو مرا که افسانه گشتستم بخوان
# 7 خود تو می‌خوانی نه من ای مقتدی %~% من که طورم تو موسی وین صدا
# 8 کوه بیچاره چه داند گفت چیست %~% زانک موسی می‌بداند که تهیست
# 9 کوه می‌داند به قدر خویشتن %~% اندکی دارد ز لطف روح تن
# 10 تن چو اصطرلاب باشد ز احتساب %~% آیتی از روح هم‌چون آفتاب
# 11 آن منجم چون نباشد چشم‌تیز %~% شرط باشد مرد اصطرلاب‌ریز
# 12 تا صطرلابی کند از بهر او %~% تا برد از حالت خورشید بو
# 13 جان کز اصطرلاب جوید او صواب %~% چه قدر داند ز چرخ و آفتاب
# 14 تو که ز اصطرب دیده بنگری %~% درجهان دیدن یقین بس قاصری
# 15 تو جهان را قدر دیده دیده‌ای %~% کو جهان سبلت چرا مالیده‌ای
# 16 عارفان را سرمه‌ای هست آن بجوی %~% تا که دریا گردد این چشم چو جوی
# 17 ذره‌ای از عقل و هوش ار با منست %~% این چه سودا و پریشان گفتنست
# 18 چونک مغز من ز عقل و هش تهیست %~% پس گناه من درین تخلیط چیست
# 19 نه گناه اوراست که عقلم ببرد %~% عقل جمله عاقلان پیشش بمرد
# 20 یا مجیر العقل فتان الحجی %~% ما سواک للعقول مرتجی
# 21 ما اشتهیت العقل مذ جننتنی %~% ما حسدت الحسن مذ زینتنی
# 22 هل جنونی فی هواک مستطاب %~% قل بلی والله یجزیک الثواب
# 23 گر بتازی گوید او ور پارسی %~% گوش و هوشی کو که در فهمش رسی
# 24 باده او درخور هر هوش نیست %~% حلقه او سخره هر گوش نیست
# 25 باز دیگر آمدم دیوانه‌وار %~% رو رو ای جان زود زنجیری بیار
# 26 غیر آن زنجیر زلف دلبرم %~% گر دو صد زنجیر آری بردرم
PageV05P075
# 1 بازگردان قصه عشق ایاز %~% که آن یکی گنجیست مالامال راز
# 2 می‌رود هر روز در حجره برین %~% تا ببیند چارقی با پوستین
# 3 زانک هستی سخت مستی آورد %~% عقل از سر شرم از دل می‌برد
# 4 صد هزاران قرن پیشین را همین %~% مستی هستی بزد ره زین کمین
# 5 شد عزرائیلی ازین مستی بلیس %~% که چرا آدم شود بر من رئیس
# 6 خواجه‌ام من نیز و خواجه‌زاده‌ام %~% صد هنر را قابل و آماده‌ام
# 7 در هنر من از کسی کم نیستم %~% تا به خدمت پیش دشمن بیستم
# 8 من ز آتش زاده‌ام او از وحل %~% پیش آتش مر وحل را چه محل
# 9 او کجا بود اندر آن دوری که من %~% صدر عالم بودم و فخر زمن
PageV05P076
# 1 شعله می‌زد آتش جان سفیه %~% که آتشی بود الولد سر ابیه
# 2 نه غلط گفتم که بد قهر خدا %~% علتی را پیش آوردن چرا
# 3 کار بی‌علت مبرا از علل %~% مستمر و مستقرست از ازل
# 4 در کمال صنع پاک مستحث %~% علت حادث چه گنجد یا حدث
# 5 سر آب چه بود آب ما صنع اوست %~% صنع مغزست و آب صورت چو پوست
# 6 عشق دان ای فندق تن دوستت %~% جانت جوید مغز و کوبد پوستت
# 7 دوزخی که پوست باشد دوستش %~% داد بدلنا جلودا پوستش
# 8 معنی و مغزت بر آتش حاکمست %~% لیک آتش را قشورت هیزمست
# 9 کوزه چوبین که در وی آب جوست %~% قدرت آتش همه بر ظرف اوست
# 10 معنی انسان بر آتش مالکست %~% مالک دوزخ درو کی هالکست
# 11 پس میفزا تو بدن معنی فزا %~% تا چو مالک باشی آتش را کیا
# 12 پوستها بر پوست می‌افزوده‌ای %~% لاجرم چون پوست اندر دوده‌ای
# 13 زانک آتش را علف جز پوست نیست %~% قهر حق آن کبر را پوستین کنیست
# 14 این تکبر از نتیجه پوستست %~% جاه و مال آن کبر را زان دوستست
# 15 این تکبر چیست غفلت از لباب %~% منجمد چون غفلت یخ ز آفتاب
# 16 چون خبر شد ز آفتابش یخ نماند %~% نرم گشت و گرم گشت و تیز راند
# 17 شد ز دید لب جمله تن طمع %~% خوار و عاشق شد که ذل من طمع
# 18 چون نبیند مغز قانع شد به پوست %~% بند عز من قنع زندان اوست
# 19 عزت اینجا گبریست و ذل دین %~% سنگ تا فانی نشد کی شد نگین
# 20 در مقام سنگی آنگاهی انا %~% وقت مسکین گشتن تست وفنا
# 21 کبر زان جوید همیشه جاه و مال %~% که ز سرگینست گلحن را کمال
# 22 کین دو دایه پوست را افزون کنند %~% شحم و لحم و کبر و نخوت آکنند
# 23 دیده را بر لب لب نفراشتند %~% پوست را زان روی لب پنداشتند
# 24 پیش‌وا ابلیس بود این راه را %~% کو شکار آمد شبیکه جاه را
# 25 مال چون مارست و آن جاه اژدها %~% سایه مردان زمرد این دو را
# 26 زان زمرد مار را دیده جهد %~% کور گردد مار و ره‌رو وا رهد
# 27 چون برین ره خار بنهاد آن رئیس %~% هر که خست او گفته لعنت بر بلیس
# 28 یعنی این غم بر من از غدر ویست %~% غدر را آن مقتدا سابق‌پیست
# 29 بعد ازو خود قرن بر قرن آمدند %~% جملگان بر سنت او پا زدند
# 30 هر که بنهد سنت بد ای فتا %~% تا در افتد بعد او خلق از عمی
# 31 جمع گردد بر وی آن جمله بزه %~% کو سری بودست و ایشان دم‌غزه
# 32 لیک آدم چارق و آن پوستین %~% پیش می‌آورد که هستم ز طین
# 33 چون ایاز آن چارقش مورود بود %~% لاجرم او عاقبت محمود بود
# 34 هست مطلق کارساز نیستیست %~% کارگاه هست‌کن جز نیست چیست
# 35 بر نوشته هیچ بنویسد کسی %~% یا نهاله کارد اندر مغرسی
# 36 کاغذی جوید که آن بنوشته نیست %~% تخم کارد موضعی که کشته نیست
# 37 تو برادر موضع ناکشته باش %~% کاغذ اسپید نابنوشته باش
# 38 تا مشرف گردی از نون والقلم %~% تا بکارد در تو تخم آن ذوالکرم
# 39 خود ازین پالوه نالیسیده گیر %~% مطبخی که دیده‌ای نادیده گیر
# 40 زانک ازین پالوده مستیها بود %~% پوستین و چارق از یادت رود
# 41 چون در آید نزع و مرگ آهی کنی %~% ذکر دلق و چارق آنگاهی کنی
# 42 تا نمانی غرق موج زشتیی %~% که نباشد از پناهی پشتیی
# 43 یاد ناری از سفینه راستین %~% ننگری رد چارق و در پوستین
# 44 چونک درمانی به غرقاب فنا %~% پس ظلمنا ورد سازی بر ولا
# 45 دیو گوید بنگرید این خام را %~% سر برید این مرغ بی‌هنگام را
# 46 دور این خصلت ز فرهنگ ایاز %~% که پدید آید نمازش بی‌نماز
# 47 او خروس آسمان بوده ز پیش %~% نعره‌های او همه در وقت خویش
PageV05P077
# 1 ای خروسان از وی آموزید بانگ %~% بانگ بهر حق کند نه بهر دانگ
# 2 صبح کاذب آید و نفریبدش %~% صبح کاذب عالم و نیک و بدش
# 3 اهل دنیا عقل ناقص داشتند %~% تا که صبح صادقش پنداشتند
# 4 صبح کاذب کاروانها را زدست %~% که به بوی روز بیرون آمدست
# 5 صبح کاذب خلق را رهبر مباد %~% کو دهد بس کاروانها را به باد
# 6 ای شده تو صبح کاذب را رهین %~% صبح صادق را تو کاذب هم مبین
# 7 گر نداری از نفاق و بد امان %~% از چه داری بر برادر ظن همان
# 8 بدگمان باشد همیشه زشت‌کار %~% نامه خود خواند اندر حق یار
# 9 آن خسان که در کژیها مانده‌اند %~% انبیا را ساحر و کژ خوانده‌اند
# 10 وآن امیران خسیس قلب‌ساز %~% این گمان بردند بر حجره ایاز
# 11 کو دفینه دارد و گنج اندر آن %~% ز آینه خود منگر اندر دیگران
# 12 شاه می‌دانست خود پاکی او %~% بهر ایشان کرد او آن جست و جو
# 13 کای امیر آن حجره را بگشای در %~% نیم شب که باشد او زان بی‌خبر
# 14 تا پدید آید سگالشهای او %~% بعد از آن بر ماست مالشهای او
# 15 مر شما را دادم آن زر و گهر %~% من از آن زرها نخواهم جز خبر
# 16 این همی‌گفت و دل او می‌طپید %~% از برای آن ایاز بی ندید
# 17 که منم کین بر زبانم می‌رود %~% این جفاگر بشنود او چون شود
# 18 باز می‌گوید به حق دین او %~% که ازین افزون بود تمکین او
# 19 کی به قذف زشت من طیره شود %~% وز غرض وز سر من غافل بود
# 20 مبتلی چون دید تاویلات رنج %~% برد بیند کی شود او مات رنج
# 21 صاحب تاویل ایاز صابرست %~% کو به بحر عاقبتها ناظرست
# 22 هم‌چو یوسف خواب این زندانیان %~% هست تعبیرش به پیش او عیان
# 23 خواب خود را چون نداند مرد خیر %~% کو بود واقف ز سر خواب غیر
# 24 گر زنم صد تیغ او را ز امتحان %~% کم نگردد وصلت آن مهربان
# 25 داند او که آن تیغ بر خود می‌زنم %~% من ویم اندر حقیقت او منم
PageV05P078
# 1 جسم مجنون را ز رنج و دوریی %~% اندر آمد ناگهان رنجوریی
# 2 خون بجوش آمد ز شعله اشتیاق %~% تا پدید آمد بر آن مجنون خناق
# 3 پس طبیب آمد بدار و کردنش %~% گفت چاره نیست هیچ از رگ‌زنش
# 4 رگ زدن باید برای دفع خون %~% رگ‌زنی آمد بدانجا ذو فنون
# 5 بازوش بست و گرفت آن نیش او %~% بانک بر زد در زمان آن عشق‌خو
# 6 مزد خود بستان و ترک فصد کن %~% گر بمیرم گو برو جسم کهن
# 7 گفت آخر از چه می‌ترسی ازین %~% چون نمی‌ترسی تو از شیر عرین
# 8 شیر و گرگ و خرس و هر گور و دده %~% گرد بر گرد تو شب گرد آمده
# 9 می نه آیدشان ز تو بوی بشر %~% ز انبهی عشق و وجد اندر جگر
# 10 گرگ و خرس و شیر داند عشق چیست %~% کم ز سگ باشد که از عشق او عمیست
# 11 گر رگ عشقی نبودی کلب را %~% کی بجستی کلب کهفی قلب را
# 12 هم ز جنس او به صورت چون سگان %~% گر نشد مشهور هست اندر جهان
# 13 بو نبردی تو دل اندر جنس خویش %~% کی بری تو بوی دل از گرگ و میش
# 14 گر نبودی عشق هستی کی بدی %~% کی زدی نان بر تو و کی تو شدی
# 15 نان تو شد از چه ز عشق و اشتها %~% ورنه نان را کی بدی تا جان رهی
# 16 عشق نان مرده را می جان کند %~% جان که فانی بود جاویدان کند
# 17 گفت مجنون من نمی‌ترسم ز نیش %~% صبر من از کوه سنگین هست بیش
# 18 منبلم بی‌زخم ناساید تنم %~% عاشقم بر زخمها بر می‌تنم
# 19 لیک از لیلی وجود من پرست %~% این صدف پر از صفات آن درست
# 20 ترسم ای فصاد گر فصدم کنی %~% نیش را ناگاه بر لیلی زنی
# 21 داند آن عقلی که او دل‌روشنیست %~% در میان لیلی و من فرق نیست
PageV05P079
# 1 گفت معشوقی به عاشق ز امتحان %~% در صبوحی کای فلان ابن الفلان
# 2 مر مرا تو دوست‌تر داری عجب %~% یا که خود را راست گو یا ذا الکرب
# 3 گفت من در تو چنان فانی شدم %~% که پرم از تتو ز ساران تا قدم
# 4 بر من از هستی من جز نام نیست %~% در وجودم جز تو ای خوش‌کام نیست
# 5 زان سبب فانی شدم من این چنین %~% هم‌چو سرکه در تو بحر انگبین
# 6 هم‌چو سنگی کو شود کل لعل ناب %~% پر شود او از صفات آفتاب
# 7 وصف آن سنگی نماند اندرو %~% پر شود از وصف خور او پشت و رو
# 8 بعد از آن گر دوست دارد خویش را %~% دوستی خور بود آن ای فتا
# 9 ور که خود را دوست دارد ای بجان %~% دوستی خویش باشد بی‌گمان
# 10 خواه خود را دوست دارد لعل ناب %~% خواه تا او دوست دارد آفتاب
# 11 اندرین دو دوستی خود فرق نیست %~% هر دو جانب جز ضیای شرق نیست
# 12 تا نشد او لعل خود را دشمنست %~% زانک یک من نیست آنجا دو منست
# 13 زانک ظلمانیست سنگ و روزکور %~% هست ظلمانی حقیقت ضد نور
# 14 خویشتن را دوست دارد کافرست %~% زانک او مناع شمس اکبرست
# 15 پس نشاید که بگوید سنگ انا %~% او همه تاریکیست و در فنا
# 16 گفت فرعونی انا الحق گشت پست %~% گفت منصوری اناالحق و برست
# 17 آن انا را لعنة الله در عقب %~% وین انا را رحمةالله ای محب
# 18 زانک او سنگ سیه بد این عقیق %~% آن عدوی نور بود و این عشیق
# 19 این انا هو بود در سر ای فضول %~% ز اتحاد نور نه از رای حلول
# 20 جهد کن تا سنگیت کمتر شود %~% تا به لعلی سنگ تو انور شود
# 21 صبر کن اندر جهاد و در عنا %~% دم به دم می‌بین بقا اندر فنا
# 22 وصف سنگی هر زمان کم می‌شود %~% وصف لعلی در تو محکم می‌شود
# 23 وصف هستی می‌رود از پیکرت %~% وصف مستی می‌فزاید در سرت
# 24 سمع شو یکبارگی تو گوش‌وار %~% تا ز حلقه لعل یابی گوشوار
# 25 هم‌چو چه کن خاک می‌کن گر کسی %~% زین تن خاکی که در آبی رسی
# 26 گر رسد جذبه خدا آب معین %~% چاه ناکنده بجوشد از زمین
# 27 کار می‌کن تو بگوش آن مباش %~% اندک اندک خاک چه را می‌تراش
# 28 هر که رنجی دید گنجی شد پدید %~% هر که جدی کرد در جدی رسید
# 29 گفت پیغمبر رکوعست و سجود %~% بر در حق کوفتن حلقه وجود
# 30 حلقه آن در هر آنکو می‌زند %~% بهر او دولت سری بیرون کند
PageV05P080
# 1 آن امینان بر در حجره شدند %~% طالب گنج و زر و خمره بدند
# 2 قفل را برمی‌گشادند از هوس %~% با دو صد فرهنگ و دانش چند کس
# 3 زانک قفل صعب و پر پیچیده بود %~% از میان قفلها بگزیده بود
# 4 نه ز بخل سیم و مال و زر خام %~% از برای کتم آن سر از عوام
# 5 که گروهی بر خیال بد تنند %~% قوم دیگر نام سالوسم کنند
# 6 پیش با همت بود اسرار جان %~% از خسان محفوظ‌تر از لعل کان
# 7 زر به از جانست پیش ابلهان %~% زر نثار جان بود نزد شهان
# 8 حرص تازد بیهده سوی سراب %~% عقل گوید نیک بین که آن نیست آب
# 9 حرص غالب بود و زر چون جان شده %~% نعره عقل آن زمان پنهان شده
# 10 گشته صدتو حرص و غوغاهای او %~% گشته پنهان حکمت و ایمای او
# 11 تا که در چاه غرور اندر فتد %~% آنگه از حکمت ملامت بشنود
# 12 چون ز بند دام باد او شکست %~% نفس لوامه برو یابید دست
# 13 تا به دیوار بلا ناید سرش %~% نشنود پند دل آن گوش کرش
# 14 کودکان را حرص گوزینه و شکر %~% از نصیحتها کند دو گوش کر
# 15 چونک دردت دنبلش آغاز شد %~% در نصیحت هر دو گوشش باز شد
# 16 حجره را با حرص و صدگونه هوس %~% باز کردند آن زمان آن چند کس
# 17 اندر افتادند از در ز ازدحام %~% هم‌چو اندر دوغ گندیده هوام
# 18 عاشقانه در فتد با کر و فر %~% خورد امکان نی و بسته هر دو پر
# 19 بنگریدند از یسار و از یمین %~% چارقی بدریده بود و پوستین
# 20 باز گفتند این مکان بی‌نوش نیست %~% چارق اینجا جز پی روپوش نیست
# 21 هین بیاور سیخهای تیز را %~% امتحان کن حفره و کاریز را
# 22 هر طرف کندند و جستند آن فریق %~% حفره‌ها کردند و گوهای عمیق
# 23 حفره‌هاشان بانگ می‌داد آن زمان %~% کنده‌های خالییم ای کندگان
# 24 زان سگالش شرم هم می‌داشتند %~% کنده‌ها را باز می‌انباشتند
# 25 بی‌عدد لا حول در هر سینه‌ای %~% مانده مرغ حرصشان بی‌چینه‌ای
# 26 زان ضلالتهای یاوه‌تازشان %~% حفره دیوار و در غمازشان
# 27 ممکن اندای آن دیوار نی %~% با ایاز امکان هیچ انکار نی
# 28 گر خداع بی‌گناهی می‌دهند %~% حایط و عرصه گواهی می‌دهند
# 29 باز می‌گشتند سوی شهریار %~% پر ز گرد و روی زرد و شرمسار
PageV05P081
# 1 شاه قاصد گفت هین احوال چیست %~% که بغلتان از زر و همیان تهیست
# 2 ور نهان کردید دینار و تسو %~% فر شادی در رخ و رخسار کو
# 3 گرچه پنهان بیخ هر بیخ آورست %~% برگ سیماهم وجوهم اخضرست
# 4 آنچ خورد آن بیخ از زهر و ز قند %~% نک منادی می‌کند شاخ بلند
# 5 بیخ اگر بی‌برگ و از مایه تهیست %~% برگهای سبز اندر شاخ چیست
# 6 بر زبان بیخ گل مهری نهد %~% شاخ دست و پا گواهی می‌دهد
# 7 آن امینان جمله در عذر آمدند %~% هم‌چو سایه پیش مه ساجد شدند
# 8 عذر آن گرمی و لاف و ما و من %~% پیش شه رفتند با تیغ و کفن
# 9 از خجالت جمله انگشتان گزان %~% هر یکی می‌گفت کای شاه جهان
# 10 گر بریزی خون حلالستت حلال %~% ور ببخشی هست انعام و نوال
# 11 کرده‌ایم آنها که از ما می‌سزید %~% تا چه فرمایی تو ای شاه مجید
# 12 گر ببخشی جرم ما ای دل‌فروز %~% شب شبیها کرده باشد روز روز
# 13 گر ببخشی یافت نومیدی گشاد %~% ورنه صد چون ما فدای شاه باد
# 14 گفت شه نه این نواز و این گداز %~% من نخواهم کرد هست آن ایاز
PageV05P082
# 1 این جنایت بر تن و عرض ویست %~% زخم بر رگهای آن نیکوپیست
# 2 گرچه نفس واحدیم از روی جان %~% ظاهرا دورم ازین سود و زیان
# 3 تهمتی بر بنده شه را عار نیست %~% جز مزید حلم و استظهار نیست
# 4 متهم را شاه چون قارون کند %~% بی‌گنه را تو نظر کن چون کند
# 5 شاه را غافل مدان از کار کس %~% مانع اظهار آن حلمست و بس
# 6 من هنا یشفع به پیش علم او %~% لا ابالی‌وار الا حلم او
# 7 آن گنه اول ز حلمش می‌جهد %~% ورنه هیبت آن مجالش کی دهد
# 8 خونبهای جرم نفس قاتله %~% هست بر حلمش دیت بر عاقله
# 9 مست و بی‌خود نفس ما زان حلم بود %~% دیو در مستی کلاه از وی ربود
# 10 گرنه ساقی حلم بودی باده‌ریز %~% دیو با آدم کجا کردی ستیز
# 11 گاه علم آدم ملایک را کی بود %~% اوستاد علم و نقاد نقود
# 12 چونک در جنت شراب حلم خورد %~% شد ز یک بازی شیطان روی زرد
# 13 آن بلادرهای تعلیم ودود %~% زیرک و دانا و چستش کرده بود
# 14 باز آن افیون حلم سخت او %~% دزد را آورد سوی رخت او
# 15 عقل آید سوی حلمش مستجیر %~% ساقیم تو بوده‌ای دستم بگیر
PageV05P083
# 1 کن میان مجرمان حکم ای ایاز %~% ای ایاز پاک با صد احتراز
# 2 گر دو صد بارت بجوشم در عمل %~% در کف جوشت نیابم یک دغل
# 3 ز امتحان شرمنده خلقی بی‌شمار %~% امتحانها از تو جمله شرمسار
# 4 بحر بی‌قعرست تنها علم نیست %~% کوه و صد کوهست این خود حلم نیست
# 5 گفت من دانم عطای تست این %~% ورنه من آن چارقم و آن پوستین
# 6 بهر آن پیغامبر این را شرح ساخت %~% هر که خود بشناخت یزدان را شناخت
# 7 چارقت نطفه‌ست و خونت پوستین %~% باقی ای خواجه عطای اوست این
# 8 بهر آن دادست تا جویی دگر %~% تو مگو که نیستش جز این قدر
# 9 زان نماید چند سیب آن باغبان %~% تا بدانی نخل و دخل بوستان
# 10 کف گندم زان دهد خریار را %~% تا بداند گندم انبار را
# 11 نکته‌ای زان شرح گوید اوستاد %~% تا شناسی علم او را مستزاد
# 12 ور بگویی خود همینش بود و بس %~% دورت اندازد چنانک از ریش خس
# 13 ای ایاز اکنون بیا و داده ده %~% داد نادر در جهان بنیاد نه
# 14 مجرمانت مستحق کشتن‌اند %~% وز طمع بر عفو و حلمت می‌تنند
# 15 تا که رحمت غالب آید یا غضب %~% آب کوثر غالب آید یا لهب
# 16 از پی مردم‌ربایی هر دو هست %~% شاخ حلم و خشم از عهد الست
# 17 بهر این لفظ الست مستبین %~% نفی و اثباتست در لفظی قرین
# 18 زانک استفهام اثباتیست این %~% لیک در وی لفظ لیس شد قرین
# 19 ترک کن تا ماند این تقریر خام %~% کاسه خاصان منه بر خوان عام
# 20 قهر و لطفی چون صبا و چون وبا %~% آن یکی آهن‌ربا وین که‌ربا
# 21 می‌کشد حق راستان را تا رشد %~% قسم باطل باطلان را می‌کشد
# 22 معده حلوایی بود حلوا کشد %~% معده صفرایی بود سرکا کشد
# 23 فرش سوزان سردی از جالس برد %~% فرش افسرده حرارت را خورد
# 24 دوست بینی از تو رحمت می‌جهد %~% خصم بینی از تو سطوت می‌جهد
# 25 ای ایاز این کار را زوتر گزار %~% زانک نوعی انتقامست انتظار
PageV05P084
# 1 گفت ای شه جملگی فرمان تراست %~% با وجود آفتاب اختر فناست
# 2 زهره کی بود یا عطارد یا شهاب %~% کو برون آید به پیش آفتاب
# 3 گر ز دلق و پوستین بگذشتمی %~% کی چنین تخم ملامت کشتمی
# 4 قفل کردن بر در حجره چه بود %~% در میان صد خیالیی حسود
# 5 دست در کرده درون آب جو %~% هر یکی زیشان کلوخ خشک‌جو
# 6 پس کلوخ خشک در جو کی بود %~% ماهیی با آب عاصی کی شود
# 7 بر من مسکین جفا دارند ظن %~% که وفا را شرم می‌آید ز من
# 8 گر نبودی زحمت نامحرمی %~% چند حرفی از وفا واگفتمی
# 9 چون جهانی شبهت و اشکال‌جوست %~% حرف می‌رانیم ما بیرون پوست
# 10 گر تو خود را بشکنی مغزی شوی %~% داستان مغز نغزی بشنوی
# 11 جوز را در پوستها آوازهاست %~% مغز و روغن را خود آوازی کجاست
# 12 دارد آوازی نه اندر خورد گوش %~% هست آوازش نهان در گوش نوش
# 13 گرنه خوش‌آوازی مغزی بود %~% ژغژغ آواز قشری کی شنود
# 14 ژغژغ آن زان تحمل می‌کنی %~% تا که خاموشانه بر مغزی زنی
# 15 چند گاهی بی‌لب و بی‌گوش شو %~% وانگهان چون لب حریف نوش شو
# 16 چند گفتی نظم و نثر و راز فاش %~% خواجه یک روز امتحان کن گنگ باش
PageV05P085
# 1 چند پختی تلخ و تیز و شورگز %~% این یکی بار امتحان شیرین بپز
# 2 آن یکی را در قیامت ز انتباه %~% در کف آید نامه عصیان سیاه
# 3 سرسیه چون نامه‌های تعزیه %~% پر معاصی متن نامه و حاشیه
# 4 جمله فسق و معصیت بد یک سری %~% هم‌چو دارالحرب پر از کافری
# 5 آنچنان نامه پلید پر وبال %~% در یمین ناید درآید در شمال
# 6 خود همین‌جا نامه خود را ببین %~% دست چپ را شاید آن یا در یمین
# 7 موزه چپ کفش چپ هم در دکان %~% آن چپ دانیش پیش از امتحان
# 8 چون نباشی راست می‌دان که چپی %~% هست پیدا نعره شیر و کپی
# 9 آنک گل را شاهد و خوش‌بو کند %~% هر چپی را راست فضل او کند
# 10 هر شمالی را یمینی او دهد %~% بحر را ما معینی او دهد
# 11 گر چپی با حضرت او راست باش %~% تا ببینی دست‌برد لطفهاش
# 12 تو روا داری که این نامه مهین %~% بگذرد از چپ در آید در یمین
# 13 این چنین نامه که پرظلم و جفاست %~% کی بود خود درخور اندر دست راست
PageV05P086
# 1 زاهدی را یک زنی بد بس غیور %~% هم بد او را یک کنیزک هم‌چو حور
# 2 زان ز غیرت پاس شوهر داشتی %~% با کنیزک خلوتش نگذاشتی
# 3 مدتی زن شد مراقب هر دو را %~% تاکشان فرصت نیفتد در خلا
# 4 تا در آمد حکم و تقدیر اله %~% عقل حارس خیره‌سر گشت و تباه
# 5 حکم و تقدیرش چو آید بی‌وقوف %~% عقل کی بود در قمر افتد خسوف
# 6 بود در حمام آن زن ناگهان %~% یادش آمد طشت و در خانه بد آن
# 7 با کنیزک گفت رو هین مرغ‌وار %~% طشت سیمین را ز خانه ما بیار
# 8 آن کنیزک زنده شد چون این شنید %~% که به خواجه این زمان خواهد رسید
# 9 خواجه در خانه‌ست و خلوت این زمان %~% پس دوان شد سوی خانه شادمان
# 10 عشق شش ساله کنیزک را بد این %~% که بیابد خواجه را خلوت چنین
# 11 گشت پران جانب خانه شتافت %~% خواجه را در خانه در خلوت بیافت
# 12 هر دو عاشق را چنان شهوت ربود %~% که احتیاط و یاد در بستن نبود
# 13 هر دو با هم در خزیدند از نشاط %~% جان به جان پیوست آن دم ز اختلاط
# 14 یاد آمد در زمان زن را که من %~% چون فرستادم ورا سوی وطن
# 15 پنبه در آتش نهادم من به خویش %~% اندر افکندم قج نر را به میش
# 16 گل فرو شست از سر و بی‌جان دوید %~% در پی او رفت و چادر می‌کشید
# 17 آن ز عشق جان دوید و این ز بیم %~% عشق کو و بیم کو فرقی عظیم
# 18 سیر عارف هر دمی تا تخت شاه %~% سیر زاهد هر مهی یک روزه راه
# 19 گرچه زاهد را بود روزی شگرف %~% کی بود یک روز او خمسین الف
# 20 قدر هر روزی ز عمر مرد کار %~% باشد از سال جهان پنجه هزار
# 21 عقلها زین سر بود بیرون در %~% زهره وهم ار بدرد گو بدر
# 22 ترس مویی نیست اندر پیش عشق %~% جمله قربانند اندر کیش عشق
# 23 عشق وصف ایزدست اما که خوف %~% وصف بنده مبتلای فرج و جوف
# 24 چون یحبون بخواندی در نبی %~% با یحبوهم قرین در مطلبی
# 25 پس محبت وصف حق دان عشق نیز %~% خوف نبود وصف یزدان ای عزیز
# 26 وصف حق کو وصف مشتی خاک کو %~% وصف حادث کو وصف پاک کو
# 27 شرح عشق ار من بگویم بر دوام %~% صد قیامت بگذرد و آن ناتمام
# 28 زانک تاریخ قیامت را حدست %~% حد کجا آنجا که وصف ایزدست
# 29 عشق را پانصد پرست و هر پری %~% از فراز عرش تا تحت‌الثری
# 30 زاهد با ترس می‌تازد به پا %~% عاشقان پران‌تر از برق و هوا
# 31 کی رسند این خایفان در گرد عشق %~% که آسمان را فرش سازد درد عشق
# 32 جز مگر آید عنایتهای ضو %~% کز جهان و زین روش آزاد شو
# 33 از قش خود وز دش خود باز ره %~% که سوی شه یافت آن شهباز ره
# 34 این قش و دش هست جبر و اختیار %~% از ورای این دو آمد جذب یار
# 35 چون رسید آن زن به خانه در گشاد %~% بانگ در در گوش ایشان در فتاد
# 36 آن کنیزک جست آشفته ز ساز %~% مرد بر جست و در آمد در نماز
# 37 زن کنیزک را پژولیده بدید %~% درهم و آشفته و دنگ و مرید
# 38 شوی خود را دید قایم در نماز %~% در گمان افتاد زن زان اهتزاز
# 39 شوی را برداشت دامن بی‌خطر %~% دید آلوده منی خصیه و ذکر
# 40 از ذکر باقی نطفه می‌چکید %~% ران و زانو گشت آلوده و پلید
# 41 بر سرش زد سیلی و گفت ای مهین %~% خصیه مرد نمازی باشد این
# 42 لایق ذکر و نمازست این ذکر %~% وین چنین ران و زهار پر قذر
# 43 نامه پر ظلم و فسق و کفر و کین %~% لایقست انصاف ده اندر یمین
# 44 گر بپرسی گبر را کین آسمان %~% آفریده کیست وین خلق و جهان
# 45 گوید او کین آفریده آن خداست %~% که آفرینش بر خدایی‌اش گواست
# 46 کفر و فسق و استم بسیار او %~% هست لایق با چنین اقرار او
# 47 هست لایق با چنین اقرار راست %~% آن فضیحتها و آن کردار کاست
# 48 فعل او کرده دروغ آن قول را %~% تا شد او لایق عذاب هول را
# 49 روز محشر هر نهان پیدا شود %~% هم ز خود هر مجرمی رسوا شود
# 50 دست و پا بدهد گواهی با بیان %~% بر فساد او به پیش مستعان
# 51 دست گوید من چنین دزدیده‌ام %~% لب بگوید من چنین پرسیده‌ام
# 52 پای گوید من شدستم تا منی %~% فرج گوید من بکردستم زنی
# 53 چشم گوید کرده‌ام غمزه حرام %~% گوش گوید چیده‌ام س الکلام
# 54 پس دروغ آمد ز سر تا پای خویش %~% که دروغش کرد هم اعضای خویش
# 55 آنچنان که در نماز با فروغ %~% از گواهی خصیه شد زرقش دروغ
# 56 پس چنان کن فعل که آن خود بی‌زبان %~% باشد اشهد گفتن و عین بیان
# 57 تا همه تن عضو عضوت ای پسر %~% گفته باشد اشهد اندر نفع و ضر
# 58 رفتن بنده پی خواجه گواست %~% که منم محکوم و این مولای ماست
# 59 گر سیه کردی تو نامه عمر خویش %~% توبه کن زانها که کردستی تو پیش
# 60 عمر اگر بگذشت بیخش این دمست %~% آب توبه‌ش ده اگر او بی‌نمست
# 61 بیخ عمرت را بده آب حیات %~% تا درخت عمر گردد با نبات
# 62 جمله ماضیها ازین نیکو شوند %~% زهر پارینه ازین گردد چو قند
# 63 سیئاتت را مبدل کرد حق %~% تا همه طاعت شود آن ما سبق
# 64 خواجه بر توبه نصوحی خوش به تن %~% کوششی کن هم به جان و هم به تن
# 65 شرح این توبه نصوح از من شنو %~% بگرویدستی و لیک از نو گرو
PageV05P087
# 1 بود مردی پیش ازین نامش نصوح %~% بد ز دلاکی زن او را فتوح
# 2 بود روی او چو رخسار زنان %~% مردی خود را همی‌کرد او نهان
# 3 او به حمام زنان دلاک بود %~% در دغا و حیله بس چالاک بود
# 4 سالها می‌کرد دلاکی و کس %~% بو نبرد از حال و سر آن هوس
# 5 زانک آواز و رخش زن‌وار بود %~% لیک شهوت کامل و بیدار بود
# 6 چادر و سربند پوشیده و نقاب %~% مرد شهوانی و در غره شباب
# 7 دختران خسروان را زین طریق %~% خوش همی‌مالید و می‌شست آن عشیق
# 8 توبه‌ها می‌کرد و پا در می‌کشید %~% نفس کافر توبه‌اش را می‌درید
# 9 رفت پیش عارفی آن زشت‌کار %~% گفت ما را در دعایی یاد دار
# 10 سر او دانست آن آزادمرد %~% لیک چون حلم خدا پیدا نکرد
# 11 بر لبش قفلست و در دل رازها %~% لب خموش و دل پر از آوازها
# 12 عارفان که جام حق نوشیده‌اند %~% رازها دانسته و پوشیده‌اند
# 13 هر کرا اسرار کار آموختند %~% مهر کردند و دهانش دوختند
# 14 سست خندید و بگفت ای بدنهاد %~% زانک دانی ایزدت توبه دهاد
PageV05P088
# 1 آن دعا از هفت گردون در گذشت %~% کار آن مسکین به آخر خوب گشت
# 2 که آن دعای شیخ نه چون هر دعاست %~% فانی است و گفت او گفت خداست
# 3 چون خدا از خود سؤال و کد کند %~% پس دعای خویش را چون رد کند
# 4 یک سبب انگیخت صنع ذوالجلال %~% که رهانیدش ز نفرین و وبال
# 5 اندر آن حمام پر می‌کرد طشت %~% گوهری از دختر شه یاوه گشت
# 6 گوهری از حلقه‌های گوش او %~% یاوه گشت و هر زنی در جست و جو
# 7 پس در حمام را بستند سخت %~% تا بجویند اولش در پیچ رخت
# 8 رختها جستند و آن پیدا نشد %~% دزد گوهر نیز هم رسوا نشد
# 9 پس به جد جستن گرفتند از گزاف %~% در دهان و گوش و اندر هر شکاف
# 10 در شکاف تحت و فوق و هر طرف %~% جست و جو کردند دری خوش صدف
# 11 بانگ آمد که همه عریان شوید %~% هر که هستید ار عجوز و گر نوید
# 12 یک به یک را حاجبه جستن گرفت %~% تا پدید آید گهردانه شگفت
# 13 آن نصوح از ترس شد در خلوتی %~% روی زرد و لب کبود از خشیتی
# 14 پیش چشم خویش او می‌دید مرگ %~% رفت و می‌لرزید او مانند برگ
# 15 گفت یارب بارها برگشته‌ام %~% توبه‌ها و عهدها بشکسته‌ام
# 16 کرده‌ام آنها که از من می‌سزید %~% تا چنین سیل سیاهی در رسید
# 17 نوبت جستن اگر در من رسد %~% وه که جان من چه سختیها کشد
# 18 در جگر افتاده‌استم صد شرر %~% در مناجاتم ببین بوی جگر
# 19 این چنین اندوه کافر را مباد %~% دامن رحمت گرفتم داد داد
# 20 کاشکی مادر نزادی مر مرا %~% یا مرا شیری بخوردی در چرا
# 21 ای خدا آن کن که از تو می‌سزد %~% که ز هر سوراخ مارم می‌گزد
# 22 جان سنگین دارم و دل آهنین %~% ورنه خون گشتی درین رنج و حنین
# 23 وقت تنگ آمد مرا و یک نفس %~% پادشاهی کن مرا فریاد رس
# 24 گر مرا این بار ستاری کنی %~% توبه کردم من ز هر ناکردنی
# 25 توبه‌ام بپذیر این بار دگر %~% تا ببندم بهر توبه صد کمر
# 26 من اگر این بار تقصیری کنم %~% پس دگر مشنو دعا و گفتنم
# 27 این همی زارید و صد قطره روان %~% که در افتادم به جلاد و عوان
# 28 تا نمیرد هیچ افرنگی چنین %~% هیچ ملحد را مبادا این حنین
# 29 نوحه‌ها کرد او بر جان خویش %~% روی عزرائیل دیده پیش پیش
# 30 ای خدا و ای خدا چندان بگفت %~% که آن در و دیوار با او گشت جفت
# 31 در میان یارب و یارب بد او %~% بانگ آمد از میان جست و جو
PageV05P089
# 1 جمله را جستیم پیش آی ای نصوح %~% گشت بیهوش آن زمان پرید روح
# 2 هم‌چو دیوار شکسته در فتاد %~% هوش و عقلش رفت شد او چون جماد
# 3 چونک هوشش رفت از تن بی‌امان %~% سر او با حق بپیوست آن زمان
# 4 چون تهی گشت و وجود او نماند %~% باز جانش را خدا در پیش خواند
# 5 چون شکست آن کشتی او بی‌مراد %~% در کنار رحمت دریا فتاد
# 6 جان به حق پیوست چون بی‌هوش شد %~% موج رحمت آن زمان در جوش شد
# 7 چون که جانش وا رهید از ننگ تن %~% رفت شادان پیش اصل خویشتن
# 8 جان چو باز و تن مرورا کنده‌ای %~% پای بسته پر شکسته بنده‌ای
# 9 چونک هوشش رفت و پایش بر گشاد %~% می‌پرد آن باز سوی کیقباد
# 10 چونک دریاهای رحمت جوش کرد %~% سنگها هم آب حیوان نوش کرد
# 11 ذره لاغر شگرف و زفت شد %~% فرش خاکی اطلس و زربفت شد
# 12 مرده صدساله بیرون شد ز گور %~% دیو ملعون شد به خوبی رشک حور
# 13 این همه روی زمین سرسبز شد %~% چوب خشک اشکوفه کرد و نغز شد
# 14 گرگ با بره حریف می شده %~% ناامیدان خوش‌رگ و خوش پی شده
PageV05P090
# 1 بعد از آن خوفی هلاک جان بده %~% مژده‌ها آمد که اینک گم شده
# 2 بانگ آمد ناگهان که رفت بیم %~% یافت شد گم گشته آن در یتیم
# 3 یافت شد واندر فرح در بافتیم %~% مژدگانی ده که گوهر یافتیم
# 4 از غریو و نعره و دستک زدن %~% پر شده حمام قد زال الحزن
# 5 آن نصوح رفته باز آمد به خویش %~% دید چشمش تابش صد روز بیش
# 6 می حلالی خواست از وی هر کسی %~% بوسه می‌دادند بر دستش بسی
# 7 بد گمان بردیم و کن ما را حلال %~% گوشت تو خوردیم اندر قیل و قال
# 8 زانک ظن جمله بر وی بیش بود %~% زانک در قربت ز جمله پیش بود
# 9 خاص دلاکش بد و محرم نصوح %~% بلک هم‌چون دو تنی یک گشته روح
# 10 گوهر ار بردست او بردست و بس %~% زو ملازم‌تر به خاتون نیست کس
# 11 اول او را خواست جستن در نبرد %~% بهر حرمت داشتش تاخیر کرد
# 12 تا بود کان را بیندازد به جا %~% اندرین مهلت رهاند خویش را
# 13 این حلالیها ازو می‌خواستند %~% وز برای عذر برمی‌خاستند
# 14 گفت بد فضل خدای دادگر %~% ورنه زآنچم گفته شد هستم بتر
# 15 چه حلالی خواست می‌باید ز من %~% که منم مجرم‌تر اهل زمن
# 16 آنچ گفتندم ز بد از صد یکیست %~% بر من این کشفست ار کس را شکیست
# 17 کس چه می‌داند ز من جز اندکی %~% از هزاران جرم و بد فعلم یکی
# 18 من همی دانم و آن ستار من %~% جرمها و زشتی کردار من
# 19 اول ابلیسی مرا استاد بود %~% بعد از آن ابلیس پیشم باد بود
# 20 حق بدید آن جمله را نادیده کرد %~% تا نگردم در فضیحت روی‌زرد
# 21 باز رحمت پوستین دوزیم کرد %~% توبه شیرین چو جان روزیم کرد
# 22 هر چه کردم جمله ناکرده گرفت %~% طاعت ناکرده آورده گرفت
# 23 هم‌چو سرو و سوسنم آزاد کرد %~% هم‌چو بخت و دولتم دلشاد کرد
# 24 نام من در نامه پاکان نوشت %~% دوزخی بودم ببخشیدم بهشت
# 25 آه کردم چون رسن شد آه من %~% گشت آویزان رسن در چاه من
# 26 آن رسن بگرفتم و بیرون شدم %~% شاد و زفت و فربه و گلگون شدم
# 27 در بن چاهی همی‌بودم زبون %~% در همه عالم نمی‌گنجم کنون
# 28 آفرینها بر تو بادا ای خدا %~% ناگهان کردی مرا از غم جدا
# 29 گر سر هر موی من یابد زبان %~% شکرهای تو نیاید در بیان
# 30 می‌زنم نعره درین روضه و عیون %~% خلق را یا لیت قومی یعلمون
PageV05P091
# 1 بعد از آن آمد کسی کز مرحمت %~% دختر سلطان ما می‌خواندت
# 2 دختر شاهت همی‌خواند بیا %~% تا سرش شویی کنون ای پارسا
# 3 جز تو دلاکی نمی‌خواهد دلش %~% که بمالد یا بشوید با گلش
# 4 گفت رو رو دست من بی‌کار شد %~% وین نصوح تو کنون بیمار شد
# 5 رو کسی دیگر بجو اشتاب و تفت %~% که مرا والله دست از کار رفت
# 6 با دل خود گفت کز حد رفت جرم %~% از دل من کی رود آن ترس و گرم
# 7 من بمردم یک ره و باز آمدم %~% من چشیدم تلخی مرگ و عدم
# 8 توبه‌ای کردم حقیقت با خدا %~% نشکنم تا جان شدن از تن جدا
# 9 بعد آن محنت کرا بار دگر %~% پا رود سوی خطر الا که خر
PageV05P092
# 1 گازری بود و مر او را یک خری %~% پشت ریش اشکم تهی و لاغری
# 2 در میان سنگ لاخ بی‌گیاه %~% روز تا شب بی‌نوا و بی‌پناه
# 3 بهر خوردن جز که آب آنجا نبود %~% روز و شب بد خر در آن کور و کبود
# 4 آن حوالی نیستان و بیشه بود %~% شیر بود آنجا که صیدش پیشه بود
# 5 شیر را با پیل نر جنگ اوفتاد %~% خسته شد آن شیر و ماند از اصطیاد
# 6 مدتی وا ماند زان ضعف از شکار %~% بی‌نوا ماندند دد از چاشت‌خوار
# 7 زانک باقی‌خوار شیر ایشان بدند %~% شیر چون رنجور شد تنگ آمدند
# 8 شیر یک روباه را فرمود رو %~% مر خری را بهر من صیاد شو
# 9 گر خری یابی به گرد مرغزار %~% رو فسونش خوان فریبانش بیار
# 10 چون بیابم قوتی از گوشت خر %~% پس بگیرم بعد از آن صیدی دگر
# 11 اندکی من می‌خورم باقی شما %~% من سبب باشم شما را در نوا
# 12 یا خری یا گاو بهر من بجوی %~% زان فسونهایی که می‌دانی بگوی
# 13 از فسون و از سخنهای خوشش %~% از سرش بیرون کن و اینجا کشش
PageV05P093
# 1 قطب شیر و صید کردن کار او %~% باقیان این خلق باقی‌خوار او
# 2 تا توانی در رضای قطب کوش %~% تا قوی گردد کند صید وحوش
# 3 چو برنجد بی‌نوا مانند خلق %~% کز کف عقلست جمله رزق حلق
# 4 زانک وجد حلق باقی خورد اوست %~% این نگه دار ار دل تو صیدجوست
# 5 او چو عقل و خلق چون اعضا و تن %~% بسته عقلست تدبیر بدن
# 6 ضعف قطب از تن بود از روح نی %~% ضعف در کشتی بود در نوح نی
# 7 قطب آن باشد که گرد خود تند %~% گردش افلاک گرد او بود
# 8 یاریی ده در مرمه کشتی‌اش %~% گر غلام خاص و بنده گشتی‌اش
# 9 یاریت در تو فزاید نه اندرو %~% گفت حق ان تنصروا الله تنصروا
# 10 هم‌چو روبه صید گیر و کن فداش %~% تا عوض گیری هزاران صید بیش
# 11 روبهانه باشد آن صید مرید %~% مرده گیرد صید کفتار مرید
# 12 مرده پیش او کشی زنده شود %~% چرک در پالیز روینده شود
# 13 گفت روبه شیر را خدمت کنم %~% حیله‌ها سازم ز عقلش بر کنم
# 14 حیله و افسونگری کار منست %~% کار من دستان و از ره بردنست
# 15 از سر که جانب جو می‌شتافت %~% آن خر مسکین لاغر را بیافت
# 16 پس سلام گرم کرد و پیش رفت %~% پیش آن ساده دل درویش رفت
# 17 گفت چونی اندرین صحرای خشک %~% در میان سنگ لاخ و جای خشک
# 18 گفت خر گر در غمم گر در ارم %~% قسمتم حق کرد من زان شاکرم
# 19 شکر گویم دوست را در خیر و شر %~% زانک هست اندر قضا از بد بتر
# 20 چونک قسام اوست کفر آمد گله %~% صبر باید صبر مفتاح الصله
# 21 غیر حق جمله عدواند اوست دوست %~% با عدو از دوست شکوت کی نکوست
# 22 تا دهد دوغم نخواهم انگبین %~% زانک هر نعمت غمی دارد قرین
PageV05P094
# 1 بود سقایی مرورا یک خری %~% گشته از محنت دو تا چون چنبری
# 2 پشتش از بار گران صد جای ریش %~% عاشق و جویان روز مرگ خویش
# 3 جو کجا از کاه خشک او سیر نی %~% در عقب زخمی و سیخی آهنی
# 4 میر آخر دید او را رحم کرد %~% که آشنای صاحب خر بود مرد
# 5 پس سلامش کرد و پرسیدش ز حال %~% کز چه این خر گشت دوتا هم‌چو دال
# 6 گفت از درویشی و تقصیر من %~% که نمی‌یابد خود این بسته‌دهن
# 7 گفت بسپارش به من تو روز چند %~% تا شود در آخر شه زورمند
# 8 خر بدو بسپرد و آن رحمت‌پرست %~% در میان آخر سلطانش بست
# 9 خر ز هر سو مرکب تازی بدید %~% با نوا و فربه و خوب و جدید
# 10 زیر پاشان روفته آبی زده %~% که به وقت وجو به هنگام آمده
# 11 خارش و مالش مر اسپان را بدید %~% پوز بالا کرد کای رب مجید
# 12 نه که مخلوق توم گیرم خرم %~% از چه زار و پشت ریش و لاغرم
# 13 شب ز درد پشت و از جوع شکم %~% آرزومندم به مردن دم به دم
# 14 حال این اسپان چنین خوش با نوا %~% من چه مخصوصم به تعذیب و بلا
# 15 ناگهان آوازه پیگار شد %~% تازیان را وقت زین و کار شد
# 16 زخمهای تیر خوردند از عدو %~% رفت پیکانها دریشان سو به سو
# 17 از غزا باز آمدند آن تازیان %~% اندر آخر جمله افتاده ستان
# 18 پایهاشان بسته محکم با نوار %~% نعلبندان ایستاده بر قطار
# 19 می‌شکافیدند تن‌هاشان بنیش %~% تا برون آرند پیکانها ز ریش
# 20 آن خر آن را دید و می‌گفت ای خدا %~% من به فقر و عافیت دادم رضا
# 21 زان نوا بیزارم و زان زخم زشت %~% هرکه خواهد عافیت دنیا بهشت
PageV05P095
# 1 گفت روبه جستن رزق حلال %~% فرض باشد از برای امتثال
# 2 عالم اسباب و چیزی بی‌سبب %~% می‌نباید پس مهم باشد طلب
# 3 وابتغوا من فضل الله است امر %~% تا نباید غصب کردن هم‌چو نمر
# 4 گفت پیغامبر که بر رزق ای فتی %~% در فرو بسته‌ست و بر در قفلها
# 5 جنبش و آمد شد ما و اکتساب %~% هست مفتاحی بر آن قفل و حجاب
# 6 بی‌کلید این در گشادن راه نیست %~% بی‌طلب نان سنت الله نیست
PageV05P096
# 1 گفت از ضعف توکل باشد آن %~% ورنه بدهد نان کسی که داد جان
# 2 هر که جوید پادشاهی و ظفر %~% کم نیاید لقمه نان ای پسر
# 3 دام و دد جمله همه اکال رزق %~% نه پی کسپ‌اند نه حمال رزق
# 4 جمله را رزاق روزی می‌دهد %~% قسمت هر یک به پیشش می‌نهد
# 5 رزق آید پیش هر که صبر جست %~% رنج کوششها ز بی‌صبری تست
PageV05P097
# 1 گفت روبه آن توکل نادرست %~% کم کسی اندر توکل ماهرست
# 2 گرد نادر گشتن از نادانی است %~% هر کسی را کی ره سلطانی است
# 3 چون قناعت را پیمبر گنج گفت %~% هر کسی را کی رسد گنج نهفت
# 4 حد خود بشناس و بر بالا مپر %~% تا نیفتی در نشیب شور و شر
PageV05P098
# 1 گفت این معکوس می‌گویی بدان %~% شور و شر از طمع آید سوی جان
# 2 از قناعت هیچ کس بی‌جان نشد %~% از حریصی هیچ کس سلطان نشد
# 3 نان ز خوکان و سگان نبود دریغ %~% کسپ مردم نیست این باران و میغ
# 4 آنچنان که عاشقی بر زرق زار %~% هست عاشق رزق هم بر رزق‌خوار
PageV05P099
# 1 آن یکی زاهد شنود از مصطفی %~% که یقین آید به جان رزق از خدا
# 2 گر بخواهی ور نخواهی رزق تو %~% پیش تو آید دوان از عشق تو
# 3 از برای امتحان آن مرد رفت %~% در بیابان نزد کوهی خفت تفت
# 4 که ببینم رزق می‌آید به من %~% تا قوی گردد مرا در رزق ظن
# 5 کاروانی راه گم کرد و کشید %~% سوی کوه آن ممتحن را خفته دید
# 6 گفت این مرد این طرف چونست عور %~% در بیابان از ره و از شهر دور
# 7 ای عجب مرده‌ست یا زنده که او %~% می‌نترسد هیچ از گرگ و عدو
# 8 آمدند و دست بر وی می‌زدند %~% قاصدا چیزی نگفت آن ارجمند
# 9 هم نجنبید و نجنبانید سر %~% وا نکرد از امتحان هم او بصر
# 10 پس بگفتند این ضعیف بی‌مراد %~% از مجاعت سکته اندر اوفتاد
# 11 نان بیاوردند و در دیگی طعام %~% تا بریزندش به حلقوم و به کام
# 12 پس بقاصد مرد دندان سخت کرد %~% تا ببیند صدق آن میعاد مرد
# 13 رحمشان آمد که این بس بی‌نواست %~% وز مجاعت هالک مرگ و فناست
# 14 کارد آوردند قوم اشتافتند %~% بسته دندانهاش را بشکافتند
# 15 ریختند اندر دهانش شوربا %~% می‌فشردند اندرو نان‌پاره‌ها
# 16 گفت ای دل گرچه خود تن می‌زنی %~% راز می‌دانی و نازی می‌کنی
# 17 گفت دل دانم و قاصد می‌کنم %~% رازق الله است بر جان و تنم
# 18 امتحان زین بیشتر خود چون بود %~% رزق سوی صابران خوش می‌رود
PageV05P100
# 1 گفت روبه این حکایت را بهل %~% دستها بر کسب زن جهد المقل
# 2 دست دادستت خدا کاری بکن %~% مکسبی کن یاری یاری بکن
# 3 هر کسی در مکسبی پا می‌نهد %~% یاری یاران دیگر می‌کند
# 4 زانک جمله کسب ناید از یکی %~% هم دروگر هم سقا هم حایکی
# 5 این بهنبازیست عالم بر قرار %~% هر کسی کاری گزیند ز افتقار
# 6 طبل‌خواری در میانه شرط نیست %~% راه سنت کار و مکسب کردنیست
PageV05P101
# 1 گفت من به از توکل بر ربی %~% می‌ندانم در دو عالم مکسبی
# 2 کسب شکرش را نمی‌دانم ندید %~% تا کشد رزق خدا رزق و مزید
# 3 بحثشان بسیار شد اندر خطاب %~% مانده گشتند از سؤال و از جواب
# 4 بعد از آن گفتش بدان در مملکه %~% نهی لا تلقوا بایدی تهلکه
# 5 صبر در صحرای خشک و سنگ‌لاخ %~% احمقی باشد جهان حق فراخ
# 6 نقل کن زینجا به سوی مرغزار %~% می‌چر آنجا سبزه گرد جویبار
# 7 مرغزاری سبز مانند جنان %~% سبزه رسته اندر آنجا تا میان
# 8 خرم آن حیوان که او آنجا شود %~% اشتر اندر سبزه ناپیدا شود
# 9 هر طرف در وی یکی چشمه روان %~% اندرو حیوان مرفه در امان
# 10 از خری او را نمی‌گفت ای لعین %~% تو از آن‌جایی چرا زاری چنین
# 11 کو نشاط و فربهی و فر تو %~% چیست این لاغر تن مضطر تو
# 12 شرح روضه گر دروغ و زور نیست %~% پس چرا چشمت ازو مخمور نیست
# 13 این گدا چشمی و این نادیدگی %~% از گدایی تست نه از بگلربگی
# 14 چون ز چشمه آمدی چونی تو خشک %~% ور تو ناف آهویی کو بوی مشک
# 15 زانک می‌گویی و شرحش می‌کنی %~% چون نشانی در تو نامد ای سنی
PageV05P102
# 1 آن یکی پرسید اشتر را که هی %~% از کجا می‌آیی ای اقبال پی
# 2 گفت از حمام گرم کوی تو %~% گفت خود پیداست در زانوی تو
# 3 مار موسی دید فرعون عنود %~% مهلتی می‌خواست نرمی می‌نمود
# 4 زیرکان گفتند بایستی که این %~% تندتر گشتی چو هست او رب دین
# 5 معجزه‌گر اژدها گر مار بد %~% نخوت و خشم خدایی‌اش چه شد
# 6 رب اعلی گر ویست اندر جلوس %~% بهر یک کرمی چیست این چاپلوس
# 7 نفس تو تا مست نقلست و نبید %~% دانک روحت خوشه غیبی ندید
# 8 که علاماتست زان دیدار نور %~% التجافی منک عن دار الغرور
# 9 مرغ چون بر آب شوری می‌تند %~% آب شیرین را ندیدست او مدد
# 10 بلک تقلیدست آن ایمان او %~% روی ایمان را ندیده جان او
# 11 پس خطر باشد مقلد را عظیم %~% از ره و ره‌زن ز شیطان رجیم
# 12 چون ببیند نور حق آمن شود %~% ز اضطرابات شک او ساکن شود
# 13 تا کف دریا نیاید سوی خاک %~% که اصل او آمد بود در اصطکاک
# 14 خاکی است آن کف غریبست اندر آب %~% در غریبی چاره نبود ز اضطراب
# 15 چونک چشمش باز شد و آن نقش خواند %~% دیو را بر وی دگر دستی نماند
# 16 گرچه با روباه خر اسرار گفت %~% سرسری گفت و مقلدوار گفت
# 17 آب را بستود و او تایق نبود %~% رخ درید و جامه او عاشق نبود
# 18 از منافق عذر رد آمد نه خوب %~% زانک در لب بود آن نه در قلوب
# 19 بوی سیبش هست جزو سیب نیست %~% بو درو جز از پی آسیب نیست
# 20 حمله زن در میان کارزار %~% نشکند صف بلک گردد کارزار
# 21 گرچه می‌بینی چو شیر اندر صفش %~% تیغ بگرفته همی‌لرزد کفش
# 22 وای آنک عقل او ماده بود %~% نفس زشتش نر و آماده بود
# 23 لاجرم مغلوب باشد عقل او %~% جز سوی خسران نباشد نقل او
# 24 ای خنک آن کس که عقلش نر بود %~% نفس زشتش ماده و مضطر بود
# 25 عقل جزوی‌اش نر و غالب بود %~% نفس انثی را خرد سالب بود
# 26 حمله ماده به صورت هم جریست %~% آفت او هم‌چو آن خر از خریست
# 27 وصف حیوانی بود بر زن فزون %~% زانک سوی رنگ و بو دارد رکون
# 28 رنگ و بوی سبزه‌زار آن خر شنید %~% جمله حجتها ز طبع او رمید
# 29 تشنه محتاج مطر شد وابر نه %~% نفس را جوع البقر بد صبر نه
# 30 اسپر آهن بود صبر ای پدر %~% حق نبشته بر سپر جا الظفر
# 31 صد دلیل آرد مقلد در بیان %~% از قیاسی گوید آن را نه از عیان
# 32 مشک‌آلودست الا مشک نیست %~% بوی مشکستش ولی جز پشک نیست
# 33 تا که پشکی مشک گردد ای مرید %~% سالها باید در آن روضه چرید
# 34 که نباید خورد و جو هم‌چون خران %~% آهوانه در ختن چر ارغوان
# 35 جز قرنفل یا سمن یا گل مچر %~% رو به صحرای ختن با آن نفر
# 36 معده را خو کن بدان ریحان و گل %~% تا بیابی حکمت و قوت رسل
# 37 خوی معده زین که و جو باز کن %~% خوردن ریحان و گل آغاز کن
# 38 معده تن سوی کهدان می‌کشد %~% معده دل سوی ریحان می‌کشد
# 39 هر که کاه و جو خورد قربان شود %~% هر که نور حق خورد قرآن شود
# 40 نیم تو مشکست و نیمی پشک هین %~% هین میفزا پشک افزا مشک چین
# 41 آن مقلد صد دلیل و صد بیان %~% در زبان آرد ندارد هیچ جان
# 42 چونک گوینده ندارد جان و فر %~% گفت او را کی بود برگ و ثمر
# 43 می‌کند گستاخ مردم را به راه %~% او بجان لرزان‌ترست از برگ کاه
# 44 پس حدیثش گرچه بس با فر بود %~% در حدیثش لرزه هم مضمر بود
PageV05P103
# 1 شیخ نورانی ز ره آگه کند %~% با سخن هم نور را همره کند
# 2 جهد کن تا مست و نورانی شوی %~% تا حدیثت را شود نورش روی
# 3 هر چه در دوشاب جوشیده شود %~% در عقیده طعم دوشابش بود
# 4 از جزر وز سیب و به وز گردگان %~% لذت دوشاب یابی تو از آن
# 5 علم اندر نور چون فرغرده شد %~% پس ز علمت نور یابد قوم لد
# 6 هر چه گویی باشد آن هم نورناک %~% که آسمان هرگز نبارد غیر پاک
# 7 آسمان شو ابر شو باران ببار %~% ناودان بارش کند نبود به کار
# 8 آب اندر ناودان عاریتیست %~% آب اندر ابر و دریا فطرتیست
# 9 فکر و اندیشه‌ست مثل ناودان %~% وحی و مکشوفست ابر و آسمان
# 10 آب باران باغ صد رنگ آورد %~% ناودان همسایه در جنگ آورد
# 11 خر دو سه حمله به روبه بحث کرد %~% چون مقلد بد فریب او بخورد
# 12 طنطنه ادراک بینایی نداشت %~% دمدمه روبه برو سکته گماشت
# 13 حرص خوردن آنچنان کردش ذلیل %~% که زبونش گشت با پانصد دلیل
PageV05P104
# 1 کنده‌ای را لوطیی در خانه برد %~% سرنگون افکندش و در وی فشرد
# 2 بر میانش خنجری دید آن لعین %~% پس بگفتش بر میانت چیست این
# 3 گفت آنک با من ار یک بدمنش %~% بد بیندیشد بدرم اشکمش
# 4 گفت لوطی حمد لله را که من %~% بد نه اندیشیده‌ام با تو به فن
# 5 چون که مردی نیست خنجرها چه سود %~% چون نباشد دل ندارد سود خود
# 6 از علی میراث داری ذوالفقار %~% بازوی شیر خدا هستت بیار
# 7 گر فسونی یاد داری از مسیح %~% کو لب و دندان عیسی ای قبیح
# 8 کشتیی سازی ز توزیع و فتوح %~% کو یکی ملاح کشتی هم‌چو نوح
# 9 بت شکستی گیرم ابراهیم‌وار %~% کو بت تن را فدی کردن بنار
# 10 گر دلیلت هست اندر فعل آر %~% تیغ چوبین را بدان کن ذوالفقار
# 11 آن دلیلی که ترا مانع شود %~% از عمل آن نقمت صانع بود
# 12 خایفان راه را کردی دلیر %~% از همه لرزان‌تری تو زیر زیر
# 13 بر همه درس توکل می‌کنی %~% در هوا تو پشه را رگ می‌زنی
# 14 ای مخنث پیش رفته از سپاه %~% بر دروغ ریش تو کیرت گواه
# 15 چون ز نامردی دل آکنده بود %~% ریش و سبلت موجب خنده بود
# 16 توبه‌ای کن اشک باران چون مطر %~% ریش و سبلت را ز خنده باز خر
# 17 داروی مردی بخور اندر عمل %~% تا شوی خورشید گرم اندر حمل
# 18 معده را بگذار و سوی دل خرام %~% تا که بی‌پرده ز حق آید سلام
# 19 یک دو گامی رو تکلف ساز خوش %~% عشق گیرد گوش تو آنگاه کش
PageV05P105
# 1 روبه اندر حیله پای خود فشرد %~% ریش خر بگرفت و آن خر را ببرد
# 2 مطرب آن خانقه کو تا که تفت %~% دف زند که خر برفت و خر برفت
# 3 چونک خرگوشی برد شیری به چاه %~% چون نیارد روبهی خر تا گیاه
# 4 گوش را بر بند و افسونها مخور %~% جز فسون آن ولی دادگر
# 5 آن فسون خوشتر از حلوای او %~% آنک صد حلواست خاک پای او
# 6 خنبهای خسروانی پر ز می %~% مایه برده از می لبهای وی
# 7 عاشق می باشد آن جان بعید %~% کو می لبهای لعلش را ندید
# 8 آب شیرین چون نبیند مرغ کور %~% چون نگردد گرد چشمه آب شور
# 9 موسی جان سینه را سینا کند %~% طوطیان کور را بینا کند
# 10 خسرو شیرین جان نوبت زدست %~% لاجرم در شهر قند ارزان شدست
# 11 یوسفان غیب لشکر می‌کشند %~% تنگهای قند و شکر می‌کشند
# 12 اشتران مصر را رو سوی ما %~% بشنوید ای طوطیان بانگ درا
# 13 شهر ما فردا پر از شکر شود %~% شکر ارزانست ارزان‌تر شود
# 14 در شکر غلطید ای حلواییان %~% هم‌چو طوطی کوری صفراییان
# 15 نیشکر کوبید کار اینست و بس %~% جان بر افشانید یار اینست و بس
# 16 نقل بر نقلست و می بر می هلا %~% بر مناره رو بزن بانگ صلا
# 17 سرکه نه ساله شیرین می‌شود %~% سنگ و مرمر لعل و زرین می‌شود
# 18 آفتاب اندر فلک دستک‌زنان %~% ذره‌ها چون عاشقان بازی‌کنان
# 19 چشمها مخمور شد از سبزه‌زار %~% گل شکوفه می‌کند بر شاخسار
# 20 چشم دولت سحر مطلق می‌کند %~% روح شد منصور انا الحق می‌زند
# 21 گر خری را می‌برد روبه ز سر %~% گو ببر تو خر مباش و غم مخور
PageV05P106
# 1 آن یکی در خانه‌ای در می‌گریخت %~% زرد رو و لب کبود و رنگ ریخت
# 2 صاحب خانه بگفتش خیر هست %~% که همی لرزد ترا چون پیر دست
# 3 واقعه چونست چون بگریختی %~% رنگ رخساره چنین چون ریختی
# 4 گفت بهر سخره شاه حرون %~% خر همی‌گیرند امروز از برون
# 5 گفت می‌گیرند کو خر جان عم %~% چون نه‌ای خر رو ترا زین چیست غم
# 6 گفت بس جدند و گرم اندر گرفت %~% گر خرم گیرند هم نبود شگفت
# 7 بهر خرگیری بر آوردند دست %~% جدجد تمییز هم برخاستست
# 8 چونک بی‌تمییزیان‌مان سرورند %~% صاحب خر را به جای خر برند
# 9 نیست شاه شهر ما بیهوده گیر %~% هست تمییزش سمیعست و بصیر
# 10 آدمی باش و ز خرگیران مترس %~% خر نه‌ای ای عیسی دوران مترس
# 11 چرخ چارم هم ز نور تو پرست %~% حاش لله که مقامت آخرست
# 12 تو ز چرخ و اختران هم برتری %~% گرچه بهر مصلحت در آخری
# 13 میر آخر دیگر و خر دیگرست %~% نه هر آنک اندر آخر شد خرست
# 14 چه در افتادیم در دنبال خر %~% از گلستان گوی و از گلهای تر
# 15 از انار و از ترنج و شاخ سیب %~% وز شراب و شاهدان بی‌حساب
# 16 یا از آن دریا که موجش گوهرست %~% گوهرش گوینده و بیناورست
# 17 یا از آن مرغان که گل‌چین می‌کنند %~% بیضه‌ها زرین و سیمین می‌کنند
# 18 یا از آن بازان که کبکان پرورند %~% هم نگون اشکم هم استان می‌پرند
# 19 نردبانهاییست پنهان در جهان %~% پایه پایه تا عنان آسمان
# 20 هر گره را نردبانی دیگرست %~% هر روش را آسمانی دیگرست
# 21 هر یکی از حال دیگر بی‌خبر %~% ملک با پهنا و بی‌پایان و سر
# 22 این در آن حیران که او از چیست خوش %~% وآن درین خیره که حیرت چیستش
# 23 صحن ارض الله واسع آمده %~% هر درختی از زمینی سر زده
# 24 بر درختان شکر گویان برگ و شاخ %~% که زهی ملک و زهی عرصه فراخ
# 25 بلبلان گرد شکوفه پر گره %~% که از آنچ می‌خوری ما را بده
# 26 این سخن پایان ندارد کن رجوع %~% سوی آن روباه و شیر و سقم و جوع
PageV05P107
# 1 چونک بر کوهش بسوی مرج برد %~% تا کند شیرش به حمله خرد و مرد
# 2 دور بود از شیر و آن شیر از نبرد %~% تا به نزدیک آمدن صبری نکرد
# 3 گنبدی کرد از بلندی شیر هول %~% خود نبودش قوت و امکان حول
# 4 خر ز دورش دید و برگشت و گریز %~% تا به زیر کوه تازان نعل ریز
# 5 گفت روبه شیر را ای شاه ما %~% چون نکردی صبر در وقت وغا
# 6 تا به نزدیک تو آید آن غوی %~% تا باندک حمله‌ای غالب شوی
# 7 مکر شیطانست تعجیل و شتاب %~% لطف رحمانست صبر و احتساب
# 8 دور بود و حمله را دید و گریخت %~% ضعف تو ظاهر شد و آب تو ریخت
# 9 گفت من پنداشتم بر جاست زور %~% تا بدین حد می‌ندانستم فتور
# 10 نیز جوع و حاجتم از حد گذشت %~% صبر و عقلم از تجوع یاوه گشت
# 11 گر توانی بار دیگر از خرد %~% باز آوردن مر او را مسترد
# 12 منت بسیار دارم از تو من %~% جهد کن باشد بیاری‌اش به فن
# 13 گفت آری گر خدا یاری دهد %~% بر دل او از عمی مهری نهد
# 14 پس فراموشش شود هولی که دید %~% از خری او نباشد این بعید
# 15 لیک چون آرم من او را بر متاز %~% تا ببادش ندهی از تعجیل باز
# 16 گفت آری تجربه کردم که من %~% سخت رنجورم مخلخل گشته تن
# 17 تا به نزدیکم نیاید خر تمام %~% من نجنبم خفته باشم در قوام
# 18 رفت روبه گفت ای شه همتی %~% تا بپوشد عقل او را غفلتی
# 19 توبه‌ها کردست خر با کردگار %~% که نگردد غره هر نابکار
# 20 توبه‌هااش را به فن بر هم زنیم %~% ما عدوی عقل و عهد روشنیم
# 21 کله خر گوی فرزندان ماست %~% فکرتش بازیچه دستان ماست
# 22 عقل که آن باشد ز دوران زحل %~% پیش عقل کل ندارد آن محل
# 23 از عطارد وز زحل دانا شد او %~% ما ز داد کردگار لطف‌خو
# 24 علم الانسان خم طغرای ماست %~% علم عند الله مقصدهای ماست
# 25 تربیه آن آفتاب روشنیم %~% ربی الاعلی از آن رو می‌زنیم
# 26 تجربه گر دارد او با این همه %~% بشکند صد تجربه زین دمدمه
# 27 بوک توبه بشکند آن سست‌خو %~% در رسد شومی اشکستن درو
PageV05P108
# 1 نقض میثاق و شکست توبه‌ها %~% موجب لعنت شود در انتها
# 2 نقض توبه و عهد آن اصحاب سبت %~% موجب مسخ آمد و اهلاک و مقت
# 3 پس خدا آن قوم را بوزینه کرد %~% چونک عهد حق شکستند از نبرد
# 4 اندرین امت نبد مسخ بدن %~% لیک مسخ دل بود ای بوالفطن
# 5 چون دل بوزینه گردد آن دلش %~% از دل بوزینه شد خوار آن گلش
# 6 گر هنر بودی دلش را ز اختبار %~% خوار کی بودی ز صورت آن حمار
# 7 آن سگ اصحاب خوش بد سیرتش %~% هیچ بودش منقصت زان صورتش
# 8 مسخ ظاهر بود اهل سبت را %~% تا ببیند خلق ظاهر کبت را
# 9 از ره سر صد هزاران دگر %~% گشته از توبه شکستن خوک و خر
PageV05P109
# 1 پس بیامد زود روبه سوی خر %~% گفت خر از چون تو یاری الحذر
# 2 ناجوامردا چه کردم من ترا %~% که به پیش اژدها بردی مرا
# 3 موجب کین تو با جانم چه بود %~% غیر خبث جوهر تو ای عنود
# 4 هم‌چو کزدم کو گزد پای فتی %~% نارسیده از وی او را زحمتی
# 5 یا چو دیوی کو عدوی جان ماست %~% نارسیده زحمتش از ما و کاست
# 6 بلک طبعا خصم جان آدمیست %~% از هلاک آدمی در خرمیست
# 7 از پی هر آدمی او نسکلد %~% خو و طبع زشت خود او کی هلد
# 8 زانک خبث ذات او بی‌موجبی %~% هست سوی ظلم و عدوان جاذبی
# 9 هر زمان خواند ترا تا خرگهی %~% که در اندازد ترا اندر چهی
# 10 که فلان جا حوض آبست و عیون %~% تا در اندازد به حوضت سرنگون
# 11 آدمی را با همه وحی و نظر %~% اندر افکند آن لعین در شور و شر
# 12 بی‌گناهی بی‌گزند سابقی %~% که رسد او را ز آدم ناحقی
# 13 گفت روبه آن طلسم سحر بود %~% که ترا در چشم آن شیری نمود
# 14 ورنه من از تو به تن مسکین‌ترم %~% که شب و روز اندر آنجا می‌چرم
# 15 گرنه زان گونه طلسمی ساختی %~% هر شکم‌خواری بدانجا تاختی
# 16 یک جهان بی‌نوا پر پیل و ارج %~% بی‌طلسمی کی بماندی سبز مرج
# 17 من ترا خود خواستم گفتن به درس %~% که چنان هولی اگر بینی مترس
# 18 لیک رفت از یاد علم آموزیت %~% که بدم مستغرق دلسوزیت
# 19 دیدمت در جوع کلب و بی‌نوا %~% می‌شتابیدم که آیی تا دوا
# 20 ورنه با تو گفتمی شرح طلسم %~% که آن خیالی می‌نماید نیست جسم
PageV05P110
# 1 گفت رو رو هین ز پیشم ای عدو %~% تا نبینم روی تو ای زشت‌رو
# 2 آن خدایی که ترا بدبخت کرد %~% روی زشتت را کریه و سخت کرد
# 3 با کدامین روی می‌آیی به من %~% این چنین سغری ندارد کرگدن
# 4 رفته‌ای در خون جانم آشکار %~% که ترا من ره‌برم تا مرغزار
# 5 تا بدیدم روی عزرائیل را %~% باز آوردی فن و تسویل را
# 6 گرچه من ننگ خرانم یا خرم %~% جانورم جان دارم این را کی خرم
# 7 آنچ من دیدم ز هول بی‌امان %~% طفل دیدی پیر گشتی در زمان
# 8 بی‌دل و جان از نهیب آن شکوه %~% سرنگون خود را در افکندم ز کوه
# 9 بسته شد پایم در آن دم از نهیب %~% چون بدیدم آن عذاب بی‌حجاب
# 10 عهد کردم با خدا کای ذوالمنن %~% برگشا زین بستگی تو پای من
# 11 تا ننوشم وسوسه کس بعد ازین %~% عهد کردم نذر کردم ای معین
# 12 حق گشاده کرد آن دم پای من %~% زان دعا و زاری و ایمای من
# 13 ورنه اندر من رسیدی شیر نر %~% چون بدی در زیر پنجه شیر خر
# 14 باز بفرستادت آن شیر عرین %~% سوی من از مکر ای بئس القرین
# 15 حق ذات پاک الله الصمد %~% که بود به مار بد از یار بد
# 16 مار بد جانی ستاند از سلیم %~% یار بد آرد سوی نار مقیم
# 17 از قرین بی‌قول و گفت و گوی او %~% خو بدزدد دل نهان از خوی او
# 18 چونک او افکند بر تو سایه را %~% دزدد آن بی‌مایه از تو مایه را
# 19 عقل تو گر اژدهایی گشت مست %~% یار بد او را زمرد دان که هست
# 20 دیده عقلت بدو بیرون جهد %~% طعن اوت اندر کف طاعون نهد
PageV05P111
# 1 گفت روبه صاف ما را درد نیست %~% لیک تخییلات وهمی خورد نیست
# 2 این همه وهم توست ای ساده‌دل %~% ورنه بر تو نه غشی دارم نه غل
# 3 از خیال زشت خود منگر به من %~% بر محبان از چه داری سؤ ظن
# 4 ظن نیکو بر بر اخوان صفا %~% گرچه آید ظاهرا زیشان جفا
# 5 این خیال و وهم بد چون شد پدید %~% صد هزاران یار را از هم برید
# 6 مشفقی گر کرد جور و امتحان %~% عقل باید که نباشد بدگمان
# 7 خصاه من بدرگ نبودم زشت‌اسم %~% آنک دیدی بد نبد بود آن طلسم
# 8 ور بدی بد آن سگالش قدرا %~% عفو فرمایند یاران زان خطا
# 9 عالم وهم و خیال طمع و بیم %~% هست ره‌رو را یکی سدی عظیم
# 10 نقشهای این خیال نقش‌بند %~% چون خلیلی را که که بد شد گزند
# 11 گفت هذا ربی ابراهیم راد %~% چونک اندر عالم وهم اوفتاد
# 12 ذکر کوکب را چنین تاویل گفت %~% آن کسی که گوهر تاویل سفت
# 13 عالم وهم و خیال چشم‌بند %~% آنچنان که را ز جای خویش کند
# 14 تا که هذا ربی آمد قال او %~% خربط و خر را چه باشد حال او
# 15 غرق گشته عقلهای چون جبال %~% در بحار وهم و گرداب خیال
# 16 کوهها را هست زین طوفان فضوح %~% کو امانی جز که در کشتی نوح
# 17 زین خیال ره‌زن راه یقین %~% گشت هفتاد و دو ملت اهل دین
# 18 مرد ایقان رست از وهم و خیال %~% موی ابرو را نمی‌گوید هلال
# 19 وآنک نور عمرش نبود سند %~% موی ابروی کژی راهش زند
# 20 صد هزاران کشتی با هول و سهم %~% تخته تخته گشته در دریای وهم
# 21 کمترین فرعون چست فیلسوف %~% ماه او در برج وهمی در خسوف
# 22 کس نداند روسپی‌زن کیست آن %~% وانک داند نیستش بر خود گمان
# 23 چون ترا وهم تو دارد خیره‌سر %~% از چه گردی گرد وهم آن دگر
# 24 عاجزم من از منی خویشتن %~% چه نشستی پر منی تو پیش من
# 25 بی‌من و مایی همی‌جویم به جان %~% تا شوم من گوی آن خوش صولجان
# 26 هر که بی‌من شد همه من‌ها خود اوست %~% دوست جمله شد چو خود را نیست دوست
# 27 آینه بی‌نقش شد یابد بها %~% زانک شد حاکی جمله نقشها
PageV05P112
# 1 زاهدی در غزنی از دانش مزی %~% بد محمد نام و کفیت سررزی
# 2 بود افطارش سر رز هر شبی %~% هفت سال او دایم اندر مطلبی
# 3 بس عجایب دید از شاه وجود %~% لیک مقصودش جمال شاه بود
# 4 بر سر که رفت آن از خویش سیر %~% گفت بنما یا فتادم من به زیر
# 5 گفت نامد مهلت آن مکرمت %~% ور فرو افتی نمیری نکشمت
# 6 او فرو افکند خود را از وداد %~% در میان عمق آبی اوفتاد
# 7 چون نمرد از نکس آن جان‌سیر مرد %~% از فراق مرگ بر خود نوحه کرد
# 8 کین حیات او را چو مرگی می‌نمود %~% کار پیشش بازگونه گشته بود
# 9 موت را از غیب می‌کرد او کدی %~% ان فی موتی حیاتی می‌زدی
# 10 موت را چون زندگی قابل شده %~% با هلاک جان خود یک دل شده
# 11 سیف و خنجر چون علی ریحان او %~% نرگس و نسرین عدوی جان او
# 12 بانگ آمد رو ز صحرا سوی شهر %~% بانگ طرفه از ورای سر و جهر
# 13 گفت ای دانای رازم مو به مو %~% چه کنم در شهر از خدمت بگو
# 14 گفت خدمت آنک بهر ذل نفس %~% خویش را سازی تو چون عباس دبس
# 15 مدتی از اغنیا زر می‌ستان %~% پس به درویشان مسکین می‌رسان
# 16 خدمتت اینست تا یک چند گاه %~% گفت سمعا طاعة ای جان‌پناه
# 17 بس سؤال و بس جواب و ماجرا %~% بد میان زاهد و رب الوری
# 18 که زمین و آسمان پر نور شد %~% در مقالات آن همه مذکور شد
# 19 لیک کوته کردم آن گفتار را %~% تا ننوشد هر خسی اسرار را
PageV05P113
# 1 رو به شهر آورد آن فرمان‌پذیر %~% شهر غزنین گشت از رویش منیر
# 2 از فرح خلقی به استقبال رفت %~% او در آمد از ره دزدیده تفت
# 3 جمله اعیان و مهان بر خاستند %~% قصرها از بهر او آراستند
# 4 گفت من از خودنمایی نامدم %~% جز به خواری و گدایی نامدم
# 5 نیستم در عزم قال و قیل من %~% در به در گردم به کف زنبیل من
# 6 بنده فرمانم که امرست از خدا %~% که گدا باشم گدا باشم گدا
# 7 در گدایی لفظ نادر ناورم %~% جز طریق خس گدایان نسپرم
# 8 تا شوم غرقه مذلت من تمام %~% تا سقطها بشنوم از خاص و عام
# 9 امر حق جانست و من آن را تبع %~% او طمع فرمود ذل من طمع
# 10 چون طمع خواهد ز من سلطان دین %~% خاک بر فرق قناعت بعد ازین
# 11 او مذلت خواست کی عزت تنم %~% او گدایی خواست کی میری کنم
# 12 بعد ازین کد و مذلت جان من %~% بیست عباس‌اند در انبان من
# 13 شیخ بر می‌گشت زنبیلی به دست %~% شی لله خواجه توفیقیت هست
# 14 برتر از کرسی و عرش اسرار او %~% شی لله شی لله کار او
# 15 انبیا هر یک همین فن می‌زنند %~% خلق مفلس کدیه ایشان می‌کنند
# 16 اقرضوا الله اقرضوا الله می‌زنند %~% بازگون بر انصروا الله می‌تنند
# 17 در به در این شیخ می‌آرد نیاز %~% بر فلک صد در برای شیخ باز
# 18 که آن گدایی که آن به جد می‌کرد او %~% بهر یزدان بود نه از بهر گلو
# 19 ور بکردی نیز از بهر گلو %~% آن گلو از نور حق دارد غلو
# 20 در حق او خورد نان و شهد و شیر %~% به ز چله وز سه روزه صد فقیر
# 21 نور می‌نوشد مگو نان می‌خورد %~% لاله می‌کارد به صورت می‌چرد
# 22 چون شراری کو خورد روغن ز شمع %~% نور افزاید ز خوردش بهر جمع
# 23 نان‌خوری را گفت حق لاتسرفوا %~% نور خوردن را نگفتست اکتفوا
# 24 آن گلوی ابتلا بد وین گلو %~% فارغ از اسراف و آمن از غلو
# 25 امر و فرمان بود نه حرص و طمع %~% آن چنان جان حرص را نبود تبع
# 26 گر بگوید کیمیا مس را بده %~% تو به من خود را طمع نبود فره
# 27 گنجهای خاک تا هفتم طبق %~% عرضه کرده بود پیش شیخ حق
# 28 شیخ گفتا خالقا من عاشقم %~% گر بجویم غیر تو من فاسقم
# 29 هشت جنت گر در آرم در نظر %~% ور کنم خدمت من از خوف سقر
# 30 ممنی باشم سلامت‌جوی من %~% زانک این هر دو بود حظ بدن
# 31 عاشقی کز عشق یزدان خورد قوت %~% صد بدن پیشش نیرزد تره‌توت
# 32 وین بدن که دارد آن شیخ فطن %~% چیز دگر گشت کم خوانش بدن
# 33 عاشق عشق خدا وانگاه مزد %~% جبرئیل مؤتمن وانگاه دزد
# 34 عاشق آن لیلی کور و کبود %~% ملک عالم پیش او یک تره بود
# 35 پیش او یکسان شده بد خاک و زر %~% زر چه باشد که نبد جان را خطر
# 36 شیر و گرگ و دد ازو واقف شده %~% هم‌چو خویشان گرد او گرد آمده
# 37 کین شدست از خوی حیوان پاک پاک %~% پر ز عشق و لحم و شحمش زهرناک
# 38 زهر دد باشد شکرریز خرد %~% زانک نیک نیک باشد ضد بد
# 39 لحم عاشق را نیارد خورد دد %~% عشق معروفست پیش نیک و بد
# 40 ور خورد خود فی‌المثل دام و ددش %~% گوشت عاشق زهر گردد بکشدش
# 41 هر چه جز عشقست شد ماکول عشق %~% دو جهان یک دانه پیش نول عشق
# 42 دانه‌ای مر مرغ را هرگز خورد %~% کاهدان مر اسپ را هرگز چرد
# 43 بندگی کن تا شوی عاشق لعل %~% بندگی کسبیست آید در عمل
# 44 بنده آزادی طمع دارد ز جد %~% عاشق آزادی نخواهد تا ابد
# 45 بنده دایم خلعت و ادرارجوست %~% خلعت عاشق همه دیدار دوست
# 46 در نگنجد عشق در گفت و شنید %~% عشق دریاییست قعرش ناپدید
# 47 قطره‌های بحر را نتوان شمرد %~% هفت دریا پیش آن بحرست خرد
# 48 این سخن پایان ندارد ای فلان %~% باز رو در قصه شیخ زمان
PageV05P114
# 1 شد چنین شیخی گدای کو به کو %~% عشق آمد لاابالی اتقوا
# 2 عشق جوشد بحر را مانند دیگ %~% عشق ساید کوه را مانند ریگ
# 3 عشق‌بشکافد فلک را صد شکاف %~% عشق لرزاند زمین را از گزاف
# 4 با محمد بود عشق پاک جفت %~% بهر عشق او را خدا لولاک گفت
# 5 منتهی در عشق چون او بود فرد %~% پس مر او را ز انبیا تخصیص کرد
# 6 گر نبودی بهر عشق پاک را %~% کی وجودی دادمی افلاک را
# 7 من بدان افراشتم چرخ سنی %~% تا علو عشق را فهمی کنی
# 8 منفعتهای دیگر آید ز چرخ %~% آن چو بیضه تابع آید این چو فرخ
# 9 خاک را من خوار کردم یک سری %~% تا ز خواری عاشقان بویی بری
# 10 خاک را دادیم سبزی و نوی %~% تا ز تبدیل فقیر آگه شوی
# 11 با تو گویند این جبال راسیات %~% وصف حال عاشقان اندر ثبات
# 12 گرچه آن معنیست و این نقش ای پسر %~% تا به فهم تو کند نزدیک‌تر
# 13 غصه را با خار تشبیهی کنند %~% آن نباشد لیک تنبیهی کنند
# 14 آن دل قاسی که سنگش خواندند %~% نامناسب بد مثالی راندند
# 15 در تصور در نیاید عین آن %~% عیب بر تصویر نه نفیش مدان
PageV05P115
# 1 شیخ روزی چار کرت چون فقیر %~% بهر کدیه رفت در قصر امیر
# 2 در کفش زنبیل و شی لله زنان %~% خالق جان می‌بجوید تای نان
# 3 نعلهای بازگونه‌ست ای پسر %~% عقل کلی را کند هم خیره‌سر
# 4 چون امیرش دید گفتش ای وقیح %~% گویمت چیزی منه نامم شحیح
# 5 این چه سغری و چه رویست و چه کار %~% که به روزی اندر آیی چار بار
# 6 کیست اینجا شیخ اندر بند تو %~% من ندیدم نر گدا مانند تو
# 7 حرمت و آب گدایان برده‌ای %~% این چه عباسی زشت آورده‌ای
# 8 غاشیه بر دوش تو عباس دبس %~% هیچ ملحد را مباد این نفس نحس
# 9 گفت امیرا بنده فرمانم خموش %~% ز آتشم آگه نه‌ای چندین مجوش
# 10 بهر نان در خویش حرصی دیدمی %~% اشکم نان‌خواه را بدریدمی
# 11 هفت سال از سوز عشق جسم‌پز %~% در بیابان خورده‌ام من برگ رز
# 12 تا ز برگ خشک و تازه خوردنم %~% سبز گشته بود این رنگ تنم
# 13 تا تو باشی در حجاب بوالبشر %~% سرسری در عاشقان کمتر نگر
# 14 زیرکان که مویها بشکافتند %~% علم هیات را به جان دریافتند
# 15 علم نارنجات و سحر و فلسفه %~% گرچه نشناسند حق المعرفه
# 16 لیک کوشیدند تا امکان خود %~% بر گذشتند از همه اقران خود
# 17 عشق غیرت کرد و زیشان در کشید %~% شد چنین خورشید زیشان ناپدید
# 18 نور چشمی کو به روز استاره دید %~% آفتابی چون ازو رو در کشید
# 19 زین گذر کن پند من بپذیر هین %~% عاشقان را تو به چشم عشق بین
# 20 وقت نازک باشد و جان در رصد %~% با تو نتوان گفت آن دم عذر خود
# 21 فهم کن موقوف آن گفتن مباش %~% سینه‌های عاشقان را کم خراش
# 22 نه گمانی برده‌ای تو زین نشاط %~% حزم را مگذار می‌کن احتیاط
# 23 واجبست و جایزست و مستحیل %~% این وسط را گیر در حزم ای دخیل
PageV05P116
# 1 این بگفت و گریه در شد های های %~% اشک غلطان بر رخ او جای جای
# 2 صدق او هم بر ضمیر میر زد %~% عشق هر دم طرفه دیگی می‌پزد
# 3 صدق عاشق بر جمادی می‌تند %~% چه عجب گر بر دل دانا زند
# 4 صدق موسی بر عصا و کوه زد %~% بلک بر دریای پر اشکوه زد
# 5 صدق احمد بر جمال ماه زد %~% بلک بر خورشید رخشان راه زد
# 6 رو برو آورده هر دو در نفیر %~% گشته گریان هم امیر و هم فقیر
# 7 ساعتی بسیار چون بگریستند %~% گفت میر او را که خیز ای ارجمند
# 8 هر چه خواهی از خزانه برگزین %~% گرچه استحقاق داری صد چنین
# 9 خانه آن تست هر چت میل هست %~% بر گزین خود هر دو عالم اندکست
# 10 گفت دستوری ندادندم چنین %~% که کنم من این دخیلانه دخول
# 11 این بهانه کرد و مهره در ربود %~% مانع آن بدکان عطا صادق نبود
# 12 نه که صادق بود و پاک از غل و خشم %~% شیخ را هر صدق می‌نامد به چشم
# 13 گفت فرمانم چنین دادست اله %~% که گدایانه برو نانی بخواه
PageV05P117
# 1 تا دو سال این کار کرد آن مرد کار %~% بعد از آن امر آمدش از کردگار
# 2 بعد ازین می‌ده ولی از کس مخواه %~% ما بدادیمت ز غیب این دستگاه
# 3 هر که خواهد از تو از یک تا هزار %~% دست در زیر حصیری کن بر آر
# 4 هین ز گنج رحمت بی‌مر بده %~% در کف تو خاک گردد زر بده
# 5 هر چه خواهندت بده مندیش از آن %~% داد یزدان را تو بیش از بیش دان
# 6 دست زیر بوریا کن ای سند %~% از برای روی‌پوش چشم بد
# 7 پس ز زیر بوریا پر کن تو مشت %~% ده به دست سایل بشکسته پشت
# 8 بعد ازین از اجر ناممنون بده %~% هر که خواهد گوهر مکنون بده
# 9 رو ید الله فوق ایدیهم تو باش %~% هم‌چو دست حق گزافی رزق پاش
# 10 وام داران را ز عهده وا رهان %~% هم‌چو باران سبز کن فرش جهان
# 11 بود یک سال دگر کارش همین %~% که بدادی زر ز کیسه رب دین
# 12 زر شدی خاک سیه اندر کفش %~% حاتم طایی گدایی در صفش
PageV05P118
# 1 حاجت خود گر نگفتی آن فقیر %~% او بدادی و بدانستی ضمیر
# 2 آنچ در دل داشتی آن پشت‌خم %~% قدر آن دادی بدو نه بیش و کم
# 3 پس بگفتندی چه دانستی که او %~% این قدر اندیشه دارد ای عمو
# 4 او بگفتی خانه دل خلوتست %~% خالی از کدیه مثال جنتست
# 5 اندرو جز عشق یزدان کار نیست %~% جز خیال وصل او دیار نیست
# 6 خانه را من روفتم از نیک و بد %~% خانه‌ام پرست از عشق احد
# 7 هرچه بینم اندرو غیر خدا %~% آن من نبود بود عکس گدا
# 8 گر در آبی نخل یا عرجون نمود %~% جز ز عکس نخله بیرون نبود
# 9 در تگ آب ار ببینی صورتی %~% عکس بیرون باشد آن نقش ای فتی
# 10 لیک تا آب از قذی خالی شدن %~% تنقیه شرطست در جوی بدن
# 11 تا نماند تیرگی و خس درو %~% تا امین گردد نماید عکس رو
# 12 جز گلابه در تنت کو ای مقل %~% آب صافی کن ز گل ای خصم دل
# 13 تو بر آنی هر دمی کز خواب و خور %~% خاک ریزی اندرین جو بیشتر
PageV05P119
# 1 چون دل آن آب زینها خالیست %~% عکس روها از برون در آب جست
# 2 پس ترا باطن مصفا ناشده %~% خانه پر از دیو و نسناس و دده
# 3 ای خری ز استیزه ماند در خری %~% کی ز ارواح مسیحی بو بری
# 4 کی شناسی گر خیالی سر کند %~% کز کدامین مکمنی سر بر کند
# 5 چون خیالی می‌شود در زهد تن %~% تا خیالات از درونه روفتن
PageV05P120
# 1 خر بسی کوشید و او را دفع گفت %~% لیک جوع الکلب با خر بود جفت
# 2 غالب آمد حرص و صبرش بد ضعیف %~% بس گلوها که برد عشق رغیف
# 3 زان رسولی کش حقایق داد دست %~% کاد فقر ان یکن کفر آمدست
# 4 گشته بود آن خر مجاعت را اسیر %~% گفت اگر مکرست یک ره مرده گیر
# 5 زین عذاب جوع باری وا رهم %~% گر حیات اینست من مرده بهم
# 6 گر خر اول توبه و سوگند خورد %~% عاقبت هم از خری خبطی بکرد
# 7 حرص کور و احمق و نادان کند %~% مرگ را بر احمقان آسان کند
# 8 نیست آسان مرگ بر جان خران %~% که ندارند آب جان جاودان
# 9 چون ندارد جان جاوید او شقیست %~% جرات او بر اجل از احمقیست
# 10 جهد کن تا جان مخلد گردد %~% تا به روز مرگ برگی باشدت
# 11 اعتمادش نیز بر رازق نبود %~% که بر افشاند برو از غیب جود
# 12 تاکنونش فضل بی‌روزی نداشت %~% گرچه گه‌گه بر تنش جوعی گماشت
# 13 گر نباشد جوع صد رنج دگر %~% از پی هیضه بر آرد از تو سر
# 14 رنج جوع اولی بود خود زان علل %~% هم به لطف و هم به خفت هم عمل
# 15 رنج جوع از رنجها پاکیزه‌تر %~% خاصه در جوعست صد نفع و هنر
PageV05P121
# 1 جوع خود سلطان داروهاست هین %~% جوع در جان نه چنین خوارش مبین
# 2 جمله ناخوش از مجاعت خوش شدست %~% جمله خوشها بی‌مجاعتها ردست
PageV05P122
# 1 آن یکی می‌خورد نان فخفره %~% گفت سایل چون بدین استت شره
# 2 گفت جوع از صبر چون دوتا شود %~% نان جو در پیش من حلوا شود
# 3 پس توانم که همه حلوا خورم %~% چون کنم صبری صبورم لاجرم
# 4 خود نباشد جوع هر کس را زبون %~% کین علف‌زاریست ز اندازه برون
# 5 جوع مر خاصان حق را داده‌اند %~% تا شوند از جوع شیر زورمند
# 6 جوع هر جلف گدا را کی دهند %~% چون علف کم نیست پیش او نهند
# 7 که بخور که هم بدین ارزانیی %~% تو نه‌ای مرغاب مرغ نانیی
PageV05P123
# 1 شیخ می‌شد با مریدی بی‌درنگ %~% سوی شهری نان بدانجا بود تنگ
# 2 ترس جوع و قحط در فکر مرید %~% هر دمی می‌گشت از غفلت پدید
# 3 شیخ آگه بود و واقف از ضمیر %~% گفت او را چند باشی در زحیر
# 4 از برای غصه نان سوختی %~% دیده صبر و توکل دوختی
# 5 تو نه‌ای زان نازنینان عزیز %~% که ترا دارند بی‌جوز و مویز
# 6 جوع رزق جان خاصان خداست %~% کی زبون هم‌چو تو گیج گداست
# 7 باش فارغ تو از آنها نیستی %~% که درین مطبخ تو بی‌نان بیستی
# 8 کاسه بر کاسه‌ست و نان بر نان مدام %~% از برای این شکم‌خواران عام
# 9 چون بمیرد می‌رود نان پیش پیش %~% کای ز بیم بی‌نوایی کشته خویش
# 10 تو برفتی ماند نان برخیز گیر %~% ای بکشته خویش را اندر زحیر
# 11 هین توکل کن ملرزان پا و دست %~% رزق تو بر تو ز تو عاشق‌ترست
# 12 عاشقست و می‌زند او مول‌مول %~% که ز بی‌صبریت داند ای فضول
# 13 گر ترا صبری بدی رزق آمدی %~% خویشتن چون عاشقان بر تو زدی
# 14 این تب لرزه ز خوف جوع چیست %~% در توکل سیر می‌تانند زیست
PageV05P124
# 1 یک جزیره سبز هست اندر جهان %~% اندرو گاویست تنها خوش‌دهان
# 2 جمله صحرا را چرد او تا به شب %~% تا شود زفت و عظیم و منتجب
# 3 شب ز اندیشه که فردا چه خورم %~% گردد او چون تار مو لاغر ز غم
# 4 چون برآید صبح گردد سبز دشت %~% تا میان رسته قصیل سبز و کشت
# 5 اندر افتد گاو با جوع البقر %~% تا به شب آن را چرد او سر به سر
# 6 باز زفت و فربه و لمتر شود %~% آن تنش از پیه و قوت پر شود
# 7 باز شب اندر تب افتد از فزع %~% تا شود لاغر ز خوف منتجع
# 8 که چه خواهم خورد فردا وقت خور %~% سالها اینست کار آن بقر
# 9 هیچ نندیشد که چندین سال من %~% می‌خورم زین سبزه‌زار و زین چمن
# 10 هیچ روزی کم نیامد روزیم %~% چیست این ترس و غم و دلسوزیم
# 11 باز چون شب می‌شود آن گاو زفت %~% می‌شود لاغر که آوه رزق رفت
# 12 نفس آن گاوست و آن دشت این جهان %~% کو همی لاغر شود از خوف نان
# 13 که چه خواهم خورد مستقبل عجب %~% لوت فردا از کجا سازم طلب
# 14 سالها خوردی و کم نامد ز خور %~% ترک مستقبل کن و ماضی نگر
# 15 لوت و پوت خورده را هم یاد آر %~% منگر اندر غابر و کم باش زار
PageV05P125
# 1 برد خر را روبهک تا پیش شیر %~% پاره‌پاره کردش آن شیر دلیر
# 2 تشنه شد از کوشش آن سلطان دد %~% رفت سوی چشمه تا آبی خورد
# 3 روبهک خورد آن جگربند و دلش %~% آن زمان چون فرصتی شد حاصلش
# 4 شیر چون وا گشت از چشمه به خور %~% جست در خر دل نه دل بد نه جگر
# 5 گفت روبه را جگر کو دل چه شد %~% که نباشد جانور را زین دو بد
# 6 گفت گر بودی ورا دل یا جگر %~% کی بدینجا آمدی بار دگر
# 7 آن قیامت دیده بود و رستخیز %~% وآن ز کوه افتادن و هول و گریز
# 8 گر جگر بودی ورا یا دل بدی %~% بار دیگر کی بر تو آمدی
# 9 چون نباشد نور دل دل نیست آن %~% چون نباشد روح جز گل نیست آن
# 10 آن زجاجی کو ندارد نور جان %~% بول و قاروره‌ست قندیلش مخوان
# 11 نور مصباحست داد ذوالجلال %~% صنعت خلقست آن شیشه و سفال
# 12 لاجرم در ظرف باشد اعتداد %~% در لهبها نبود الا اتحاد
# 13 نور شش قندیل چون آمیختند %~% نیست اندر نورشان اعداد و چند
# 14 آن جهود از ظرفها مشرک شده‌ست %~% نور دید آنمؤمنو مدرک شده‌ست
# 15 چون نظر بر ظرف افتد روح را %~% پس دو بیند شیث را و نوح را
# 16 جو که آبش هست جو خود آن بود %~% آدمی آنست کو را جان بود
# 17 این نه مردانند اینها صورتند %~% مرده نانند و کشته شهوتند
PageV05P126
# 1 آن یکی با شمع برمی‌گشت روز %~% گرد بازاری دلش پر عشق و سوز
# 2 بوالفضولی گفت او را کای فلان %~% هین چه می‌جویی به سوی هر دکان
# 3 هین چه می‌گردی تو جویان با چراغ %~% در میان روز روشن چیست لاغ
# 4 گفت می‌جویم به هر سو آدمی %~% که بود حی از حیات آن دمی
# 5 هست مردی گفت این بازار پر %~% مردمانند آخر ای دانای حر
# 6 گفت خواهم مرد بر جاده دو ره %~% در ره خشم و به هنگام شره
# 7 وقت خشم و وقت شهوت مرد کو %~% طالب مردی دوانم کو به کو
# 8 کو درین دو حال مردی در جهان %~% تا فدای او کنم امروز جان
# 9 گفت نادر چیز می‌جویی ولیک %~% غافل از حکم و قضایی بین تو نیک
# 10 ناظر فرعی ز اصلی بی‌خبر %~% فرع ماییم اصل احکام قدر
# 11 چرخ گردان را قضا گمره کند %~% صدعطارد را قضا ابله کند
# 12 تنگ گرداند جهان چاره را %~% آب گرداند حدید و خاره را
# 13 ای قراری داده ره را گام گام %~% خام خامی خام خامی خام خام
# 14 چون بدیدی گردش سنگ آسیا %~% آب جو را هم ببین آخر بیا
# 15 خاک را دیدی برآمد در هوا %~% در میان خاک بنگر باد را
# 16 دیگهای فکر می‌بینی به جوش %~% اندر آتش هم نظر می‌کن به هوش
# 17 گفت حق ایوب را در مکرمت %~% من بهر موییت صبری دادمت
# 18 هین به صبر خود مکن چندین نظر %~% صبر دیدی صبر دادن را نگر
# 19 چند بینی گردش دولاب را %~% سر برون کن هم ببین تیز آب را
# 20 تو همی‌گویی که می‌بینم ولیک %~% دید آن را بس علامتهاست نیک
# 21 گردش کف را چو دیدی مختصر %~% حیرتت باید به دریا در نگر
# 22 آنک کف را دید سر گویان بود %~% وانک دریا دید او حیران بود
# 23 آنک کف را دید نیتها کند %~% وانک دریا دید دل دریا کند
# 24 آنک کفها دید باشد در شمار %~% و آنک دریا دید شد بی‌اختیار
# 25 آنک او کف دید در گردش بود %~% وانک دریا دید او بی‌غش بود
PageV05P127
# 1 مر مغی را گفت مردی کای فلان %~% هین مسلمان شو بباش از مؤمنان
# 2 گفت اگر خواهد خدا مؤمن شوم %~% ور فزاید فضل هم موقن شوم
# 3 گفت می‌خواهد خدا ایمان تو %~% تا رهد از دست دوزخ جان تو
# 4 لیک نفس نحس و آن شیطان زشت %~% می‌کشندت سوی کفران و کنشت
# 5 گفت ای منصف چو ایشان غالب‌اند %~% یار او باشم که باشد زورمند
# 6 یار آن تانم بدن کو غالبست %~% آن طرف افتم که غالب جاذبست
# 7 چون خدا می‌خواست از من صدق زفت %~% خواست او چه سود چون پیشش نرفت
# 8 نفس و شیطان خواست خود را پیش برد %~% وآن عنایت قهر گشت و خرد و مرد
# 9 تو یکی قصر و سرایی ساختی %~% اندرو صد نقش خوش افراختی
# 10 خواستی مسجد بود آن جای خیر %~% دیگری آمد مر آن را ساخت دیر
# 11 یا تو بافیدی یکی کرباس تا %~% خوش بسازی بهر پوشیدن قبا
# 12 تو قبا می‌خواستی خصم از نبرد %~% رغم تو کرباس را شلوار کرد
# 13 او زبون شد جرم این کرباس چیست %~% آنک او مغلوب غالب نیست کیست
# 14 چون کسی بی‌خواست او بر وی براند %~% خاربن در ملک و خانه او نشاند
# 15 صاحب خانه بدین خواری بود %~% که چنین بر وی خلاقت می‌رود
# 16 هم خلق گردم من ار تازه و نوم %~% چونک یار این چنین خواری شوم
# 17 چونک خواه نفس آمد مستعان %~% تسخر آمد ایش شا الله کان
# 18 من اگر ننگ مغان یا کافرم %~% آن نیم که بر خدا این ظن برم
# 19 که کسی ناخواه او و رغم او %~% گردد اندر ملکت او حکم جو
# 20 ملکت او را فرو گیرد چنین %~% که نیارد دم زدن دم آفرین
# 21 دفع او می‌خواهد و می‌بایدش %~% دیو هر دم غصه می‌افزایدش
# 22 بنده این دیو می‌باید شدن %~% چونک غالب اوست در هر انجمن
# 23 تا مبادا کین کشد شیطان ز من %~% پس چه دستم گیرد آنجا ذوالمنن
# 24 آنک او خواهد مراد او شود %~% از کی کار من دگر نیکو شود
PageV05P128
# 1 حاش لله ایش شا الله کان %~% حاکم آمد در مکان و لامکان
# 2 هیچ کس در ملک او بی‌امر او %~% در نیفزاید سر یک تای مو
# 3 ملک ملک اوست فرمان آن او %~% کمترین سگ بر در آن شیطان او
# 4 ترکمان را گر سگی باشد به در %~% بر درش بنهاده باشد رو و سر
# 5 کودکان خانه دمش می‌کشند %~% باشد اندر دست طفلان خوارمند
# 6 باز اگر بیگانه‌ای معبر کند %~% حمله بر وی هم‌چو شیر نر کند
# 7 که اشدا علی الکفار شد %~% با ولی گل با عدو چون خار شد
# 8 ز آب تتماجی که دادش ترکمان %~% آنچنان وافی شدست و پاسبان
# 9 پس سگ شیطان که حق هستش کند %~% اندرو صد فکرت و حیلت تند
# 10 آب روها را غذای او کند %~% تا برد او آب روی نیک و بد
# 11 این تتماجست آب روی عام %~% که سگ شیطان از آن یابد طعام
# 12 بر در خرگاه قدرت جان او %~% چون نباشد حکم را قربان بگو
# 13 گله گله از مرید و از مرید %~% چون سگ باسط ذراعی بالوصید
# 14 بر در کهف الوهیت چو سگ %~% ذره ذره امرجو بر جسته رگ
# 15 ای سگ دیو امتحان می‌کن که تا %~% چون درین ره می‌نهند این خلق پا
# 16 حمله می‌کن منع می‌کن می‌نگر %~% تا که باشد ماده اندر صدق و نر
# 17 پس اعوذ از بهر چه باشد چو سگ %~% گشته باشد از ترفع تیزتگ
# 18 این اعوذ آنست کای ترک خطا %~% بانگ بر زن بر سگت ره بر گشا
# 19 تا بیایم بر در خرگاه تو %~% حاجتی خواهم ز جود و جاه تو
# 20 چونک ترک از سطوت سگ عاجزست %~% این اعوذ و این فغان ناجایزست
# 21 ترک هم گوید اعوذ از سگ که من %~% هم ز سگ در مانده‌ام اندر وطن
# 22 تو نمی‌یاری برین در آمدن %~% من نمی‌آرم ز در بیرون شدن
# 23 خاک اکنون بر سر ترک و قنق %~% که یکی سگ هر دو را بندد عنق
# 24 حاش لله ترک بانگی بر زند %~% سگ چه باشد شیر نر خون قی کند
# 25 ای که خود را شیر یزدان خوانده‌ای %~% سالها شد با سگی در مانده‌ای
# 26 چون کند این سگ برای تو شکار %~% چون شکار سگ شدستی آشکار
PageV05P129
# 1 گفت مؤمن بشنو ای جبری خطاب %~% آن خود گفتی نک آوردم جواب
# 2 بازی خود دیدی ای شطرنج‌باز %~% بازی خصمت ببین پهن و دراز
# 3 نامه عذر خودت بر خواندی %~% نامه سنی بخوان چه ماندی
# 4 نکته گفتی جبریانه در قضا %~% سر آن بشنو ز من در ماجرا
# 5 اختیاری هست ما را بی‌گمان %~% حس را منکر نتانی شد عیان
# 6 سنگ را هرگز بگوید کس بیا %~% از کلوخی کس کجا جوید وفا
# 7 آدمی را کس نگوید هین بپر %~% یا بیا ای کور تو در من نگر
# 8 گفت یزدان ما علی الاعمی حرج %~% کی نهد بر کس حرج رب الفرج
# 9 کس نگوید سنگ را دیر آمدی %~% یا که چوبا تو چرا بر من زدی
# 10 این چنین واجستها مجبور را %~% کس بگوید یا زند معذور را
# 11 امر و نهی و خشم و تشریف و عتاب %~% نیست جز مختار را ای پاک‌جیب
# 12 اختیاری هست در ظلم و ستم %~% من ازین شیطان و نفس این خواستم
# 13 اختیار اندر درونت ساکنست %~% تا ندید او یوسفی کف را نخست
# 14 اختیار و داعیه در نفس بود %~% روش دید آنگه پر و بالی گشود
# 15 سگ بخفته اختیارش گشته گم %~% چون شکنبه دید جنبانید دم
# 16 اسپ هم حو حو کند چون دید جو %~% چون بجنبد گوشت گربه کرد مو
# 17 دیدن آمد جنبش آن اختیار %~% هم‌چو نفخی ز آتش انگیزد شرار
# 18 پس بجنبد اختیارت چون بلیس %~% شد دلاله آردت پیغام ویس
# 19 چونک مطلوبی برین کس عرضه کرد %~% اختیار خفته بگشاید نورد
# 20 وآن فرشته خیرها بر رغم دیو %~% عرضه دارد می‌کند در دل غریو
# 21 تا بجنبد اختیار خیر تو %~% زانک پیش از عرضه خفتست این دو خو
# 22 پس فرشته و دیو گشته عرضه‌دار %~% بهر تحریک عروق اختیار
# 23 می‌شود ز الهامها و وسوسه %~% اختیار خیر و شرت ده کسه
# 24 وقت تحلیل نماز ای با نمک %~% زان سلام آورد باید بر ملک
# 25 که ز الهام و دعای خوبتان %~% اختیار این نمازم شد روان
# 26 باز از بعد گنه لعنت کنی %~% بر بلیس ایرا کزویی منحنی
# 27 این دو ضد عرضه کننده‌ت در سرار %~% در حجاب غیب آمد عرضه‌دار
# 28 چونک پرده غیب برخیزد ز پیش %~% تو ببینی روی دلالان خویش
# 29 وآن سخنشان وا شناسی بی‌گزند %~% که آن سخن‌گویان نهان اینها بدند
# 30 دیو گوید ای اسیر طبع و تن %~% عرضه می‌کردم نکردم زور من
# 31 وآن فرشته گویدت من گفتمت %~% که ازین شادی فزون گردد غمت
# 32 آن فلان روزت نگفتم من چنان %~% که از آن سویست ره سوی جنان
# 33 آن فلان روزت نگفتم من چنان %~% که از آن سویست ره سوی جنان
# 34 ما محب جان و روح افزای تو %~% ساجدان مخلص بابای تو
# 35 این زمانت خدمتی هم می‌کنیم %~% سوی مخدومی صلایت می‌زنیم
# 36 آن گره بابات را بوده عدی %~% در خطاب اسجدوا کرده ابا
# 37 آن گرفتی آن ما انداختی %~% حق خدمتهای ما نشناختی
# 38 این زمان ما را و ایشان را عیان %~% در نگر بشناس از لحن و بیان
# 39 نیم شب چون بشنوی رازی ز دوست %~% چون سخن گوید سحر دانی که اوست
# 40 ور دو کس در شب خبر آرد ترا %~% روز از گفتن شناسی هر دو را
# 41 بانگ شیر و بانگ سگ در شب رسید %~% صورت هر دو ز تاریکی ندید
# 42 روز شد چون باز در بانگ آمدند %~% پس شناسدشان ز بانگ آن هوشمند
# 43 مخلص این که دیو و روح عرضه‌دار %~% هر دو هستند از تتمه اختیار
# 44 اختیاری هست در ما ناپدید %~% چون دو مطلب دید آید در مزید
# 45 اوستادان کودکان را می‌زنند %~% آن ادب سنگ سیه را کی کنند
# 46 هیچ گویی سنگ را فردا بیا %~% ور نیایی من دهم بد را سزا
# 47 هیچ عاقل مر کلوخی را زند %~% هیچ با سنگی عتابی کس کند
# 48 در خرد جبر از قدر رسواترست %~% زانک جبری حس خود را منکرست
# 49 منکر حس نیست آن مرد قدر %~% فعل حق حسی نباشد ای پسر
# 50 منکر فعل خداوند جلیل %~% هست در انکار مدلول دلیل
# 51 آن بگوید دود هست و نار نی %~% نور شمعی بی ز شمعی روشنی
# 52 وین همی‌بیند معین نار را %~% نیست می‌گوید پی انکار را
# 53 جامه‌اش سوزد بگوید نار نیست %~% جامه‌اش دوزد بگوید تار نیست
# 54 پس تسفسط آمد این دعوی جبر %~% لاجرم بدتر بود زین رو ز گبر
# 55 گبر گوید هست عالم نیست رب %~% یا ربی گوید که نبود مستحب
# 56 این همی گوید جهان خود نیست هیچ %~% هسته سوفسطایی اندر پیچ پیچ
# 57 جمله عالم مقر در اختیار %~% امر و نهی این میار و آن بیار
# 58 او همی گوید که امر و نهی لاست %~% اختیاری نیست این جمله خطاست
# 59 حس را حیوان مقرست ای رفیق %~% لیک ادراک دلیل آمد دقیق
# 60 زانک محسوسست ما را اختیار %~% خوب می‌آید برو تکلیف کار
PageV05P130
# 1 درک وجدانی به جای حس بود %~% هر دو در یک جدول ای عم می‌رود
# 2 نغز می‌آید برو کن یا مکن %~% امر و نهی و ماجراها و سخن
# 3 این که فردا این کنم یا آن کنم %~% این دلیل اختیارست ای صنم
# 4 وان پشیمانی که خوردی زان بدی %~% ز اختیار خویش گشتی مهتدی
# 5 جمله قران امر و نهیست و وعید %~% امر کردن سنگ مرمر را کی دید
# 6 هیچ دانا هیچ عاقل این کند %~% با کلوخ و سنگ خشم و کین کند
# 7 که بگفتم کین چنین کن یا چنان %~% چون نکردید ای موات و عاجزان
# 8 عقل کی حکمی کند بر چوب و سنگ %~% عقل کی چنگی زند بر نقش چنگ
# 9 کای غلام بسته دست اشکسته‌پا %~% نیزه برگیر و بیا سوی وغا
# 10 خالقی که اختر و گردون کند %~% امر و نهی جاهلانه چون کند
# 11 احتمال عجز از حق راندی %~% جاهل و گیج و سفیهش خواندی
# 12 عجز نبود از قدر ور گر بود %~% جاهلی از عاجزی بدتر بود
# 13 ترک می‌گوید قنق را از کرم %~% بی‌سگ و بی‌دلق آ سوی درم
# 14 وز فلان سوی اندر آ هین با ادب %~% تا سگم بندد ز تو دندان و لب
# 15 تو به عکس آن کنی بر در روی %~% لاجرم از زخم سگ خسته شوی
# 16 آن‌چنان رو که غلامان رفته‌اند %~% تا سگش گردد حلیم و مهرمند
# 17 تو سگی با خود بری یا روبهی %~% سگ بشورد از بن هر خرگهی
# 18 غیر حق را گر نباشد اختیار %~% خشم چون می‌آیدت بر جرم‌دار
# 19 چون همی‌خایی تو دندان بر عدو %~% چون همی بینی گناه و جرم ازو
# 20 گر ز سقف خانه چوبی بشکند %~% بر تو افتد سخت مجروحت کند
# 21 هیچ خشمی آیدت بر چوب سقف %~% هیچ اندر کین او باشی تو وقف
# 22 که چرا بر من زد و دستم شکست %~% او عدو و خصم جان من بدست
# 23 کودکان خرد را چون می‌زنی %~% چون بزرگان را منزه می‌کنی
# 24 آنک دزدد مال تو گویی بگیر %~% دست و پایش را ببر سازش اسیر
# 25 وآنک قصد عورت تو می‌کند %~% صد هزاران خشم از تو می‌دمد
# 26 گر بیاید سیل و رخت تو برد %~% هیچ با سیل آورد کینی خرد
# 27 ور بیامد باد و دستارت ربود %~% کی ترا با باد دل خشمی نمود
# 28 خشم در تو شد بیان اختیار %~% تا نگویی جبریانه اعتذار
# 29 گر شتربان اشتری را می‌زند %~% آن شتر قصد زننده می‌کند
# 30 خشم اشتر نیست با آن چوب او %~% پس ز مختاری شتر بردست بو
# 31 هم‌چنین سگ گر برو سنگی زنی %~% بر تو آرد حمله گردد منثنی
# 32 سنگ را گر گیرد از خشم توست %~% که تو دوری و ندارد بر تو دست
# 33 عقل حیوانی چو دانست اختیار %~% این مگو ای عقل انسان شرم دار
# 34 روشنست این لیکن از طمع سحور %~% آن خورنده چشم می‌بندد ز نور
# 35 چونک کلی میل او نان خوردنیست %~% رو به تاریکی نهد که روز نیست
# 36 حرص چون خورشید را پنهان کند %~% چه عجب گر پشت بر برهان کند
PageV05P131
# 1 گفت دزدی شحنه را کای پادشاه %~% آنچ کردم بود آن حکم اله
# 2 گفت شحنه آنچ من هم می‌کنم %~% حکم حقست ای دو چشم روشنم
# 3 از دکانی گر کسی تربی برد %~% کین ز حکم ایزدست ای با خرد
# 4 بر سرش کوبی دو سه مشت ای کره %~% حکم حقست این که اینجا باز نه
# 5 در یکی تره چو این عذر ای فضول %~% می‌نیاید پیش بقالی قبول
# 6 چون بدین عذر اعتمادی می‌کنی %~% بر حوالی اژدهایی می‌تنی
# 7 از چنین عذر ای سلیم نانبیل %~% خون و مال و زن همه کردی سبیل
# 8 هر کسی پس سبلت تو بر کند %~% عذر آرد خویش را مضطر کند
# 9 حکم حق گر عذر می‌شاید ترا %~% پس بیاموز و بده فتوی مرا
# 10 که مرا صد آرزو و شهوتست %~% دست من بسته ز بیم و هیبتست
# 11 پس کرم کن عذر را تعلیم ده %~% برگشا از دست و پای من گره
# 12 اختیاری کرده‌ای تو پیشه‌ای %~% که اختیاری دارم و اندیشه‌ای
# 13 ورنه چون بگزیده‌ای آن پیشه را %~% از میان پیشه‌ها ای کدخدا
# 14 چونک آید نوبت نفس و هوا %~% بیست مرده اختیار آید ترا
# 15 چون برد یک حبه از تو یار سود %~% اختیار جنگ در جانت گشود
# 16 چون بیاید نوبت شکر نعم %~% اختیارت نیست وز سنگی تو کم
# 17 دوزخت را عذر این باشد یقین %~% که اندرین سوزش مرا معذور بین
# 18 کس بدین حجت چو معذورت نداشت %~% وز کف جلاد این دورت نداشت
# 19 پس بدین داور جهان منظوم شد %~% حال آن عالم همت معلوم شد
PageV05P132
# 1 آن یکی می‌رفت بالای درخت %~% می‌فشاند آن میوه را دزدانه سخت
# 2 صاحب باغ آمد و گفت ای دنی %~% از خدا شرمیت کو چه می‌کنی
# 3 گفت از باغ خدا بنده خدا %~% گر خورد خرما که حق کردش عطا
# 4 عامیانه چه ملامت می‌کنی %~% بخل بر خوان خداوند غنی
# 5 گفت ای ایبک بیاور آن رسن %~% تا بگویم من جواب بوالحسن
# 6 پس ببستش سخت آن دم بر درخت %~% می‌زد او بر پشت و ساقش چوب سخت
# 7 گفت آخر از خدا شرمی بدار %~% می‌کشی این بی‌گنه را زار زار
# 8 گفت از چوب خدا این بنده‌اش %~% می‌زند بر پشت دیگر بنده خوش
# 9 چوب حق و پشت و پهلو آن او %~% من غلام و آلت فرمان او
# 10 گفت توبه کردم از جبر ای عیار %~% اختیارست اختیارست اختیار
# 11 اختیارات اختیارش هست کرد %~% اختیارش چون سواری زیر گرد
# 12 اختیارش اختیار ما کند %~% امر شد بر اختیاری مستند
# 13 حاکمی بر صورت بی‌اختیار %~% هست هر مخلوق را در اقتدار
# 14 تا کشد بی‌اختیاری صید را %~% تا برد بگرفته گوش او زید را
# 15 لیک بی هیچ آلتی صنع صمد %~% اختیارش را کمند او کند
# 16 اختیارش زید را قدیش کند %~% بی‌سگ و بی‌دام حق صیدش کند
# 17 آن دروگر حاکم چوبی بود %~% وآن مصور حاکم خوبی بود
# 18 هست آهنگر بر آهن قیمی %~% هست بنا هم بر آلت حاکمی
# 19 نادر این باشد که چندین اختیار %~% ساجد اندر اختیارش بنده‌وار
# 20 قدرت تو بر جمادات از نبرد %~% کی جمادی را از آنها نفی کرد
# 21 قدرتش بر اختیارات آنچنان %~% نفی نکند اختیاری را از آن
# 22 خواستش می‌گوی بر وجه کمال %~% که نباشد نسبت جبر و ضلال
# 23 چونک گفتی کفر من خواست ویست %~% خواست خود را نیز هم می‌دان که هست
# 24 زانک بی‌خواه تو خود کفر تو نیست %~% کفر بی‌خواهش تناقض گفتنیست
# 25 امر عاجز را قبیحست و ذمیم %~% خشم بتر خاصه از رب رحیم
# 26 گاو گر یوغی نگیرد می‌زنند %~% هیچ گاوی که نپرد شد نژند
# 27 گاو چون معذور نبود در فضول %~% صاحب گاو از چه معذورست و دول
# 28 چون نه‌ای رنجور سر را بر مبند %~% اختیارت هست بر سبلت مخند
# 29 جهد کن کز جام حق یابی نوی %~% بی‌خود و بی‌اختیار آنگه شوی
# 30 آنگه آن می را بود کل اختیار %~% تو شوی معذور مطلق مست‌وار
# 31 هرچه گویی گفته می باشد آن %~% هر چه روبی رفته می باشد آن
# 32 کی کند آن مست جز عدل و صواب %~% که ز جام حق کشیدست او شراب
# 33 جادوان فرعون را گفتند بیست %~% مست را پروای دست و پای نیست
# 34 دست و پای ما می آن واحدست %~% دست ظاهر سایه است و کاسدست
PageV05P133
# 1 قول بنده ایش شا الله کان %~% بهر آن نبود که تنبل کن در آن
# 2 بلک تحریضست بر اخلاص و جد %~% که در آن خدمت فزون شو مستعد
# 3 گر بگویند آنچ می‌خواهی تو راد %~% کار کار تست برحسب مراد
# 4 آنگهان تنبل کنی جایز بود %~% کانچ خواهی و آنچ گویی آن شود
# 5 چون بگویند ایش شا الله کان %~% حکم حکم اوست مطلق جاودان
# 6 پس چرا صد مرده اندر ورد او %~% بر نگردی بندگانه گرد او
# 7 گر بگویند آنچ می‌خواهد وزیر %~% خواست آن اوست اندر دار و گیر
# 8 گرد او گردان شوی صد مرده زود %~% تا بریزد بر سرت احسان و جود
# 9 یا گریزی از وزیر و قصر او %~% این نباشد جست و جوی نصر او
# 10 بازگونه زین سخن کاهل شدی %~% منعکس ادراک و خاطر آمدی
# 11 امر امر آن فلان خواجه‌ست هین %~% چیست یعنی با جز او کمتر نشین
# 12 گرد خواجه گرد چون امر آن اوست %~% کو کشد دشمن رهاند جان دوست
# 13 هرچه او خواهد همان یابی یقین %~% یاوه کم رو خدمت او برگزین
# 14 نی چو حاکم اوست گرد او مگرد %~% تا شوی نامه سیاه و روی زود
# 15 حق بود تاویل که آن گرمت کند %~% پر امید و چست و با شرمت کند
# 16 ور کند سستت حقیقت این بدان %~% هست تبدیل و نه تاویلست آن
# 17 این برای گرم کردن آمدست %~% تا بگیرد ناامیدان را دو دست
# 18 معنی قرآن ز قرآن پرس و بس %~% وز کسی که آتش زدست اندر هوس
# 19 پیش قرآن گشت قربانی و پست %~% تا که عین روح او قرآن شدست
# 20 روغنی کو شد فدای گل به کل %~% خواه روغن بوی کن خواهی تو گل
PageV05P134
# 1 هم‌چنین تاویل قد جف القلم %~% بهر تحریضست بر شغل اهم
# 2 پس قلم بنوشت که هر کار را %~% لایق آن هست تاثیر و جزا
# 3 کژ روی جف القلم کژ آیدت %~% راستی آری سعادت زایدت
# 4 ظلم آری مدبری جف القلم %~% عدل آری بر خوری جف القلم
# 5 چون بدزدد دست شد جف القلم %~% خورد باده مست شد جف القلم
# 6 تو روا داری روا باشد که حق %~% هم‌چو معزول آید از حکم سبق
# 7 که ز دست من برون رفتست کار %~% پیش من چندین میا چندین مزار
# 8 بلک معنی آن بود جف القلم %~% نیست یکسان پیش من عدل و ستم
# 9 فرق بنهادم میان خیر و شر %~% فرق بنهادم ز بد هم از بتر
# 10 ذره‌ای گر در تو افزونی ادب %~% باشد از یارت بداند فضل رب
# 11 قدر آن ذره ترا افزون دهد %~% ذره چون کوهی قدم بیرون نهد
# 12 پادشاهی که به پیش تخت او %~% فرق نبود از امین و ظلم‌جو
# 13 آنک می‌لرزد ز بیم رد او %~% وانک طعنه می‌زند در جد او
# 14 فرق نبود هر دو یک باشد برش %~% شاه نبود خاک تیره بر سرش
# 15 ذره‌ای گر جهد تو افزون بود %~% در ترازوی خدا موزون بود
# 16 پیش این شاهان هماره جان کنی %~% بی‌خبر ایشان ز غدر و روشنی
# 17 گفت غمازی که بد گوید ترا %~% ضایع آرد خدمتت را سالها
# 18 پیش شاهی که سمیعست و بصیر %~% گفت غمازان نباشد جای‌گیر
# 19 جمله غمازان ازو آیس شوند %~% سوی ما آیند و افزایند پند
# 20 بس جفا گویند شه را پیش ما %~% که برو جف القلم کم کن وفا
# 21 معنی جف القلم کی آن بود %~% که جفاها با وفا یکسان بود
# 22 بل جفا را هم جفا جف القلم %~% وآن وفا را هم وفا جف القلم
# 23 عفو باشد لیک کو فر امید %~% که بود بنده ز تقوی روسپید
# 24 دزد را گر عفو باشد جان برد %~% کی وزیر و خازن مخزن شود
# 25 ای امین الدین ربانی بیا %~% کز امانت رست هر تاج و لوا
# 26 پور سلطان گر برو خاین شود %~% آن سرش از تن بدان باین شود
# 27 وز غلامی هندوی آرد وفا %~% دولت او را می‌زند طال بقا
# 28 چه غلام ار بر دری سگ باوفاست %~% در دل سالار او را صد رضاست
# 29 زین چو سگ را بوسه بر پوزش دهد %~% گر بود شیری چه پیروزش کند
# 30 جز مگر دزدی که خدمتها کند %~% صدق او بیخ جفا را بر کند
# 31 چون فضیل ره‌زنی کو راست باخت %~% زانک ده مرده به سوی توبه تاخت
# 32 وآنچنان که ساحران فرعون را %~% رو سیه کردند از صبر و وفا
# 33 دست و پا دادند در جرم قود %~% آن به صد ساله عبادت کی شود
# 34 تو که پنجه سال خدمت کرده‌ای %~% کی چنین صدقی به دست آورده‌ای
PageV05P135
# 1 آن یکی گستاخ رو اندر هری %~% چون بدیدی او غلام مهتری
# 2 جامه اطلس کمر زرین روان %~% روی کردی سوی قبله آسمان
# 3 کای خدا زین خواجه صاحب منن %~% چون نیاموزی تو بنده داشتن
# 4 بنده پروردن بیاموز ای خدا %~% زین رئیس و اختیار شاه ما
# 5 بود محتاج و برهنه و بی‌نوا %~% در زمستان لرز لرزان از هوا
# 6 انبساطی کرد آن از خود بری %~% جراتی بنمود او از لمتری
# 7 اعتمادش بر هزاران موهبت %~% که ندیم حق شد اهل معرفت
# 8 گر ندیم شاه گستاخی کند %~% تو مکن آنک نداری آن سند
# 9 حق میان داد و میان به از کمر %~% گر کسی تاجی دهد او داد سر
# 10 تا یکی روزی که شاه آن خواجه را %~% متهم کرد و ببستش دست و پا
# 11 آن غلامان را شکنجه می‌نمود %~% که دفینه خواجه بنمایید زود
# 12 سر او با من بگویید ای خسان %~% ورنه برم از شما حلق و لسان
# 13 مدت یک ماهشان تعذیب کرد %~% روز و شب اشکنجه و افشار و درد
# 14 پاره پاره کردشان و یک غلام %~% راز خواجه وا نگفت از اهتمام
# 15 گفتش اندر خواب هاتف کای کیا %~% بنده بودن هم بیاموز و بیا
# 16 ای دریده پوستین یوسفان %~% گر بدرد گرگت آن از خویش دان
# 17 زانک می‌بافی همه‌ساله بپوش %~% زانک می‌کاری همه ساله بنوش
# 18 فعل تست این غصه‌های دم به دم %~% این بود معنی قد جف القلم
# 19 که نگردد سنت ما از رشد %~% نیک را نیکی بود بد راست بد
# 20 کار کن هین که سلیمان زنده است %~% تا تو دیوی تیغ او برنده است
# 21 چون فرشته گشته از تیغ آمنیست %~% از سلیمان هیچ او را خوف نیست
# 22 حکم او بر دیو باشد نه ملک %~% رنج در خاکست نه فوق فلک
# 23 ترک کن این جبر را که بس تهیست %~% تا بدانی سر سر جبر چیست
# 24 ترک کن این جبر جمع منبلان %~% تا خبر یابی از آن جبر چو جان
# 25 ترک معشوقی کن و کن عاشقی %~% ای گمان برده که خوب و فایقی
# 26 ای که در معنی ز شب خامش‌تری %~% گفت خود را چند جویی مشتری
# 27 سر بجنبانند پیشت بهر تو %~% رفت در سودای ایشان دهر تو
# 28 تو مرا گویی حسد اندر مپیچ %~% چه حسد آرد کسی از فوت هیچ
# 29 هست تعلیم خسان ای چشم‌شوخ %~% هم‌چو نقش خرد کردن بر کلوخ
# 30 خویش را تعلیم کن عشق و نظر %~% که آن بود چون نقش فی جرم الحجر
# 31 نفس تو با تست شاگرد وفا %~% غیر فانی شد کجا جویی کجا
# 32 تا کنی مر غیر را حبر و سنی %~% خویش را بدخو و خالی می‌کنی
# 33 متصل چون شد دلت با آن عدن %~% هین بگو مهراس از خالی شدن
# 34 امر قل زین آمدش کای راستین %~% کم نخواهد شد بگو دریاست این
# 35 انصتوا یعنی که آبت را بلاغ %~% هین تلف کم کن که لب‌خشکست باغ
# 36 این سخن پایان ندارد ای پدر %~% این سخن را ترک کن پایان نگر
# 37 غیرتم آید که پیشت بیستند %~% بر تو می‌خندند عاشق نیستند
# 38 عاشقانت در پس پرده کرم %~% بهر تو نعره‌زنان بین دم بدم
# 39 عاشق آن عاشقان غیب باش %~% عاشقان پنج روزه کم تراش
# 40 که بخوردندت ز خدعه و جذبه‌ای %~% سالها زیشان ندیدی حبه‌ای
# 41 چند هنگامه نهی بر راه عام %~% گام خستی بر نیامد هیچ کام
# 42 وقت صحت جمله یارند و حریف %~% وقت درد و غم به جز حق کو الیف
# 43 وقت درد چشم و دندان هیچ کس %~% دست تو گیرد به جز فریاد رس
# 44 پس همان درد و مرض را یاد دار %~% چون ایاز از پوستین کن اعتبار
# 45 پوستین آن حالت درد توست %~% که گرفتست آن ایاز آن را به دست
PageV05P136
# 1 کافر جبری جواب آغاز کرد %~% که از آن حیران شد آن منطیق مرد
# 2 لیک گر من آن جوابات و سؤال %~% جمله را گویم بمانم زین مقال
# 3 زان مهم‌تر گفتنیها هستمان %~% که بدان فهم تو به یابد نشان
# 4 اندکی گفتیم زان بحث ای عتل %~% ز اندکی پیدا بود قانون کل
# 5 هم‌چنین بحثست تا حشر بشر %~% در میان جبری و اهل قدر
# 6 گر فرو ماندی ز دفع خصم خویش %~% مذهب ایشان بر افتادی ز پیش
# 7 چون برون‌شوشان نبودی در جواب %~% پس رمیدندی از آن راه تباب
# 8 چونک مقضی بد دوام آن روش %~% می‌دهدشان از دلایل پرورش
# 9 تا نگردد ملزم از اشکال خصم %~% تا بود محجوب از اقبال خصم
# 10 تا که این هفتاد و دو ملت مدام %~% در جهان ماند الی یوم القیام
# 11 چون جهان ظلمتست و غیب این %~% از برای سایه می‌باید زمین
# 12 تا قیامت ماند این هفتاد و دو %~% کم نیاید مبتدع را گفت و گو
# 13 عزت مخزن بود اندر بها %~% که برو بسیار باشد قفلها
# 14 عزت مقصد بود ای ممتحن %~% پیچ پیچ راه و عقبه و راه‌زن
# 15 عزت کعبه بود و آن نادیه %~% ره‌زنی اعراب و طول بادیه
# 16 هر روش هر ره که آن محمود نیست %~% عقبه‌ای و مانعی و ره‌زنیست
# 17 این روش خصم و حقود آن شده %~% تا مقلد در دو ره حیران شده
# 18 صدق هر دو ضد بیند در روش %~% هر فریقی در ره خود خوش منش
# 19 گر جوابش نیست می‌بندد ستیز %~% بر همان دم تا به روز رستخیز
# 20 که مهان ما بدانند این جواب %~% گرچه از ما شد نهان وجه صواب
# 21 پوزبند وسوسه عشقست و بس %~% ورنه کی وسواس را بستست کس
# 22 عاشقی شو شاهدی خوبی بجو %~% صید مرغابی همی‌کن جو بجو
# 23 کی بری زان آب کان آبت برد %~% کی کنی زان فهم فهمت را خورد
# 24 غیر این معقولها معقولها %~% یابی اندر عشق با فر و بها
# 25 غیر این عقل تو حق را عقلهاست %~% که بدان تدبیر اسباب سماست
# 26 که بدین عقل آوری ارزاق را %~% زان دگر مفرش کنی اطباق را
# 27 چون ببازی عقل در عشق صمد %~% عشر امثالت دهد یا هفت‌صد
# 28 آن زنان چون عقلها درباختند %~% بر رواق عشق یوسف تاختند
# 29 عقلشان یک‌دم ستد ساقی عمر %~% سیر گشتند از خرد باقی مرد
# 30 اصل صد یوسف جمال ذوالجلال %~% ای کم از زن شو فدای آن جمال
# 31 عشق برد بحث را ای جان و بس %~% کو ز گفت و گو شود فریاد رس
# 32 حیرتی آید ز عشق آن نطق را %~% زهره نبود که کند او ماجرا
# 33 که بترسد گر جوابی وا دهد %~% گوهری از لنج او بیرون فتد
# 34 لب ببندد سخت او از خیر و شر %~% تا نباید کز دهان افتد گهر
# 35 هم‌چنانک گفت آن یار رسول %~% چون نبی بر خواندی بر ما فصول
# 36 آن رسول مجتبی وقت نثار %~% خواستی از ما حضور و صد وقار
# 37 آنچنان که بر سرت مرغی بود %~% کز فواتش جان تو لرزان شود
# 38 پس نیاری هیچ جنبیدن ز جا %~% تا نگیرد مرغ خوب تو هوا
# 39 دم نیاری زد ببندی سرفه را %~% تا نباید که بپرد آن هما
# 40 ور کست شیرین بگوید یا ترش %~% بر لب انگشتی نهی یعنی خمش
# 41 حیرت آن مرغست خاموشت کند %~% بر نهد سردیگ و پر جوشت کند
PageV05P137
# 1 ای ایاز این مهرها بر چارقی %~% چیست آخر هم‌چو بر بت عاشقی
# 2 هم‌چو مجنون از رخ لیلی خویش %~% کرده‌ای تو چارقی را دین و کیش
# 3 با دو کهنه مهر جان آمیخته %~% هر دو را در حجره‌ای آویخته
# 4 چند گویی با دو کهنه نو سخن %~% در جمادی می‌دمی سر کهن
# 5 چون عرب با ربع و اطلال ای ایاز %~% می‌کشی از عشق گفت خود دراز
# 6 چارقت ربع کدامین آصفست %~% پوستین گویی که کرته یوسفست
# 7 هم‌چو ترسا که شمارد با کشش %~% جرم یکساله زنا و غل و غش
# 8 تا بیامرزد کشش زو آن گناه %~% عفو او را عفو داند از اله
# 9 نیست آگه آن کشش از جرم و داد %~% لیک بس جادوست عشق و اعتقاد
# 10 دوستی و وهم صد یوسف تند %~% اسحر از هاروت و ماروتست خود
# 11 صورتی پیدا کند بر یاد او %~% جذب صورت آردت در گفت و گو
# 12 رازگویی پیش صورت صد هزار %~% آن چنان که یار گوید پیش یار
# 13 نه بدانجا صورتی نه هیکلی %~% زاده از وی صد الست و صد بلی
# 14 آن چنان که مادری دل‌برده‌ای %~% پیش گور بچه نومرده‌ای
# 15 رازها گوید به جد و اجتهاد %~% می‌نماید زنده او را آن جماد
# 16 حی و قایم داند او آن خاک را %~% چشم و گوشی داند او خاشاک را
# 17 پیش او هر ذره آن خاک گور %~% گوش دارد هوش دارد وقت شور
# 18 مستمع داند به جد آن خاک را %~% خوش نگر این عشق ساحرناک را
# 19 آنچنان بر خاک گور تازه او %~% دم‌بدم خوش می‌نهد با اشک رو
# 20 که بوقت زندگی هرگز چنان %~% روی ننهادست بر پور چو جان
# 21 از عزا چون چند روزی بگذرد %~% آتش آن عشق او ساکن شود
# 22 عشق بر مرده نباشد پایدار %~% عشق را بر حی جان‌افزای دار
# 23 بعد از آن زان گور خود خواب آیدش %~% از جمادی هم جمادی زایدش
# 24 زانک عشق افسون خود بربود و رفت %~% ماند خاکستر چو آتش رفت تفت
# 25 آنچ بیند آن جوان در آینه %~% پیر اندر خشت می‌بیند همه
# 26 پیر عشق تست نه ریش سپید %~% دستگیر صد هزاران ناامید
# 27 عشق صورتها بسازد در فراق %~% نامصور سر کند وقت تلاق
# 28 که منم آن اصل اصل هوش و مست %~% بر صور آن حسن عکس ما بدست
# 29 پرده‌ها را این زمان برداشتم %~% حسن را بی‌واسطه بفراشتم
# 30 زانک بس با عکس من در بافتی %~% قوت تجرید ذاتم یافتی
# 31 چون ازین سو جذبه من شد روان %~% او کشش را می‌نبیند در میان
# 32 مغفرت می‌خواهد از جرم و خطا %~% از پس آن پرده از لطف خدا
# 33 چون ز سنگی چشمه‌ای جاری شود %~% سنگ اندر چشمه متواری شود
# 34 کس نخواهد بعد از آن او را حجر %~% زانک جاری شد از آن سنگ آن گهر
# 35 کاسه‌ها دان این صور را واندرو %~% آنچ حق ریزد بدان گیرد علو
PageV05P138
# 1 ابلهان گفتند مجنون را ز جهل %~% حسن لیلی نیست چندان هست سهل
# 2 بهتر از وی صد هزاران دلربا %~% هست هم‌چون ماه اندر شهر ما
# 3 گفت صورت کوزه است و حسن می %~% می خدایم می‌دهد از نقش وی
# 4 مر شما را سرکه داد از کوزه‌اش %~% تا نباشد عشق اوتان گوش کش
# 5 از یکی کوزه دهد زهر و عسل %~% هر یکی را دست حق عز و جل
# 6 کوزه می‌بینی ولیکن آب شراب %~% روی ننماید به چشم ناصواب
# 7 قاصرات الطرف باشد ذوق جان %~% جز به خصم خود بنماید نشان
# 8 قاصرات الطرف آمد آن مدام %~% وین حجاب ظرفها هم‌چون خیام
# 9 هست دریا خیمه‌ای در وی حیات %~% بط را لیکن کلاغان را ممات
# 10 زهر باشد مار را هم قوت و برگ %~% غیر او را زهر او دردست و مرگ
# 11 صورت هر نعمتی و محنتی %~% هست این را دوزخ آن را جنتی
# 12 پس همه اجسام و اشیا تبصرون %~% واندرو قوتست و سم لاتبصرون
# 13 هست هر جسمی چو کاسه و کوزه‌ای %~% اندرو هم قوت و هم دلسوزه‌ای
# 14 کاسه پیدا اندرو پنهان رغد %~% طاعمش داند کزان چه می‌خورد
# 15 صورت یوسف چو جامی بود خوب %~% زان پدر می‌خورد صد باده طروب
# 16 باز اخوان را از آن زهراب بود %~% کان دریشان خشم و کینه می‌فزود
# 17 باز از وی مر زلیخا را سکر %~% می‌کشید از عشق افیونی دگر
# 18 غیر آنچ بود مر یعقوب را %~% بود از یوسف غذا آن خوب را
# 19 گونه‌گونه شربت و کوزه یکی %~% تا نماند در می غیبت شکی
# 20 باده از غیبست و کوزه زین جهان %~% کوزه پیدا باده در وی بس نهان
# 21 بس نهان از دیده نامحرمان %~% لیک بر محرم هویدا و عیان
# 22 یا الهی سکرت ابصارنا %~% فاعف عنا اثقلت اوزارنا
# 23 یا خفیا قد ملات الخافقین %~% قد علوت فوق نور المشرقین
# 24 انت سر کاشف اسرارنا %~% انت فجر مفجر انهارنا
# 25 یا خفی الذات محسوس العطا %~% انت کالما و نحن کالرحا
# 26 انت کالریح و نحن کالغبار %~% تختفی الریح و غبراها جهار
# 27 تو بهاری ما چو باغ سبز خوش %~% او نهان و آشکارا بخششش
# 28 تو چو جانی ما مثال دست و پا %~% قبض و بسط دست از جان شد روا
# 29 تو چو عقلی ما مثال این زبان %~% این زبان از عقل دارد این بیان
# 30 تو مثال شادی و ما خنده‌ایم %~% که نتیجه شادی فرخنده‌ایم
# 31 جنبش ما هر دمی خود اشهدست %~% که گواه ذوالجلال سرمدست
# 32 گردش سنگ آسیا در اضطراب %~% اشهد آمد بر وجود جوی آب
# 33 ای برون از وهم و قال و قیل من %~% خاک بر فرق من و تمثیل من
# 34 بنده نشکیبد ز تصویر خوشت %~% هر دمت گوید که جانم مفرشت
# 35 هم‌چو آن چوپان که می‌گفت ای خدا %~% پیش چوپان و محب خود بیا
# 36 تا شپش جویم من از پیراهنت %~% چارقت دوزم ببوسم دامنت
# 37 کس نبودش در هوا و عشق جفت %~% لیک قاصر بود از تسبیح و گفت
# 38 عشق او خرگاه بر گردون زده %~% جان سگ خرگاه آن چوپان شده
# 39 چونک بحر عشق یزدان جوش زد %~% بر دل او زد ترا بر گوش زد
PageV05P139
# 1 واعظی بد بس گزیده در بیان %~% زیر منبر جمع مردان و زنان
# 2 رفت جوحی چادر و روبند ساخت %~% در میان آن زنان شد ناشناخت
# 3 سایلی پرسید واعظ را به راز %~% موی عانه هست نقصان نماز
# 4 گفت واعظ چون شود عانه دراز %~% پس کراهت باشد از وی در نماز
# 5 یا به آهک یا ستره بسترش %~% تا نمازت کامل آید خوب و خوش
# 6 گفت سایل آن درازی تا چه حد %~% شرط باشد تا نمازم کم بود
# 7 گفت چون قدر جوی گردد به طول %~% پس ستردن فرض باشد ای سئول
# 8 گفت جوحی زود ای خوهر ببین %~% عانه من گشته باشد این چنین
# 9 بهر خشنودی حق پیش آر دست %~% که آن به مقدار کراهت آمدست
# 10 دست زن در کرد در شلوار مرد %~% کیر او بر دست زن آسیب کرد
# 11 نعره‌ای زد سخت اندر حال زن %~% گفت واعظ بر دلش زد گفت من
# 12 گفت نه بر دل نزد بر دست زد %~% وای اگر بر دل زدی ای پر خرد
# 13 بر دل آن ساحران زد اندکی %~% شد عصا و دست ایشان را یکی
# 14 گر عصا بستانی از پیری شها %~% بیش رنجد که آن گروه از دست و پا
# 15 نعره لاضیر بر گردون رسید %~% هین ببر که جان ز جان کندن رهید
# 16 ما بدانستیم ما این تن نه‌ایم %~% از ورای تن به یزدان می‌زییم
# 17 ای خنک آن را که ذات خود شناخت %~% اندر امن سرمدی قصری بساخت
# 18 کودکی گرید پی جوز و مویز %~% پیش عاقل باشد آن بس سهل چیز
# 19 پیش دل جوز و مویز آمد جسد %~% طفل کی در دانش مردان رسد
# 20 هر که محجوبست او خود کودکست %~% مرد آن باشد که بیرون از شکست
# 21 گر بریش و خایه مردستی کسی %~% هر بزی را ریش و مو باشد بسی
# 22 پیشوای بد بود آن بز شتاب %~% می‌برد اصحاب را پیش قصاب
# 23 ریش شانه کرده که من سابقم %~% سابقی لیکن به سوی مرگ و غم
# 24 هین روش بگزین و ترک ریش کن %~% ترک این ما و من و تشویش کن
# 25 تا شوی چون بوی گل با عاشقان %~% پیشوا و رهنمای گلستان
# 26 کیست بوی گل دم عقل و خرد %~% خوش قلاووز ره ملک ابد
PageV05P140
# 1 سر چارق را بیان کن ای ایاز %~% پیش چارق چیستت چندین نیاز
# 2 تا بنوشد سنقر و بک یا رقت %~% سر سر پوستین و چارقت
# 3 ای ایاز از تو غلامی نور یافت %~% نورت از پستی سوی گردون شتافت
# 4 حسرت آزادگان شد بندگی %~% بندگی را چون تو دادی زندگی
# 5 مؤمن آن باشد که اندر جزر و مد %~% کافر از ایمان او حسرت خورد
PageV05P141
# 1 بود گبری در زمان بایزید %~% گفت او را یک مسلمان سعید
# 2 که چه باشد گر تو اسلام آوری %~% تا بیابی صد نجات و سروری
# 3 گفت این ایمان اگر هست ای مرید %~% آنک دارد شیخ عالم بایزید
# 4 من ندارم طاقت آن تاب آن %~% که آن فزون آمد ز کوششهای جان
# 5 گرچه در ایمان و دین ناموقنم %~% لیک در ایمان او بس مؤمنم
# 6 دارم ایمان که آن ز جمله برترست %~% بس لطیف و با فروغ و با فرست
# 7 مؤمن ایمان اویم در نهان %~% گرچه مهرم هست محکم بر دهان
# 8 باز ایمان خود گر ایمان شماست %~% نه بدان میلستم و نه مشتهاست
# 9 آنک صد میلش سوی ایمان بود %~% چون شما را دید آن فاتر شود
# 10 زانک نامی بیند و معنیش نی %~% چون بیابان را مفازه گفتنی
# 11 عشق او ز آورد ایمان بفسرد %~% چون به ایمان شما او بنگرد
PageV05P142
# 1 یک مؤذن داشت بس آواز بد %~% در میان کافرستان بانگ زد
# 2 چند گفتندش مگو بانگ نماز %~% که شود جنگ و عداوتها دراز
# 3 او ستیزه کرد و پس بی‌احتراز %~% گفت در کافرستان بانگ نماز
# 4 خلق خایف شد ز فتنه عامه‌ای %~% خود بیامد کافری با جامه‌ای
# 5 شمع و حلوا با چنان جامه لطیف %~% هدیه آورد و بیامد چون الیف
# 6 پرس پرسان کین مؤذن کو کجاست %~% که صلا و بانگ او راحت‌فزاست
# 7 هین چه راحت بود زان آواز زشت %~% گفت که آوازش فتاد اندر کنشت
# 8 دختری دارم لطیف و بس سنی %~% آرزو می‌بود او رامؤمنی
# 9 هیچ این سودا نمی‌رفت از سرش %~% پندها می‌داد چندین کافرش
# 10 در دل او مهر ایمان رسته بود %~% هم‌چو مجمر بود این غم من چو عود
# 11 در عذاب و درد و اشکنجه بدم %~% که بجنبد سلسله او دم به دم
# 12 هیچ چاره می‌ندانستم در آن %~% تا فرو خواند این مؤذن آن اذان
# 13 گفت دختر چیست این مکروه بانگ %~% که بگوشم آمد این دو چار دانگ
# 14 من همه عمر این چنین آواز زشت %~% هیچ نشنیدم درین دیر و کنشت
# 15 خوهرش گفتا که این بانگ اذان %~% هست اعلام و شعار مؤمنان
# 16 باورش نامد بپرسید از دگر %~% آن دگر هم گفت آری ای پدر
# 17 چون یقین گشتش رخ او زرد شد %~% از مسلمانی دل او سرد شد
# 18 باز رستم من ز تشویش و عذاب %~% دوش خوش خفتم در آن بی‌خوف خواب
# 19 راحتم این بود از آواز او %~% هدیه آوردم به شکر آن مرد کو
# 20 چون بدیدش گفت این هدیه پذیر %~% که مرا گشتی مجیر و دستگیر
# 21 آنچ کردی با من از احسان و بر %~% بنده تو گشته‌ام من مستمر
# 22 گر به مال و ملک و ثروت فردمی %~% من دهانت را پر از زر کردمی
# 23 هست ایمان شما زرق و مجاز %~% راه‌زن هم‌چون که آن بانگ نماز
# 24 لیک از ایمان و صدق بایزید %~% چند حسرت در دل و جانم رسید
# 25 هم‌چو آن زن کو جماع خر بدید %~% گفت آوه چیست این فحل فرید
# 26 گر جماع اینست بردند این خران %~% بر کس ما می‌ریند این شوهران
# 27 داد جمله داد ایمان بایزید %~% آفرینها بر چنین شیر فرید
# 28 قطره‌ای ز ایمانش در بحر ار رود %~% بحر اندر قطره‌اش غرقه شود
# 29 هم‌چو ز آتش ذره‌ای در بیشه‌ها %~% اندر آن ذره شود بیشه فنا
# 30 چون خیالی در دل شه یا سپاه %~% کرد اندر جنگ خصمان را تباه
# 31 یک ستاره در محمد رخ نمود %~% تا فنا شد گوهر گبر و جهود
# 32 آنک ایمان یافت رفت اندر امان %~% کفرهای باقیان شد دو گمان
# 33 کفر صرف اولین باری نماند %~% یا مسلمانی و یا بیمی نشاند
# 34 این به حیله آب و روغن کردنیست %~% این مثلها کفو ذره نور نیست
# 35 ذره نبود جز حقیری منجسم %~% ذره نبود شارق لا ینقسم
# 36 گفتن ذره مرادی دان خفی %~% محرم دریا نه‌ای این دم کفی
# 37 آفتاب نیر ایمان شیخ %~% گر نماید رخ ز شرق جان شیخ
# 38 جمله پستی گنج گیرد تا ثری %~% جمله بالا خلد گیرد اخضری
# 39 او یکی جان دارد از نور منیر %~% او یکی تن دارد از خاک حقیر
# 40 ای عجب اینست او یا آن بگو %~% که بماندم اندرین مشکل عمو
# 41 گر وی اینست ای برادر چیست آن %~% پر شده از نور او هفت آسمان
# 42 ور وی آنست این بدن ای دوست چیست %~% ای عجب زین دو کدامین است و کیست
PageV05P143
# 1 بود مردی کدخدا او را زنی %~% سخت طناز و پلید و ره‌زنی
# 2 هرچه آوردی تلف کردیش زن %~% مرد مضطر بود اندر تن زدن
# 3 بهر مهمان گوشت آورد آن معیل %~% سوی خانه با دو صد جهد طویل
# 4 زن بخوردش با کباب و با شراب %~% مرد آمد گفت دفع ناصواب
# 5 مرد گفتش گوشت کو مهمان رسید %~% پیش مهمان لوت می‌باید کشید
# 6 گفت زن این گربه خورد آن گوشت را %~% گوشت دیگر خر اگر باشد هلا
# 7 گفت ای ایبک ترازو را بیار %~% گربه را من بر کشم اندر عیار
# 8 بر کشیدش بود گربه نیم من %~% پس بگفت آن مرد کای محتال زن
# 9 گوشت نیم من بود و افزون یک ستیر %~% هست گربه نیم‌من هم ای ستیر
# 10 این اگر گربه‌ست پس آن گوشت کو %~% ور بود این گوشت گربه کو بجو
# 11 بایزید ار این بود آن روح چیست %~% ور وی آن روحست این تصویر کیست
# 12 حیرت اندر حیرتست ای یار من %~% این نه کار تست و نه هم کار من
# 13 هر دو او باشد ولیک از ریع زرع %~% دانه باشد اصل و آن که پره فرع
# 14 حکمت این اضداد را با هم ببست %~% ای قصاب این گردران با گردنست
# 15 روح بی‌قالب نداند کار کرد %~% قالبت بی‌جان فسرده بود و سرد
# 16 قالبت پیدا و آن جانت نهان %~% راست شد زین هر دو اسباب جهان
# 17 خاک را بر سر زنی سر نشکند %~% آب را بر سر زنی در نشکند
# 18 گر تو می‌خواهی که سر را بشکنی %~% آب را و خاک را بر هم زنی
# 19 چون شکستی سر رود آبش به اصل %~% خاک سوی خاک آید روز فصل
# 20 حکمتی که بود حق را ز ازدواج %~% گشت حاصل از نیاز و از لجاج
# 21 باشد آنگه ازدواجات دگر %~% لا سمع اذن و لا عین بصر
# 22 گر شنیدی اذن کی ماندی اذن %~% یا کجا کردی دگر ضبط سخن
# 23 گر بدیدی برف و یخ خورشید را %~% از یخی برداشتی اومید را
# 24 آب گشتی بی‌عروق و بی‌گره %~% ز آب داود هوا کردی زره
# 25 پس شدی درمان جان هر درخت %~% هر درختی از قدومش نیک‌بخت
# 26 آن یخی بفسرده در خود مانده %~% لا مساسی با درختان خوانده
# 27 لیس یالف لیس یؤلف جسمه %~% لیس الا شح نفس قسمه
# 28 نیست ضایع زو شود تازه جگر %~% لیک نبود پیک و سلطان خضر
# 29 ای ایاز استاره تو بس بلند %~% نیست هر برجی عبورش را پسند
# 30 هر وفا را کی پسندد همتت %~% هر صفا را کی گزیند صفوتت
PageV05P144
# 1 بود امیری خوش دلی می‌باره‌ای %~% کهف هر مخمور و هر بیچاره‌ای
# 2 مشفقی مسکین‌نوازی عادلی %~% جوهری زربخششی دریادلی
# 3 شاه مردان و امیرالمؤمنین %~% راه‌بان و رازدان و دوست‌بین
# 4 دور عیسی بود و ایام مسیح %~% خلق دلدار و کم‌آزار و ملیح
# 5 آمدش مهمان بناگاهان شبی %~% هم امیری جنس او خوش‌مذهبی
# 6 باده می‌بایستشان در نظم حال %~% باده بود آن وقت ماذون و حلال
# 7 باده‌شان کم بود و گفتا ای غلام %~% رو سبو پر کن به ما آور مدام
# 8 از فلان راهب که دارد خمر خاص %~% تا ز خاص و عام یابد جان خلاص
# 9 جرعه‌ای زان جام راهب آن کند %~% که هزاران جره و خمدان کند
# 10 اندر آن می مایه پنهانی است %~% آنچنان که اندر عبا سلطانی است
# 11 تو بدلق پاره‌پاره کم نگر %~% که سیه کردند از بیرون زر
# 12 از برای چشم بد مردود شد %~% وز برون آن لعل دودآلود شد
# 13 گنج و گوهر کی میان خانه‌هاست %~% گنجها پیوسته در ویرانه‌هاست
# 14 گنج آدم چون بویران بد دفین %~% گشت طینش چشم‌بند آن لعین
# 15 او نظر می‌کرد در طین سست سست %~% جان همی‌گفتش که طینم سد تست
# 16 دو سبو بستد غلام و خوش دوید %~% در زمان در دیر رهبانان رسید
# 17 زر بداد و باده چون زر خرید %~% سنگ داد و در عوض گوهر خرید
# 18 باده‌ای که آن بر سر شاهان جهد %~% تاج زر بر تارک ساقی نهد
# 19 فتنه‌ها و شورها انگیخته %~% بندگان و خسروان آمیخته
# 20 استخوانها رفته جمله جان شده %~% تخت و تخته آن زمان یکسان شده
# 21 وقت هشیاری چو آب و روغنند %~% وقت مستی هم‌چو جان اندر تنند
# 22 چون هریسه گشته آنجا فرق نیست %~% نیست فرقی کاندر آنجا غرق نیست
# 23 این چنین باده همی‌برد آن غلام %~% سوی قصر آن امیر نیک‌نام
# 24 پیشش آمد زاهدی غم دیده‌ای %~% خشک مغزی در بلا پیچیده‌ای
# 25 تن ز آتشهای دل بگداخته %~% خانه از غیر خدا پرداخته
# 26 گوشمال محنت بی‌زینهار %~% داغها بر داغها چندین هزار
# 27 دیده هر ساعت دلش در اجتهاد %~% روز و شب چفسیده او بر اجتهاد
# 28 سال و مه در خون و خاک آمیخته %~% صبر و حلمش نیم‌شب بگریخته
# 29 گفت زاهد در سبوها چیست آن %~% گفت باده گفت آن کیست آن
# 30 گفت آن آن فلان میر اجل %~% گفت طالب را چنین باشد عمل
# 31 طالب یزدان و آنگه عیش و نوش %~% باده شیطان و آنگه نیم هوش
# 32 هوش تو بی می چنین پژمرده است %~% هوشها باید بر آن هوش تو بست
# 33 تا چه باشد هوش تو هنگام سکر %~% ای چو مرغی گشته صید دام سکر
PageV05P145
# 1 آن ضیا دلق خوش الهام بود %~% دادر آن تاج شیخ اسلام بود
# 2 تاج شیخ اسلام دار الملک بلخ %~% بود کوته‌قد و کوچک هم‌چو فرخ
# 3 گرچه فاضل بود و فحل و ذو فنون %~% این ضیا اندر ظرافت بد فزون
# 4 او بسی کوته ضیا بی‌حد دراز %~% بود شیخ اسلام را صد کبر و ناز
# 5 زین برادر عار و ننگش آمدی %~% آن ضیا هم واعظی بد با هدی
# 6 روز محفل اندر آمد آن ضیا %~% بارگه پر قاضیان و اصفیا
# 7 کرد شیخ اسلام از کبر تمام %~% این برادر را چنین نصف القیام
# 8 گفت او را بس درازی بهر مزد %~% اندکی زان قد سروت هم بدزد
# 9 پس ترا خود هوش کو یا عقل کو %~% تا خوری می ای تو دانش را عدو
# 10 روت بس زیباست نیلی هم بکش %~% ضحکه باشد نیل بر روی حبش
# 11 در تو نوری کی درآمد ای غوی %~% تا تو بیهوشی و ظلمت‌جو شوی
# 12 سایه در روزست جستن قاعده %~% در شب ابری تو سایه‌جو شده
# 13 گر حلال آمد پی قوت عوام %~% طالبان دوست را آمد حرام
# 14 عاشقان را باده خون دل بود %~% چشمشان بر راه و بر منزل بود
# 15 در چنین راه بیابان مخوف %~% این قلاوز خرد با صد کسوف
# 16 خاک در چشم قلاوزان زنی %~% کاروان را هالک و گمره کنی
# 17 نان جو حقا حرامست و فسوس %~% نفس را در پیش نه نان سبوس
# 18 دشمن راه خدا را خوار دار %~% دزد را منبر منه بر دار دار
# 19 دزد را تو دست ببریدن پسند %~% از بریدن عاجزی دستش ببند
# 20 گر نبندی دست او دست تو بست %~% گر تو پایش نشکنی پایت شکست
# 21 تو عدو را می دهی و نی‌شکر %~% بهر چه گو زهر خند و خاک خور
# 22 زد ز غیرت بر سبو سنگ و شکست %~% او سبو انداخت و از زاهد بجست
# 23 رفت پیش میر و گفتش باده کو %~% ماجرا را گفت یک یک پیش او
PageV05P146
# 1 میر چون آتش شد و برجست راست %~% گفت بنما خانه زاهد کجاست
# 2 تا بدین گرز گران کوبم سرش %~% آن سر بی‌دانش مادرغرش
# 3 او چه داند امر معروف از سگی %~% طالب معروفی است و شهرگی
# 4 تا بدین سالوس خود را جا کند %~% تا به چیزی خویشتن پیدا کند
# 5 کو ندارد خود هنر الا همان %~% که تسلس می‌کند با این و آن
# 6 او اگر دیوانه است و فتنه‌کاو %~% داروی دیوانه باشد کیر گاو
# 7 تا که شیطان از سرش بیرون رود %~% بی‌لت خربندگان خر چون رود
# 8 میر بیرون جست دبوسی بدست %~% نیم شب آمد به زاهد نیم‌مست
# 9 خواست کشتن مرد زاهد را ز خشم %~% مرد زاهد گشت پنهان زیر پشم
# 10 مرد زاهد می‌شنید از میر آن %~% زیر پشم آن رسن‌تابان نهان
# 11 گفت در رو گفتن زشتی مرد %~% آینه تاند که رو را سخت کرد
# 12 روی باید آینه‌وار آهنین %~% تات گوید روی زشت خود ببین
PageV05P147
# 1 شاه با دلقک همی شطرنج باخت %~% مات کردش زود خشم شه بتاخت
# 2 گفت شه شه و آن شه کبرآورش %~% یک یک از شطرنج می‌زد بر سرش
# 3 که بگیر اینک شهت ای قلتبان %~% صبر کرد آن دلقک و گفت الامان
# 4 دست دیگر باختن فرمود میر %~% او چنان لرزان که عور از زمهریر
# 5 باخت دست دیگر و شه مات شد %~% وقت شه شه گفتن و میقات شد
# 6 بر جهید آن دلقک و در کنج رفت %~% شش نمد بر خود فکند از بیم تفت
# 7 زیر بالشها و زیر شش نمد %~% خفت پنهان تا ز زخم شه رهد
# 8 گفت شه هی هی چه کردی چیست این %~% گفت شه شه شه شه ای شاه گزین
# 9 کی توان حق گفت جز زیر لحاف %~% با تو ای خشم‌آور آتش‌سجاف
# 10 ای تو مات و من ز زخم شاه مات %~% می‌زنم شه شه به زیر رختهات
# 11 چون محله پر شد از هیهای میر %~% وز لگد بر در زدن وز دار و گیر
# 12 خلق بیرون جست زود از چپ و راست %~% کای مقدم وقت عفوست و رضاست
# 13 مغز او خشکست و عقلش این زمان %~% کمترست از عقل و فهم کودکان
# 14 زهد و پیری ضعف بر ضعف آمده %~% واندر آن زهدش گشادی ناشده
# 15 رنج دیده گنج نادیده ز یار %~% کارها کرده ندیده مزد کار
# 16 یا نبود آن کار او را خود گهر %~% یا نیامد وقت پاداش از قدر
# 17 یا که بود آن سعی چون سعی جهود %~% یا جزا وابسته میقات بود
# 18 مر ورا درد و مصیبت این بس است %~% که درین وادی پر خون بی‌کس است
# 19 چشم پر درد و نشسته او به کنج %~% رو ترش کرده فرو افکنده لنج
# 20 نه یکی کحال کو را غم خورد %~% نیش عقلی که به کحلی پی برد
# 21 اجتهادی می‌کند با حزر و ظن %~% کار در بوکست تا نیکو شدن
# 22 زان رهش دورست تا دیدار دوست %~% کو نجوید سر رئیسیش آرزوست
# 23 ساعتی او با خدا اندر عتاب %~% که نصیبم رنج آمد زین حساب
# 24 ساعتی با بخت خود اندر جدال %~% که همه پران و ما ببریده بال
# 25 هر که محبوس است اندر بو و رنگ %~% گرچه در زهدست باشد خوش تنگ
# 26 تا برون ناید ازین ننگین مناخ %~% کی شود خویش خوش و صدرش فراخ
# 27 زاهدان را در خلا پیش از گشاد %~% کارد و استره نشاید هیچ داد
# 28 کز ضجر خود را بدراند شکم %~% غصه آن بی‌مرادیها و غم
PageV05P148
# 1 مصطفی را هجر چون بفراختی %~% خویش را از کوه می‌انداختی
# 2 تا بگفتی جبرئیلش هین مکن %~% که ترا بس دولتست از امر کن
# 3 مصطفی ساکن شدی ز انداختن %~% باز هجران آوریدی تاختن
# 4 باز خود را سرنگون از کوه او %~% می‌فکندی از غم و اندوه او
# 5 باز خود پیدا شدی آن جبرئیل %~% که مکن این ای تو شاه بی‌بدیل
# 6 هم‌چنین می‌بود تا کشف حجاب %~% تا بیابید آن گهر را او ز جیب
# 7 بهر هر محنت چو خود را می‌کشند %~% اصل محنتهاست این چونش کشند
# 8 از فدایی مردمان را حیرتیست %~% هر یکی از ما فدای سیرتیست
# 9 ای خنک آنک فدا کردست تن %~% بهر آن کارزد فدای آن شدن
# 10 هر یکی چونک فدایی فنیست %~% کاندر آن ره صرف عمر و کشتنیست
# 11 کشتنی اندر غروبی یا شروق %~% که نه شایق ماند آنگه نه مشوق
# 12 باری این مقبل فدای این فنست %~% کاندرو صد زندگی در کشتنست
# 13 عاشق و معشوق و عشقش بر دوام %~% در دو عالم بهرمند و نیک‌نام
# 14 یا کرامی ارحموا اهل الهوی %~% شانهم ورد التوی بعد التوی
# 15 عفو کن ای میر بر سختی او %~% در نگر در درد و بدبختی او
# 16 تا ز جرمت هم خدا عفوی کند %~% زلتت را مغفرت در آکند
# 17 تو ز غفلت بس سبو بشکسته‌ای %~% در امید عفو دل در بسته‌ای
# 18 عفو کن تا عفو یابی در جزا %~% می‌شکافد مو قدر اندر سزا
PageV05P149
# 1 میر گفت او کیست کو سنگی زند %~% بر سبوی ما سبو را بشکند
# 2 چون گذر سازد ز کویم شیر نر %~% ترس ترسان بگذرد با صد حذر
# 3 بنده ما را چرا آزرد دل %~% کرد ما را پیش مهمانان خجل
# 4 شربتی که به ز خون اوست ریخت %~% این زمان هم‌چون زنان از ما گریخت
# 5 لیک جان از دست من او کی برد %~% گیر هم‌چون مرغ بالا بر پرد
# 6 تیر قهر خویش بر پرش زنم %~% پر و بال مردریگش بر کنم
# 7 گر رود در سنگ سخت از کوششم %~% از دل سنگش کنون بیرون کشم
# 8 من برانم بر تن او ضربتی %~% که بود قوادکان را عبرتی
# 9 با همه سالوس با ما نیز هم %~% داد او و صد چو او این دم دهم
# 10 خشم خون‌خوارش شده بد سرکشی %~% از دهانش می بر آمد آتشی
PageV05P150
# 1 آن شفیعان از دم هیهای او %~% چند بوسیدند دست و پای او
# 2 کای امیر از تو نشاید کین کشی %~% گر بشد باده تو بی‌باده خوشی
# 3 باده سرمایه ز لطف تو برد %~% لطف آب از لطف تو حسرت خورد
# 4 پادشاهی کن ببخشش ای رحیم %~% ای کریم ابن الکریم ابن الکریم
# 5 هر شرابی بنده این قد و خد %~% جمله مستان را بود بر تو حسد
# 6 هیچ محتاج می گلگون نه‌ای %~% ترک کن گلگونه تو گلگونه‌ای
# 7 ای رخ چون زهره‌ات شمس الضحی %~% ای گدای رنگ تو گلگونه‌ها
# 8 باده کاندر خنب می‌جوشد نهان %~% ز اشتیاق روی تو جوشد چنان
# 9 ای همه دریا چه خواهی کرد نم %~% وی همه هستی چه می‌جویی عدم
# 10 ای مه تابان چه خواهی کرد گرد %~% ای که مه در پیش رویت روی‌زرد
# 11 تاج کرمناست بر فرق سرت %~% طوق اعطیناک آویز برت
# 12 تو خوش و خوبی و کان هر خوشی %~% تو چرا خود منت باده کشی
# 13 جوهرست انسان و چرخ او را عرض %~% جمله فرع و پایه‌اند و او غرض
# 14 ای غلامت عقل و تدبیرات و هوش %~% چون چنینی خویش را ارزان فروش
# 15 خدمتت بر جمله هستی مفترض %~% جوهری چون نجده خواهد از عرض
# 16 علم جویی از کتبها ای فسوس %~% ذوق جویی تو ز حلوا ای فسوس
# 17 بحر علمی در نمی پنهان شده %~% در سه گز تن عالمی پنهان شده
# 18 می چه باشد یا سماع و یا جماع %~% تا بجویی زو نشاط و انتفاع
# 19 آفتاب از ذره‌ای شد وام خواه %~% زهره‌ای از خمره‌ای شد جام‌خواه
# 20 جان بی‌کیفی شده محبوس کیف %~% آفتابی حبس عقده اینت حیف
PageV05P151
# 1 گفت نه نه من حریف آن میم %~% من به ذوق این خوشی قانع نیم
# 2 من چنان خواهم که هم‌چون یاسمین %~% کژ همی‌گردم چنان گاهی چنین
# 3 وارهیده از همه خوف و امید %~% کژ همی‌گردم بهر سو هم‌چو بید
# 4 هم‌چو شاخ بید گردان چپ و راست %~% که ز بادش گونه گونه رقصهاست
# 5 آنک خو کردست با شادی می %~% این خوشی را کی پسندد خواجه کی
# 6 انبیا زان زین خوشی بیرون شدند %~% که سرشته در خوشی حق بدند
# 7 زانک جانشان آن خوشی را دیده بود %~% این خوشیها پیششان بازی نمود
# 8 با بت زنده کسی چون گشت یار %~% مرده را چون در کشد اندر کنار
PageV05P152
# 1 آن جهان چون ذره ذره زنده‌اند %~% نکته‌دانند و سخن گوینده‌اند
# 2 در جهان مرده‌شان آرام نیست %~% کین علف جز لایق انعام نیست
# 3 هر که را گلشن بود بزم و وطن %~% کی خورد او باده اندر گولخن
# 4 جای روح پاک علیین بود %~% کرم باشد کش وطن سرگین بود
# 5 بهر مخمور خدا جام طهور %~% بهر این مرغان کور این آب شور
# 6 هر که عدل عمرش ننمود دست %~% پیش او حجاج خونی عادلست
# 7 دختران را لعبت مرده دهند %~% که ز لعب زندگان بی‌آگهند
# 8 چون ندارند از فتوت زور و دست %~% کودکان را تیغ چوبین بهترست
# 9 کافران قانع بنقش انبیا %~% که نگاریده‌ست اندر دیرها
# 10 زان مهان ما را چو دور روشنیست %~% هیچ‌مان پروای نقش سایه نیست
# 11 این یکی نقشش نشسته در جهان %~% وآن دگر نقشش چو مه در آسمان
# 12 این دهانش نکته‌گویان با جلیس %~% و آن دگر با حق به گفتار و انیس
# 13 گوش ظاهر این سخن را ضبط کن %~% گوش جانش جاذب اسرار کن
# 14 چشم ظاهر ضابط حلیه بشر %~% چشم سر حیران مازاغ البصر
# 15 پای ظاهر در صف مسجد صواف %~% پای معنی فوق گردون در طواف
# 16 جزو جزوش را تو بشمر هم‌چنین %~% این درون وقت و آن بیرون حین
# 17 این که در وقتست باشد تا اجل %~% وان دگر یار ابد قرن ازل
# 18 هست یک نامش ولی الدولتین %~% هست یک نعتش امام القبلتین
# 19 خلوت و چله برو لازم نماند %~% هیچ غیمی مر ورا غایم نماند
# 20 قرص خورشیدست خلوت‌خانه‌اش %~% کی حجاب آرد شب بیگانه‌اش
# 21 علت و پرهیز شد بحران نماند %~% کفر او ایمان شد و کفران نماند
# 22 چون الف از استقامت شد به پیش %~% او ندارد هیچ از اوصاف خویش
# 23 گشت فرد از کسوه خوهای خویش %~% شد برهنه جان به جان‌افزای خویش
# 24 چون برهنه رفت پیش شاه فرد %~% شاهش از اوصاف قدسی جامه کرد
# 25 خلعتی پوشید از اوصاف شاه %~% بر پرید از چاه بر ایوان جاه
# 26 این چنین باشد چو دردی صاف گشت %~% از بن طشت آمد او بالای طشت
# 27 در بن طشت از چه بود او دردناک %~% شومی آمیزش اجزای خاک
# 28 یار ناخوش پر و بالش بسته بود %~% ورنه او در اصل بس برجسته بود
# 29 چون عتاب اهبطوا انگیختند %~% هم‌چو هاروتش نگون آویختند
# 30 بود هاروت از ملاک آسمان %~% از عتابی شد معلق هم‌چنان
# 31 سرنگون زان شد که از سر دور ماند %~% خویش را سر ساخت و تنها پیش راند
# 32 آن سپد خود را چو پر از آب دید %~% کر استغنا و از دریا برید
# 33 بر جگر آبش یکی قطره نماند %~% بحر رحمت کرد و او را باز خواند
# 34 رحمتی بی‌علتی بی‌خدمتی %~% آید از دریا مبارک ساعتی
# 35 الله الله گرد دریابار گرد %~% گرچه باشند اهل دریابار زرد
# 36 تا که آید لطف بخشایش‌گری %~% سرخ گردد روی زرد از گوهری
# 37 زردی رو بهترین رنگهاست %~% زانک اندر انتظار آن لقاست
# 38 لیک سرخی بر رخی که آن لامعست %~% بهر آن آمد که جانش قانعست
# 39 که طمع لاغر کند زرد و ذلیل %~% نیست او از علت ابدان علیل
# 40 چون ببیند روی زرد بی‌سقم %~% خیره گردد عقل جالینوس هم
# 41 چون طمع بستی تو در انوار هو %~% مصطفی گوید که ذلت نفسه
# 42 نور بی‌سایه لطیف و عالی است %~% آن مشبک سایه غربالی است
# 43 عاشقان عریان همی‌خواهند تن %~% پیش عنینان چه جامه چه بدن
# 44 روزه‌داران را بود آن نان و خوان %~% خرمگس را چه ابا چه دیگدان
PageV05P153
# 1 این سخن از حد و اندازه‌ست بیش %~% ای ایاز اکنون بگو احوال خویش
# 2 هست احوال تو از کان نوی %~% تو بدین احوال کی راضی شوی
# 3 هین حکایت کن از آن احوال خوش %~% خاک بر احوال و درس پنج و شش
# 4 حال باطن گر نمی‌آید بگفت %~% حال ظاهر گویمت در طاق وجفت
# 5 که ز لطف یار تلخیهای مات %~% گشت بر جان خوشتر از شکرنبات
# 6 زان نبات ار گرد در دریا رود %~% تلخی دریا همه شیرین شود
# 7 صدهزار احوال آمد هم‌چنین %~% باز سوی غیب رفتند ای امین
# 8 حال هر روزی بدی مانند نی %~% هم‌چو جو اندر روش کش بند نی
# 9 شادی هر روز از نوعی دگر %~% فکرت هر روز را دیگر اثر
PageV05P154
# 1 هست مهمان‌خانه این تن ای جوان %~% هر صباحی ضیف نو آید دوان
# 2 هین مگو کین مانند اندر گردنم %~% که هم اکنون باز پرد در عدم
# 3 هرچه آید از جهان غیب‌وش %~% در دلت ضیفست او را دار خوش
PageV05P155
# 1 آن یکی را بیگهان آمد قنق %~% ساخت او را هم‌چو طوق اندر عنق
# 2 خوان کشید او را کرامتها نمود %~% آن شب اندر کوی ایشان سور بود
# 3 مرد زن را گفت پنهانی سخن %~% که امشب ای خاتون دو جامه خواب کن
# 4 پستر ما را بگستر سوی در %~% بهر مهمان گستر آن سوی دگر
# 5 گفت زن خدمت کنم شادی کنم %~% سمع و طاعه ای دو چشم روشنم
# 6 هر دو پستر گسترید و رفت زن %~% سوی ختنه‌سور کرد آنجا وطن
# 7 ماند مهمان عزیز و شوهرش %~% نقل بنهادند از خشک و ترش
# 8 در سمر گفتند هر دو منتجب %~% سرگذشت نیک و بد تا نیم شب
# 9 بعد از آن مهمان ز خواب و از سمر %~% شد در آن پستر که بد آن سوی در
# 10 شوهر از خجلت بدو چیزی نگفت %~% که ترا این سوست ای جان جای خفت
# 11 که برای خواب تو ای بوالکرم %~% پستر آن سوی دگر افکنده‌ام
# 12 آن قراری که به زن او داده بود %~% گشت مبدل و آن طرف مهمان غنود
# 13 آن شب آنجا سخت باران در گرفت %~% کز غلیظی ابرشان آمد شگفت
# 14 زن بیامد بر گمان آنک شو %~% سوی در خفتست و آن سو آن عمو
# 15 رفت عریان در لحاف آن دم عروس %~% داد مهمان را به رغبت چند بوس
# 16 گفت می‌ترسیدم ای مرد کلان %~% خود همان آمد همان آمد همان
# 17 مرد مهمان را گل و باران نشاند %~% بر تو چون صابون سلطانی بماند
# 18 اندرین باران و گل او کی رود %~% بر سر و جان تو او تاوان شود
# 19 زود مهمان جست و گفت این زن بهل %~% موزه دارم غم ندارم من ز گل
# 20 من روان گشتم شما را خیر باد %~% در سفر یک دم مبادا روح شاد
# 21 تا که زوتر جانب معدن رود %~% کین خوشی اندر سفر ره‌زن شود
# 22 زن پشیمان شد از آن گفتار سرد %~% چون رمید و رفت آن مهمان فرد
# 23 زن بسی گفتش که آخر ای امیر %~% گر مزاحی کردم از طیبت مگیر
# 24 سجده و زاری زن سودی نداشت %~% رفت و ایشان را در آن حسرت گذاشت
# 25 جامه ازرق کرد زان پس مرد و زن %~% صورتش دیدند شمعی بی‌لگن
# 26 می‌شد و صحرا ز نور شمع مرد %~% چون بهشت از ظلمت شب گشته فرد
# 27 کرد مهمان خانه خانه خویش را %~% از غم و از خجلت این ماجرا
# 28 در درون هر دو از راه نهان %~% هر زمان گفتی خیال میهمان
# 29 که منم یار خضر صد گنج و جود %~% می‌فشاندم لیک روزیتان نبود
PageV05P156
# 1 هر دمی فکری چو مهمان عزیز %~% آید اندر سینه‌ات هر روز نیز
# 2 فکر را ای جان به جای شخص دان %~% زانک شخص از فکر دارد قدر و جان
# 3 فکر غم گر راه شادی می‌زند %~% کارسازیهای شادی می‌کند
# 4 خانه می‌روبد به تندی او ز غیر %~% تا در آید شادی نو ز اصل خیر
# 5 می‌فشاند برگ زرد از شاخ دل %~% تا بروید برگ سبز متصل
# 6 می‌کند بیخ سرور کهنه را %~% تا خرامد ذوق نو از ما ورا
# 7 غم کند بیخ کژ پوسیده را %~% تا نماید بیخ رو پوشیده را
# 8 غم ز دل هر چه بریزد یا برد %~% در عوض حقا که بهتر آورد
# 9 خاصه آن را که یقینش باشد این %~% که بود غم بنده اهل یقین
# 10 گر ترش‌رویی نیارد ابر و برق %~% رز بسوزد از تبسمهای شرق
# 11 سعد و نحس اندر دلت مهمان شود %~% چون ستاره خانه خانه می‌رود
# 12 آن زمان که او مقیم برج تست %~% باش هم‌چون طالعش شیرین و چست
# 13 تا که با مه چون شود او متصل %~% شکر گوید از تو با سلطان دل
# 14 هفت سال ایوب با صبر و رضا %~% در بلا خوش بود با ضیف خدا
# 15 تا چو وا گردد بلای سخت‌رو %~% پیش حق گوید به صدگون شکر او
# 16 کز محبت با من محبوب کش %~% رو نکرد ایوب یک لحظه ترش
# 17 از وفا و خجلت علم خدا %~% بود چون شیر و عسل او با بلا
# 18 فکر در سینه در آید نو به نو %~% خند خندان پیش او تو باز رو
# 19 که اعذنی خالقی من شره %~% لا تحرمنی انل من بره
# 20 رب اوزعنی لشکر ما اری %~% لا تعقب حسرة لی ان مضی
# 21 آن ضمیر رو ترش را پاس‌دار %~% آن ترش را چون شکر شیرین شمار
# 22 ابر را گر هست ظاهر رو ترش %~% گلشن آرنده‌ست ابر و شوره‌کش
# 23 فکر غم را تو مثال ابر دان %~% با ترش تو رو ترش کم کن چنان
# 24 بوک آن گوهر به دست او بود %~% جهد کن تا از تو او راضی رود
# 25 ور نباشد گوهر و نبود غنی %~% عادت شیرین خود افزون کنی
# 26 جای دیگر سود دارد عادتت %~% ناگهان روزی بر آید حاجتت
# 27 فکرتی کز شادیت مانع شود %~% آن به امر و حکمت صانع شود
# 28 تو مخوان دو چار دانگش ای جوان %~% بوک نجمی باشد و صاحب‌قران
# 29 تو مگو فرعیست او را اصل گیر %~% تا بوی پیوسته بر مقصود چیر
# 30 ور تو آن را فرع گیری و مضر %~% چشم تو در اصل باشد منتظر
# 31 زهر آمد انتظارش اندر چشش %~% دایما در مرگ باشی زان روش
# 32 اصل دان آن را بگیرش در کنار %~% بازره دایم ز مرگ انتظار
PageV05P157
# 1 ای ایاز پر نیاز صدق‌کیش %~% صدق تو از بحر و از کوهست بیش
# 2 نه به وقت شهوتت باشد عثار %~% که رود عقل چو کوهت کاه‌وار
# 3 نه به وقت خشم و کینه صبرهات %~% سست گردد در قرار و در ثبات
# 4 مردی این مردیست نه ریش و ذکر %~% ورنه بودی شاه مردان کیر خر
# 5 حق کرا خواندست در قرآن رجال %~% کی بود این جسم را آنجا مجال
# 6 روح حیوان را چه قدرست ای پدر %~% آخر از بازار قصابان گذر
# 7 صد هزاران سر نهاده بر شکم %~% ارزشان از دنبه و از دم کم
# 8 روسپی باشد که از جولان کیر %~% عقل او موشی شود شهوت چو شیر
PageV05P158
# 1 خواجه‌ای بودست او را دختری %~% زهره‌خدی مه‌رخی سیمین‌بری
# 2 گشت بالغ داد دختر را به شو %~% شو نبود اندر کفائت کفو او
# 3 خربزه چون در رسد شد آبناک %~% گر بنشکافی تلف گردد هلاک
# 4 چون ضرورت بود دختر را بداد %~% او بناکفوی ز تخویف فساد
# 5 گفت دختر را کزین داماد نو %~% خویشتن پرهیز کن حامل مشو
# 6 کز ضرورت بود عقد این گدا %~% این غریب‌اشمار را نبود وفا
# 7 ناگهان به جهد کند ترک همه %~% بر تو طفل او بماند مظلمه
# 8 گفت دختر کای پدر خدمت کنم %~% هست پندت دل‌پذیر و مغتنم
# 9 هر دو روزی هر سه روزی آن پدر %~% دختر خود را بفرمودی حذر
# 10 حامله شد ناگهان دختر ازو %~% چون بود هر دو جوان خاتون و شو
# 11 از پدر او را خفی می‌داشتش %~% پنج ماهه گشت کودک یا که شش
# 12 گشت پیدا گفت بابا چیست این %~% من نگفتم که ازو دوری گزین
# 13 این وصیتهای من خود باد بود %~% که نکردت پند و وعظم هیچ سود
# 14 گفت بابا چون کنم پرهیز من %~% آتش و پنبه‌ست بی‌شک مرد و زن
# 15 پنبه را پرهیز از آتش کجاست %~% یا در آتش کی حفاظست و تقاست
# 16 گفت من گفتم که سوی او مرو %~% تو پذیرای منی او مشو
# 17 در زمان حال و انزال و خوشی %~% خویشتن باید که از وی در کشی
# 18 گفت کی دانم که انزالش کیست %~% این نهانست و بغایت دوردست
# 19 گفت چشمش چون کلاپیسه شود %~% فهم کن که آن وقت انزالش بود
# 20 گفت تا چشمش کلاپیسه شدن %~% کور گشتست این دو چشم کور من
# 21 نیست هر عقلی حقیری پایدار %~% وقت حرص و وقت خشم و کارزار
PageV05P159
# 1 رفت یک صوفی به لشکر در غزا %~% ناگهان آمد قطاریق و وغا
# 2 ماند صوفی با بنه و خیمه و ضعاف %~% فارسان راندند تا صف مصاف
# 3 مثقلان خاک بر جا ماندند %~% سابقون السابقون در راندند
# 4 جنگها کرده مظفر آمدند %~% باز گشته با غنایم سودمند
# 5 ارمغان دادند کای صوفی تو نیز %~% او برون انداخت نستد هیچ چیز
# 6 پس بگفتندش که خشمینی چرا %~% گفت من محروم ماندم از غزا
# 7 زان تلطف هیچ صوفی خوش نشد %~% که میان غزو خنجر کش نشد
# 8 پس بگفتندش که آوردیم اسیر %~% آن یکی را بهر کشتن تو بگیر
# 9 سر ببرش تا تو هم غازی شوی %~% اندکی خوش گشت صوفی دل‌قوی
# 10 که آب را گر در وضو صد روشنیست %~% چونک آن نبود تیمم کردنیست
# 11 برد صوفی آن اسیر بسته را %~% در پس خرگه که آرد او غزا
# 12 دیر ماند آن صوفی آنجا با اسیر %~% قوم گفتا دیر ماند آنجا فقیر
# 13 کافر بسته دو دست او کشتنیست %~% بسملش را موجب تاخیر چیست
# 14 آمد آن یک در تفحص در پیش %~% دید کافر را به بالای ویش
# 15 هم‌چو نر بالای ماده وآن اسیر %~% هم‌چو شیری خفته بالای فقیر
# 16 دستها بسته همی‌خایید او %~% از سر استیز صوفی را گلو
# 17 گبر می‌خایید با دندان گلوش %~% صوفی افتاده به زیر و رفته هوش
# 18 دست‌بسته گبر و هم‌چون گربه‌ای %~% خسته کرده حلق او بی‌حربه‌ای
# 19 نیم کشتش کرده با دندان اسیر %~% ریش او پر خون ز حلق آن فقیر
# 20 هم‌چو تو کز دست نفس بسته دست %~% هم‌چو آن صوفی شدی بی‌خویش و پست
# 21 ای شده عاجز ز تلی کیش تو %~% صد هزاران کوهها در پیش تو
# 22 زین قدر خرپشته مردی از شکوه %~% چون روی بر عقبه‌های هم‌چو کوه
# 23 غازیان کشتند کافر را بتیغ %~% هم در آن ساعت ز حمیت بی‌دریغ
# 24 بر رخ صوفی زدند آب و گلاب %~% تا به هوش آید ز بی‌خویشی و خواب
# 25 چون به خویش آمد بدید آن قوم را %~% پس بپرسیدند چون بد ماجرا
# 26 الله الله این چه حالست ای عزیز %~% این چنین بی‌هوش گشتی از چه چیز
# 27 از اسیر نیم‌کشت بسته‌دست %~% این چنین بی‌هوش افتادی و پست
# 28 گفت چون قصد سرش کردم به خشم %~% طرفه در من بنگرید آن شوخ‌چشم
# 29 چشم را وا کرد پهن او سوی من %~% چشم گردانید و شد هوشم ز تن
# 30 گردش چشمش مرا لشکر نمود %~% من ندانم گفت چون پر هول بود
# 31 قصه کوته کن کزان چشم این چنین %~% رفتم از خود اوفتادم بر زمین
PageV05P160
# 1 قوم گفتندش به پیکار و نبرد %~% با چنین زهره که تو داری مگرد
# 2 چون ز چشم آن اسیر بسته‌دست %~% غرقه گشتی کشتی تو در شکست
# 3 پس میان حمله شیران نر %~% که بود با تیغشان چون گوی سر
# 4 کی توانی کرد در خون آشنا %~% چون نه‌ای با جنگ مردان آشنا
# 5 که ز طاقاطاق گردنها زدن %~% طاق‌طاق جامه کوبان ممتهن
# 6 بس تن بی‌سر که دارد اضطراب %~% بس سر بی‌تن به خون بر چون حباب
# 7 زیر دست و پای اسپان در غزا %~% صد فنا کن غرقه گشته در فنا
# 8 این چنین هوشی که از موشی پرید %~% اندر آن صف تیغ چون خواهد کشید
# 9 چالش است آن حمزه خوردن نیست این %~% تا تو برمالی بخوردن آستین
# 10 نیست حمزه خوردن اینجا تیغ بین %~% حمزه‌ای باید درین صف آهنین
# 11 کار هر نازک‌دلی نبود قتال %~% که گریزد از خیالی چون خیال
# 12 کار ترکانست نه ترکان برو %~% جای ترکان هست خانه خانه شو
PageV05P161
# 1 گفت عیاضی نود بار آمدم %~% تن برهنه بوک زخمی آیدم
# 2 تن برهنه می‌شدم در پیش تیر %~% تا یکی تیری خورم من جای‌گیر
# 3 تیر خوردن بر گلو یا مقتلی %~% در نیابد جز شهیدی مقبلی
# 4 بر تنم یک جایگه بی‌زخم نیست %~% این تنم از تیر چون پرویز نیست
# 5 لیک بر مقتل نیامد تیرها %~% کار بخت است این نه جلدی و دها
# 6 چون شهیدی روزی جانم نبود %~% رفتم اندر خلوت و در چله زود
# 7 در جهاد اکبر افکندم بدن %~% در ریاضت کردن و لاغر شدن
# 8 بانگ طبل غازیان آمد به گوش %~% که خرامیدند جیش غزوکوش
# 9 نفس از باطن مرا آواز داد %~% که به گوش حس شنیدم بامداد
# 10 خیز هنگام غزا آمد برو %~% خویش را در غزو کردن کن گرو
# 11 گفتم ای نفس خبیث بی‌وفا %~% از کجا میل غزا تو از کجا
# 12 راست گوی ای نفس کین حیلت‌گریست %~% ورنه نفس شهوت از طاعت بریست
# 13 گر نگویی راست حمله آرمت %~% در ریاضت سخت‌تر افشارمت
# 14 نفس بانگ آورد آن دم از درون %~% با فصاحت بی‌دهان اندر فسون
# 15 که مرا هر روز اینجا می‌کشی %~% جان من چون جان گبران می‌کشی
# 16 هیچ کس را نیست از حالم خبر %~% که مرا تو می‌کشی بی‌خواب و خور
# 17 در غزا بجهم به یک زخم از بدن %~% خلق بیند مردی و ایثار من
# 18 گفتم ای نفسک منافق زیستی %~% هم منافق می‌مری تو چیستی
# 19 در دو عالم تو مرایی بوده‌ای %~% در دو عالم تو چنین بیهوده‌ای
# 20 نذر کردم که ز خلوت هیچ من %~% سر برون نارم چو زنده‌ست این بدن
# 21 زانک در خلوت هر آنچ تن کند %~% نه از برای روی مرد و زن کند
# 22 جنبش و آرامش اندر خلوتش %~% جز برای حق نباشد نیتش
# 23 این جهاد اکبرست آن اصغرست %~% هر دو کار رستمست و حیدرست
# 24 کار آن کس نیست کو را عقل و هوش %~% پرد از تن چون بجنبد دنب موش
# 25 آن چنان کس را بباید چون زنان %~% دور بودن از مصاف و از سنان
# 26 صوفیی آن صوفیی این اینت حیف %~% آن ز سوزن کشته این را طعمه سیف
# 27 نقش صوفی باشد او را نیست جان %~% صوفیان بدنام هم زین صوفیان
# 28 بر در و دیوار جسم گل‌سرشت %~% حق ز غیرت نقش صد صوفی نبشت
# 29 تا ز سحر آن نقشها جنبان شود %~% تا عصای موسوی پنهان شود
# 30 نقشها را میخورد صدق عصا %~% چشم فرعونیست پر گرد و حصا
# 31 صوفی دیگر میان صف حرب %~% اندر آمد بیست بار از بهر ضرب
# 32 با مسلمانان به کافر وقت کر %~% وانگشت او با مسلمانان به فر
# 33 زخم خورد و بست زخمی را که خورد %~% بار دیگر حمله آورد و نبرد
# 34 تا نمیرد تن به یک زخم از گزاف %~% تا خورد او بیست زخم اندر مصاف
# 35 حیفش آمد که به زخمی جان دهد %~% جان ز دست صدق او آسان رهد
PageV05P162
# 1 آن یکی بودش به کف در چل درم %~% هر شب افکندی یکی در آب یم
# 2 تا که گردد سخت بر نفس مجاز %~% در تانی درد جان کندن دراز
# 3 با مسلمانان بکر او پیش رفت %~% وقت فر او وا نگشت از خصم تفت
# 4 زخم دیگر خورد آن را هم ببست %~% بیست کرت رمح و تیر از وی شکست
# 5 بعد از آن قوت نماند افتاد پیش %~% مقعد صدق او ز صدق عشق خویش
# 6 صدق جان دادن بود هین سابقوا %~% از نبی برخوان رجال صدقوا
# 7 این همه مردن نه مرگ صورتست %~% این بدن مر روح را چون آلتست
# 8 ای بسا خامی که ظاهر خونش ریخت %~% لیک نفس زنده آن جانب گریخت
# 9 آلتش بشکست و ره‌زن زنده ماند %~% نفس زنده‌ست ارچه مرکب خون فشاند
# 10 اسپ کشت و راه او رفته نشد %~% جز که خام و زشت و آشفته نشد
# 11 گر بهر خون ریزیی گشتی شهید %~% کافری کشته بدی هم بوسعید
# 12 ای بسا نفس شهید معتمد %~% مرده در دنیا چو زنده می‌رود
# 13 روح ره‌زن مرد و تن که تیغ اوست %~% هست باقی در کف آن غزوجوست
# 14 تیغ آن تیغست مرد آن مرد نیست %~% لیک این صورت ترا حیران کنیست
# 15 نفس چون مبدل شود این تیغ تن %~% باشد اندر دست صنع ذوالمنن
# 16 آن یکی مردیست قوتش جمله درد %~% این دگر مردی میان‌تی هم‌چو گرد
PageV05P163
# 1 مر خلیفه مصر را غماز گفت %~% که شه موصل به حوری گشت جفت
# 2 یک کنیزک دارد او اندر کنار %~% که به عالم نیست مانندش نگار
# 3 در بیان ناید که حسنش بی‌حدست %~% نقش او اینست که اندر کاغذست
# 4 نقش در کاغذ چو دید آن کیقباد %~% خیره گشت و جام از دستش فتاد
# 5 پهلوانی را فرستاد آن زمان %~% سوی موصل با سپاه بس گران
# 6 که اگر ندهد به تو آن ماه را %~% برکن از بن آن در و درگاه را
# 7 ور دهد ترکش کن و مه را بیار %~% تا کشم من بر زمین مه در کنار
# 8 پهلوان شد سوی موصل با حشم %~% با هزاران رستم و طبل و علم
# 9 چون ملخها بی‌عدد بر گرد کشت %~% قاصد اهلاک اهل شهر گشت
# 10 هر نواحی منجنیقی از نبرد %~% هم‌چو کوه قاف او بر کار کرد
# 11 زخم تیر و سنگهای منجنیق %~% تیغها در گرد چون برق از بریق
# 12 هفته‌ای کرد این چنین خون‌ریز گرم %~% برج سنگین سست شد چون موم نرم
# 13 شاه موصل دید پیگار مهول %~% پس فرستاد از درون پیشش رسول
# 14 که چه می‌خواهی ز خون مؤمنان %~% کشته می‌گردند زین حرب گران
# 15 گر مرادت ملک شهر موصلست %~% بی‌چنین خون‌ریز اینت حاصلست
# 16 من روم بیرون شهر اینک در آ %~% تا نگیرد خون مظلومان ترا
# 17 ور مرادت مال و زر و گوهرست %~% این ز ملک شهر خود آسان‌ترست
PageV05P164
# 1 چون رسول آمد به پیش پهلوان %~% داد کاغذ اندرو نقش و نشان
# 2 بنگر اندر کاغذ این را طالبم %~% هین بده ورنه کنون من غالبم
# 3 چون رسول آمد بگفت آن شاه نر %~% صورتی کم گیر زود این را ببر
# 4 من نیم در عهد ایمان بت‌پرست %~% بت بر آن بت‌پرست اولیترست
# 5 چونک آوردش رسول آن پهلوان %~% گشت عاشق بر جمالش آن زمان
# 6 عشق بحری آسمان بر وی کفی %~% چون زلیخا در هوای یوسفی
# 7 دور گردونها ز موج عشق دان %~% گر نبودی عشق بفسردی جهان
# 8 کی جمادی محو گشتی در نبات %~% کی فدای روح گشتی نامیات
# 9 روح کی گشتی فدای آن دمی %~% کز نسیمش حامله شد مریمی
# 10 هر یکی بر جا ترنجیدی چو یخ %~% کی بدی پران و جویان چون ملخ
# 11 ذره ذره عاشقان آن کمال %~% می‌شتابد در علو هم‌چون نهال
# 12 سبح لله هست اشتابشان %~% تنقیه تن می‌کنند از بهر جان
# 13 پهلوان چه را چو ره پنداشته %~% شوره‌اش خوش آمده حب کاشته
# 14 چون خیالی دید آن خفته به خواب %~% جفت شد با آن و از وی رفت آب
# 15 چون برفت آن خواب و شد بیدار زود %~% دید که آن لعبت به بیداری نبود
# 16 گفت بر هیچ آب خود بردم دریغ %~% عشوه آن عشوه‌ده خوردم دریغ
# 17 پهلوان تن بد آن مردی نداشت %~% تخم مردی در چنان ریگی بکاشت
# 18 مرکب عشقش دریده صد لگام %~% نعره می‌زد لا ابالی بالحمام
# 19 ایش ابالی بالخلیفه فی‌الهوی %~% استوی عندی وجودی والتوی
# 20 این چنین سوزان و گرم آخر مکار %~% مشورت کن با یکی خاوندگار
# 21 مشورت کو عقل کو سیلاب آز %~% در خرابی کرد ناخنها دراز
# 22 بین ایدی سد و سوی خلف سد %~% پیش و پس کم بیند آن مفتون خد
# 23 آمده در قصدجان سیل سیاه %~% تا که روبه افکند شیری به چاه
# 24 از چهی بنموده معدومی خیال %~% تا در اندازد اسودا کالجبال
# 25 هیچ‌کس را با زنان محرم مدار %~% که مثال این دو پنبه‌ست و شرار
# 26 آتشی باید بشسته ز آب حق %~% هم‌چو یوسف معتصم اندر زهق
# 27 کز زلیخای لطیف سروقد %~% هم‌چو شیران خویشتن را واکشد
# 28 بازگشت از موصل و می‌شد به راه %~% تا فرود آمد به بیشه و مرج‌گاه
# 29 آتش عشقش فروزان آن چنان %~% که نداند او زمین از آسمان
# 30 قصد آن مه کرد اندر خیمه او %~% عقل کو و از خلیفه خوف کو
# 31 چون زند شهوت درین وادی دهل %~% چیست عقل تو فجل ابن الفجل
# 32 صد خلیفه گشته کمتر از مگس %~% پیش چشم آتشینش آن نفس
# 33 چون برون انداخت شلوار و نشست %~% در میان پای زن آن زن‌پرست
# 34 چون ذکر سوی مقر می‌رفت راست %~% رستخیز و غلغل از لشکر بخاست
# 35 برجهید و کون‌برهنه سوی صف %~% ذوالفقاری هم‌چو آتش او به کف
# 36 دید شیر نر سیه از نیستان %~% بر زده بر قلب لشکر ناگهان
# 37 تازیان چون دیو در جوش آمده %~% هر طویله و خیمه اندر هم زده
# 38 شیر نر گنبذ همی‌کرد از لغز %~% در هوا چون موج دریا بیست گز
# 39 پهلوان مردانه بود و بی‌حذر %~% پیش شیر آمد چو شیر مست نر
# 40 زد به شمشیر و سرش را بر شکافت %~% زود سوی خیمه مه‌رو شتافت
# 41 چونک خود را او بدان حوری نمود %~% مردی او هم‌چنین بر پای بود
# 42 با چنان شیری به چالش گشت جفت %~% مردی او مانده بر پای و نخفت
# 43 آن بت شیرین‌لقای ماه‌رو %~% در عجب در ماند از مردی او
# 44 جفت شد با او به شهوت آن زمان %~% متحد گشتند حالی آن دو جان
# 45 ز اتصال این دو جان با همدگر %~% می‌رسد از غیبشان جانی دگر
# 46 رو نماید از طریق زادنی %~% گر نباشد از علوقش ره‌زنی
# 47 هر کجا دو کس به مهری یا به کین %~% جمع آید ثالثی زاید یقین
# 48 لیک اندر غیب زاید آن صور %~% چون روی آن سو ببینی در نظر
# 49 آن نتایج از قرانات تو زاد %~% هین مگرد از هر قرینی زود شاد
# 50 منتظر می‌باش آن میقات را %~% صدق دان الحاق ذریات را
# 51 کز عمل زاییده‌اند و از علل %~% هر یکی را صورت و نطق و طلل
# 52 بانگشان درمی‌رسد زان خوش حجال %~% کای ز ما غافل هلا زوتر تعال
# 53 منتظر در غیب جان مرد و زن %~% مول مولت چیست زوتر گام زن
# 54 راه گم کرد او از آن صبح دروغ %~% چون مگس افتاد اندر دیگ دوغ
PageV05P165
# 1 چند روزی هم بر آن بد بعد از آن %~% شد پشیمان او از آن جرم گران
# 2 داد سوگندش کای خورشیدرو %~% با خلیفه زینچ شد رمزی مگو
# 3 چون ندید او را خلیفه مست گشت %~% پس ز بام افتاد او را نیز طشت
# 4 دید صد چندان که وصفش کرده بود %~% کی بود خود دیده مانند شنود
# 5 وصف تصویرست بهر چشم هوش %~% صورت آن چشم دان نه زان گوش
# 6 کرد مردی از سخن‌دانی سال %~% حق و باطل چیست ای نیکو مقال
# 7 گوش را بگرفت و گفت این باطلست %~% چشم حقست و یقینش حاصلست
# 8 آن به نسبت باطل آمد پیش این %~% نسبتست اغلب سخنها ای امین
# 9 ز آفتاب ار کرد خفاش احتجاب %~% نیست محجوب از خیال آفتاب
# 10 خوف او را خود خیالش می‌دهد %~% آن خیالش سوی ظلمت می‌کشد
# 11 آن خیال نور می‌ترساندش %~% بر شب ظلمات می‌چفساندش
# 12 از خیال دشمن و تصویر اوست %~% که تو بر چفسیده‌ای بر یار و دوست
# 13 موسیا کشفت لمع بر که فراشت %~% آن مخیل تاب تحقیقت نداشت
# 14 هین مشو غره بدانک قابلی %~% مر خیالش را و زین ره واصلی
# 15 از خیال حرب نهراسید کس %~% لا شجاعه قبل حرب این دان و بس
# 16 بر خیال حرب خیز اندر فکر %~% می‌کند چون رستمان صد کر و فر
# 17 نقش رستم که آن به حمامی بود %~% قرن حمله فکر هر خامی بود
# 18 این خیال سمع چون مبصر شود %~% حیز چه بود رستمی مضطر شود
# 19 جهد کن کز گوش در چشمت رود %~% آنچ که آن باطل بدست آن حق شود
# 20 زان سپس گوشت شود هم طبع چشم %~% گوهری گردد دو گوش هم‌چو یشم
# 21 بلک جمله تن چو آیینه شود %~% جمله چشم و گوهر سینه شود
# 22 گوش انگیزد خیال و آن خیال %~% هست دلاله وصال آن جمال
# 23 جهد کن تا این خیال افزون شود %~% تا دلاله رهبر مجنون شود
# 24 آن خلیفه گول هم یک چند نیز %~% ریش گاوی کرد خوش با آن کنیز
# 25 ملک را تو ملک غرب و شرق گیر %~% چون نمی‌ماند تو آن را برق گیر
# 26 مملکت کان می‌نماند جاودان %~% ای دلت خفته تو آن را خواب دان
# 27 تا چه خواهی کرد آن باد و بروت %~% که بگیرد هم‌چو جلادی گلوت
# 28 هم درین عالم بدان که مامنیست %~% از منافق کم شنو کو گفت نیست
PageV05P166
# 1 حجتش اینست گوید هر دمی %~% گر بدی چیزی دگر هم دیدمی
# 2 گر نبیند کودکی احوال عقل %~% عاقلی هرگز کند از عقل نقل
# 3 ور نبیند عاقلی احوال عشق %~% کم نگردد ماه نیکوفال عشق
# 4 حسن یوسف دیده اخوان ندید %~% از دل یعقوب کی شد ناپدید
# 5 مر عصا را چشم موسی چوب دید %~% چشم غیبی افعی و آشوب دید
# 6 چشم سر با چشم سر در جنگ بود %~% غالب آمد چشم سر حجت نمود
# 7 چشم موسی دست خود را دست دید %~% پیش چشم غیب نوری بد پدید
# 8 این سخن پایان ندارد در کمال %~% پیش هر محروم باشد چون خیال
# 9 چون حقیقت پیش او فرج و گلوست %~% کم بیان کن پیش او اسرار دوست
# 10 پیش ما فرج و گلو باشد خیال %~% لاجرم هر دم نماید جان جمال
# 11 هر که را فرج و گلو آیین و خوست %~% آن لکم دین ولی دین بهر اوست
# 12 با چنان انکار کوته کن سخن %~% احمدا کم گوی با گبر کهن
PageV05P167
# 1 آن خلیفه کرد رای اجتماع %~% سوی آن زن رفت از بهر جماع
# 2 ذکر او کرد و ذکر بر پای کرد %~% قصد خفت و خیز مهرافزای کرد
# 3 چون میان پای آن خاتون نشست %~% پس قضا آمد ره عیشش ببست
# 4 خشت و خشت موش در گوشش رسید %~% خفت کیرش شهوتش کلی رمید
# 5 وهم آن کز مار باشد این صریر %~% که همی‌جنبد بتندی از حصیر
PageV05P168
# 1 زن بدید آن سستی او از شگفت %~% آمد اندر قهقهه خنده‌ش گرفت
# 2 یادش آمد مردی آن پهلوان %~% که بکشت او شیر و اندامش چنان
# 3 غالب آمد خنده زن شد دراز %~% جهد می‌کرد و نمی‌شد لب فراز
# 4 سخت می‌خندید هم‌چون بنگیان %~% غالب آمد خنده بر سود و زیان
# 5 هرچه اندیشید خنده می‌فزود %~% هم‌چو بند سیل ناگاهان گشود
# 6 گریه و خنده غم و شادی دل %~% هر یکی را معدنی دان مستقل
# 7 هر یکی را مخزنی مفتاح آن %~% ای برادر در کف فتاح دان
# 8 هیچ ساکن می‌نشد آن خنده زو %~% پس خلیفه طیره گشت و تندخو
# 9 زود شمشیر از غلافش بر کشید %~% گفت سر خنده واگو ای پلید
# 10 در دلم زین خنده ظنی اوفتاد %~% راستی گو عشوه نتوانیم داد
# 11 ور خلاف راستی بفریبیم %~% یا بهانه چرب آری تو به دم
# 12 من بدانم در دل من روشنیست %~% بایدت گفتن هر آنچ گفتنیست
# 13 در دل شاهان تو ماهی دان سطبر %~% گرچه گه گه شد ز غفلت زیر ابر
# 14 یک چراغی هست در دل وقت گشت %~% وقت خشم و حرص آید زیر طشت
# 15 آن فراست این زمان یار منست %~% گر نگویی آنچ حق گفتنست
# 16 من بدین شمشیر برم گردنت %~% سود نبود خود بهانه کردنت
# 17 ور بگویی راست آزادت کنم %~% حق یزدان نشکنم شادت کنم
# 18 هفت مصحف آن زمان برهم نهاد %~% خورد سوگند و چنین تقریر داد
PageV05P169
# 1 زن چو عاجز شد بگفت احوال را %~% مردی آن رستم صد زال را
# 2 شرح آن گردک که اندر راه بود %~% یک به یک با آن خلیفه وا نمود
# 3 شیر کشتن سوی خیمه آمدن %~% وان ذکر قایم چو شاخ کرگدن
# 4 باز این سستی این ناموس‌کوش %~% کو فرو مرد از یکی خش خشت موش
# 5 رازها را می‌کند حق آشکار %~% چون بخواهد رست تخم بد مکار
# 6 آب و ابر و آتش و این آفتاب %~% رازها را می برآرد از تراب
# 7 این بهار نو ز بعد برگ‌ریز %~% هست برهان وجود رستخیز
# 8 در بهار آن سرها پیدا شود %~% هر چه خوردست این زمین رسوا شود
# 9 بر دمد آن از دهان و از لبش %~% تا پدید آید ضمیر و مذهبش
# 10 سر بیخ هر درختی و خورش %~% جملگی پیدا شود آن بر سرش
# 11 هر غمی کز وی تو دل آزرده‌ای %~% از خمار می بود کان خورده‌ای
# 12 لیک کی دانی که آن رنج خمار %~% از کدامین می بر آمد آشکار
# 13 این خمار اشکوفه آن دانه است %~% آن شناسد کاگه و فرزانه است
# 14 شاخ و اشکوفه نماند دانه را %~% نطفه کی ماند تن مردانه را
# 15 نیست مانندا هیولا با اثر %~% دانه کی ماننده آمد با شجر
# 16 نطفه از نانست کی باشد چو نان %~% مردم از نطفه‌ست کی باشد چنان
# 17 جنی از نارست کی ماند به نار %~% از بخارست ابر و نبود چون بخار
# 18 از دم جبریل عیسی شد پدید %~% کی به صورت هم‌چو او بد یا ندید
# 19 آدم از خاکست کی ماند به خاک %~% هیچ انگوری نمی‌ماند به تاک
# 20 کی بود دزدی به شکل پای‌دار %~% کی بود طاعت چو خلد پایدار
# 21 هیچ اصلی نیست مانند اثر %~% پس ندانی اصل رنج و درد سر
# 22 لیک بی‌اصلی نباشدت این جزا %~% بی‌گناهی کی برنجاند خدا
# 23 آنچ اصلست و کشنده آن شی است %~% گر نمی‌ماند بوی هم از وی است
# 24 پس بدان رنجت نتیجه زلتیست %~% آفت این ضربتت از شهوتیست
# 25 گر ندانی آن گنه را ز اعتبار %~% زود زاری کن طلب کن اغتفار
# 26 سجده کن صد بار می‌گوی ای خدا %~% نیست این غم غیر درخورد و سزا
# 27 ای تو سبحان پاک از ظلم و ستم %~% کی دهی بی‌جرم جان را درد و غم
# 28 من معین می‌ندانم جرم را %~% لیک هم جرمی بباید گرم را
# 29 چون بپوشیدی سبب را ز اعتبار %~% دایما آن جرم را پوشیده دار
# 30 که جزا اظهار جرم من بود %~% کز سیاست دزدیم ظاهر شود
PageV05P170
# 1 شاه با خود آمد استغفار کرد %~% یاد جرم و زلت و اصرار کرد
# 2 گفت با خود آنچ کردم با کسان %~% شد جزای آن به جان من رسان
# 3 قصد جفت دیگران کردم ز جاه %~% بر من آمد آن و افتادم به چاه
# 4 من در خانه کسی دیگر زدم %~% او در خانه مرا زد لاجرم
# 5 هر که با اهل کسان شد فسق‌جو %~% اهل خود را دان که قوادست او
# 6 زانک مثل آن جزای آن شود %~% چون جزای سیئه مثلش بود
# 7 چون سبب کردی کشیدی سوی خویش %~% مثل آن را پس تو دیوثی و بیش
# 8 غصب کردم از شه موصل کنیز %~% غصب کردند از من او را زود نیز
# 9 او کامین من بد و لالای من %~% خاینش کرد آن خیانتهای من
# 10 نیست وقت کین‌گزاری و انتقام %~% من به دست خویش کردم کار خام
# 11 گر کشم کینه بر آن میر و حرم %~% آن تعدی هم بیاید بر سرم
# 12 هم‌چنانک این یک بیامد در جزا %~% آزمودم باز نزمایم ورا
# 13 درد صاحب موصلم گردن شکست %~% من نیارم این دگر را نیز خست
# 14 داد حق‌مان از مکافات آگهی %~% گفت ان عدتم به عدنا به
# 15 چون فزونی کردن اینجا سود نیست %~% غیر صبر و مرحمت محمود نیست
# 16 ربنا انا ظلمنا سهو رفت %~% رحمتی کن ای رحیمیهات رفت
# 17 عفو کردم تو هم از من عفو کن %~% از گناه نو ز زلات کهن
# 18 گفت اکنون ای کنیزک وا مگو %~% این سخن را که شنیدم من ز تو
# 19 با امیرت جفت خواهم کرد من %~% الله الله زین حکایت دم مزن
# 20 تا نگردد او ز رویم شرمسار %~% کو یکی بد کرد و نیکی صد هزار
# 21 بارها من امتحانش کرده‌ام %~% خوب‌تر از تو بدو بسپرده‌ام
# 22 در امانت یافتم او را تمام %~% این قضایی بود هم از کرده‌هام
# 23 پس به خود خواند آن امیر خویش را %~% کشت در خود خشم قهراندیش را
# 24 کرد با او یک بهانه دل‌پذیر %~% که شدستم زین کنیزک من نفیر
# 25 زان سبب کز غیرت و رشک کنیز %~% مادر فرزند دارد صد ازیز
# 26 مادر فرزند را بس حقهاست %~% او نه درخورد چنین جور و جفاست
# 27 رشک و غیرت می‌برد خون می‌خورد %~% زین کنیزک سخت تلخی می‌برد
# 28 چون کسی را داد خواهم این کنیز %~% پس ترا اولیترست این ای عزیز
# 29 که تو جانبازی نمودی بهر او %~% خوش نباشد دادن آن جز به تو
# 30 عقد کردش با امیر او را سپرد %~% کرد خشم و حرص را او خرد و مرد
PageV05P171
# 1 گر بدش سستی نری خران %~% بود او را مردی پیغامبران
# 2 ترک خشم و شهوت و حرص‌آوری %~% هست مردی و رگ پیغامبری
# 3 نری خر گو مباش اندر رگش %~% حق همی خواند الغ بگلربگش
# 4 مرده‌ای باشم به من حق بنگرد %~% به از آن زنده که باشد دور و رد
# 5 مغز مردی این شناس و پوست آن %~% آن برد دوزخ برد این در جنان
# 6 حفت الجنه مکاره را رسید %~% حفت النار از هوا آمد پدید
# 7 ای ایاز شیر نر دیوکش %~% مردی خر کم فزون مردی هش
# 8 آنچ چندین صدر ادراکش نکرد %~% لعب کودک بود پیشت اینت مرد
# 9 ای به دیده لذت امر مرا %~% جان سپرده بهر امرم در وفا
# 10 داستان ذوق امر و چاشنیش %~% بشنو اکنون در بیان معنویش
PageV05P172
# 1 شاه روزی جانب دیوان شتافت %~% جمله ارکان را در آن دیوان بیافت
# 2 گوهری بیرون کشید او مستنیر %~% پس نهادش زود در کف وزیر
# 3 گفت چونست و چه ارزد این گهر %~% گفت به ارزد ز صد خروار زر
# 4 گفت بشکن گفت چونش بشکنم %~% نیک‌خواه مخزن و مالت منم
# 5 چون روا دارم که مثل این گهر %~% که نیاید در بها گردد هدر
# 6 گفت شاباش و بدادش خلعتی %~% گوهر از وی بستد آن شاه و فتی
# 7 کرد ایثار وزیر آن شاه جود %~% هر لباس و حله کو پوشیده بود
# 8 ساعتیشان کرد مشغول سخن %~% از قضیه تازه و راز کهن
# 9 بعد از آن دادش به دست حاجبی %~% که چه ارزد این به پیش طالبی
# 10 گفت ارزد این به نیمه مملکت %~% کش نگهدارا خدا از مهلکت
# 11 گفت بشکن گفت ای خورشیدتیغ %~% بس دریغست این شکستن را دریغ
# 12 قیمتش بگذار بین تاب و لمع %~% که شدست این نور روز او را تبع
# 13 دست کی جنبد مرا در کسر او %~% که خزینه شاه را باشم عدو
# 14 شاه خلعت داد ادرارش فزود %~% پس دهان در مدح عقل او گشود
# 15 بعد یک ساعت به دست میر داد %~% در را آن امتحان کن باز داد
# 16 او همین گفت و همه میران همین %~% هر یکی را خلعتی داد او ثمین
# 17 جامگیهاشان همی‌افزود شاه %~% آن خسیسان را ببرد از ره به جاه
# 18 این چنین گفتند پنجه شصت امیر %~% جمله یک یک هم به تقلید وزیر
# 19 گرچه تقلدست استون جهان %~% هست رسوا هر مقلد ز امتحان
PageV05P173
# 1 ای ایاز اکنون نگویی کین گهر %~% چند می‌ارزد بدین تاب و هنر
# 2 گفت افزون زانچ تانم گفت من %~% گفت اکنون زود خردش در شکن
# 3 سنگها در آستین بودش شتاب %~% خرد کردش پیش او بود آن صواب
# 4 ز اتفاق طالع با دولتش %~% دست داد آن لحظه نادر حکمتش
# 5 یا به خواب این دیده بود آن پر صفا %~% کرده بود اندر بغل دو سنگ را
# 6 هم‌چو یوسف که درون قعر چاه %~% کشف شد پایان کارش از اله
# 7 هر که را فتح و ظفر پیغام داد %~% پیش او یک شد مراد و بی‌مراد
# 8 هر که پایندان وی شد وصل یار %~% او چه ترسد از شکست و کارزار
# 9 چون یقین گشتش که خواهد کرد مات %~% فوت اسپ و پیل هستش ترهات
# 10 گر برد اسپش هر آنک اسپ‌جوست %~% اسپ رو گو نه که پیش آهنگ اوست
# 11 مرد را با اسپ کی خویشی بود %~% عشق اسپش از پی پیشی بود
# 12 بهر صورتها مکش چندین زحیر %~% بی‌صداع صورتی معنی بگیر
# 13 هست زاهد را غم پایان کار %~% تا چه باشد حال او روز شمار
# 14 عارفان ز آغاز گشته هوشمند %~% از غم و احوال آخر فارغ‌اند
# 15 بود عارف را همین خوف و رجا %~% سابقه‌دانیش خورد آن هر دو را
# 16 دید کو سابق زراعت کرد ماش %~% او همی‌داند چه خواهد بود چاش
# 17 عارفست و باز رست از خوف و بیم %~% های هو را کرد تیغ حق دو نیم
# 18 بود او را بیم و اومید از خدا %~% خوف فانی شد عیان گشت آن رجا
# 19 چون شکست او گوهر خاص آن زمان %~% زان امیران خاست صد بانگ و فغان
# 20 کین چه بی‌باکیست والله کافرست %~% هر که این پر نور گوهر را شکست
# 21 وآن جماعت جمله از جهل و عما %~% در شکسته در امر شاه را
# 22 قیمتی گوهر نتیجه مهر و ود %~% بر چنان خاطر چرا پوشیده شد
PageV05P174
# 1 گفت ایاز ای مهتران نامور %~% امر شه بهتر به قیمت یا گهر
# 2 امر سلطان به بود پیش شما %~% یا که این نیکو گهر بهر خدا
# 3 ای نظرتان بر گهر بر شاه نه %~% قبله‌تان غولست و جاده راه نه
# 4 من ز شه بر می‌نگردانم بصر %~% من چو مشرک روی نارم با حجر
# 5 بی‌گهر جانی که رنگین سنگ را %~% برگزیند پس نهد شاه مرا
# 6 پشت سوی لعبت گل‌رنگ کن %~% عقل در رنگ‌آورنده دنگ کن
# 7 اندر آ در جو سبو بر سنگ زن %~% آتش اندر بو و اندر رنگ زن
# 8 گر نه‌ای در راه دین از ره‌زنان %~% رنگ و بو مپرست مانند زنان
# 9 سر فرود انداختند آن مهتران %~% عذرجویان گشه زان نسیان به جان
# 10 از دل هر یک دو صد آه آن زمان %~% هم‌چو دودی می‌شدی تا آسمان
# 11 کرد اشارت شه به جلاد کهن %~% که ز صدرم این خسان را دور کن
# 12 این خسان چه لایق صدر من‌اند %~% کز پی سنگ امر ما را بشکنند
# 13 امر ما پیش چنین اهل فساد %~% بهر رنگین سنگ شد خوار و کساد
PageV05P175
# 1 پس ایاز مهرافزا بر جهید %~% پیش تخت آن الغ سلطان دوید
# 2 سجده‌ای کرد و گلوی خود گرفت %~% کای قبادی کز تو چرخ آرد شگفت
# 3 ای همایی که همایان فرخی %~% از تو دارند و سخاوت هر سخی
# 4 ای کریمی که کرمهای جهان %~% محو گردد پیش ایثارت نهان
# 5 ای لطیفی که گل سرخت بدید %~% از خجالت پیرهن را بر درید
# 6 از غفوری تو غفران چشم‌سیر %~% روبهان بر شیر از عفو تو چیر
# 7 جز که عفو تو کرا دارد سند %~% هر که با امر تو بی‌باکی کند
# 8 غفلت و گستاخی این مجرمان %~% از وفور عفو تست ای عفولان
# 9 دایما غفلت ز گستاخی دمد %~% که برد تعظیم از دیده رمد
# 10 غفلت و نسیان بد آموخته %~% ز آتش تعظیم گردد سوخته
# 11 هیبتش بیداری و فطنت دهد %~% سهو نسیان از دلش بیرون جهد
# 12 وقت غارت خواب ناید خلق را %~% تا بنرباید کسی زو دلق را
# 13 خواب چون در می‌رمد از بیم دلق %~% خواب نسیان کی بود با بیم حلق
# 14 لاتؤاخذ ان نسینا شد گواه %~% که بود نسیان بوجهی هم گناه
# 15 زانک استکمال تعظیم او نکرد %~% ورنه نسیان در نیاوردی نبرد
# 16 گرچه نسیان لابد و ناچار بود %~% در سبب ورزیدن او مختار بود
# 17 که تهاون کرد در تعظیمها %~% تا که نسیان زاد یا سهو و خطا
# 18 هم‌چو مستی کو جنایتها کند %~% گوید او معذور بودم من ز خود
# 19 گویدش لیکن سبب ای زشتکار %~% از تو بد در رفتن آن اختیار
# 20 بی‌خودی نامد بخود تش خواندی %~% اختیارت خود نشد تش راندی
# 21 گر رسیدی مستی بی‌جهد تو %~% حفظ کردی ساقی جان عهد تو
# 22 پشت‌دارت بودی او و عذرخواه %~% من غلام زلت مست اله
# 23 عفوهای جمله عالم ذره‌ای %~% عکس عفوت ای ز تو هر بهره‌ای
# 24 عفوها گفته ثنای عفو تو %~% نیست کفوش ایها الناس اتقوا
# 25 جانشان بخش و ز خودشان هم مران %~% کام شیرین تو اند ای کامران
# 26 رحم کن بر وی که روی تو بدید %~% فرقت تلخ تو چون خواهد کشید
# 27 از فراق و هجر می‌گویی سخن %~% هر چه خواهی کن ولیکن این مکن
# 28 صد هزاران مرگ تلخ شصت تو %~% نیست مانند فراق روی تو
# 29 تلخی هجر از ذکور و از اناث %~% دور دار ای مجرمان را مستغاث
# 30 بر امید وصل تو مردن خوشست %~% تلخی هجر تو فوق آتشست
# 31 گبر می‌گوید میان آن سقر %~% چه غمم بودی گرم کردی نظر
# 32 کان نظر شیرین کننده رنجهاست %~% ساحران را خونبهای دست و پاست
PageV05P176
# 1 نعره لا ضیر بشنید آسمان %~% چرخ گویی شد پی آن صولجان
# 2 ضربت فرعون ما را نیست ضیر %~% لطف حق غالب بود بر قهر غیر
# 3 گر بدانی سر ما را ای مضل %~% می‌رهانیمان ز رنج ای کوردل
# 4 هین بیا زین سو ببین کین ارغنون %~% می‌زند یا لیت قومی یعلمون
# 5 داد ما را داد حق فرعونیی %~% نه چو فرعونیت و ملکت فانیی
# 6 سر بر آر و ملک بین زنده و جلیل %~% ای شده غره به مصر و رود نیل
# 7 گر تو ترک این نجس خرقه کنی %~% نیل را در نیل جان غرقه کنی
# 8 هین بدار از مصر ای فرعون دست %~% در میان مصر جان صد مصر هست
# 9 تو انا رب همی‌گویی به عام %~% غافل از ماهیت این هر دو نام
# 10 رب بر مربوب کی لرزان بود %~% کی انادان بند جسم و جان بود
# 11 نک انا ماییم رسته از انا %~% از انای پر بلای پر عنا
# 12 آن انایی بر تو ای سگ شوم بود %~% در حق ما دولت محتوم بود
# 13 گر نبودیت این انایی کینه‌کش %~% کی زدی بر ما چنین اقبال خوش
# 14 شکر آنک از دار فانی می‌رهیم %~% بر سر این دار پندت می‌دهیم
# 15 دار قتل ما براق رحلتست %~% دار ملک تو غرور و غفلتست
# 16 این حیاتی خفیه در نقش ممات %~% وان مماتی خفیه در قشر حیات
# 17 می‌نماید نور نار و نار نور %~% ورنه دنیا کی بدی دارالغرور
# 18 هین مکن تعجیل اول نیست شو %~% چون غروب آری بر آ از شرق ضو
# 19 از انایی ازل دل دنگ شد %~% این انایی سرد گشت و ننگ شد
# 20 زان انای بی‌انا خوش گشت جان %~% شد جهان او از انایی جهان
# 21 از انا چون رست اکنون شد انا %~% آفرینها بر انای بی عنا
# 22 کو گریزان و انایی در پیش %~% می‌دود چون دید وی را بی ویش
# 23 طالب اویی نگردد طالبت %~% چون بمردی طالبت شد مطلبت
# 24 زنده‌ای کی مرده‌شو شوید ترا %~% طالبی کی مطلبت جوید ترا
# 25 اندرین بحث ار خرده ره‌بین بدی %~% فخر رازی رازدان دین بدی
# 26 لیک چون من لمن یذق لم یدر بود %~% عقل و تخییلات او حیرت فزود
# 27 کی شود کشف از تفکر این انا %~% آن انا مکشوف شد بعد از فنا
# 28 می‌فتد این عقلها در افتقاد %~% در مغا کی حلول و اتحاد
# 29 ای ایاز گشته فانی ز اقتراب %~% هم‌چو اختر در شعاع آفتاب
# 30 بلک چون نطفه مبدل تو به تن %~% نه از حلول و اتحادی مفتتن
# 31 عفو کن ای عفو در صندوق تو %~% سابق لطفی همه مسبوق تو
# 32 من کی باشم که بگویم عفو کن %~% ای تو سلطان و خلاصه امر کن
# 33 من کی باشم که بوم من با منت %~% ای گرفته جمله منها دامنت
PageV05P177
# 1 من کی آرم رحم خلم آلود را %~% ره نمایم حلم علم‌اندود را
# 2 صد هزاران صفع را ارزانیم %~% گر زبون صفعها گردانیم
# 3 من چه گویم پیشت اعلامت کنم %~% یا که وا یادت دهم شرط کرم
# 4 آنچ معلوم تو نبود چیست آن %~% وآنچ یادت نیست کو اندر جهان
# 5 ای تو پاک از جهل و علمت پاک از آن %~% که فراموشی کند بر وی نهان
# 6 هیچ کس را تو کسی انگاشتی %~% هم‌چو خورشیدش به نور افراشتی
# 7 چون کسم کردی اگر لابه کنم %~% مستمع شو لابه‌ام را از کرم
# 8 زانک از نقشم چو بیرون برده‌ای %~% آن شفاعت هم تو خود را کرده‌ای
# 9 چون ز رخت من تهی گشت این وطن %~% تر و خشک خانه نبود آن من
# 10 هم دعا از من روان کردی چو آب %~% هم نباتش بخش و دارش مستجاب
# 11 هم تو بودی اول آرنده دعا %~% هم تو باش آخر اجابت را رجا
# 12 تا زنم من لاف کان شاه جهان %~% بهر بنده عفو کرد از مجرمان
# 13 درد بودم سر به سر من خودپسند %~% کرد شاهم داروی هر دردمند
# 14 دوزخی بودم پر از شور و شری %~% کرد دست فضل اویم کوثری
# 15 هر که را سوزید دوزخ در قود %~% من برویانم دگر بار از جسد
# 16 کار کوثر چیست که هر سوخته %~% گردد از وی نابت و اندوخته
# 17 قطره قطره او منادی کرم %~% کانچ دوزخ سوخت من باز آورم
# 18 هست دوزخ هم‌چو سرمای خزان %~% هست کوثر چون بهار ای گلستان
# 19 هست دوزخ هم‌چو مرگ و خاک گور %~% هست کوثر بر مثال نفخ صور
# 20 ای ز دوزخ سوخته اجسامتان %~% سوی کوثر می‌کشد اکرامتان
# 21 چون خلقت الخلق کی یربح علی %~% لطف تو فرمود ای قیوم حی
# 22 لالان اربح علیهم جود تست %~% که شود زو جمله ناقصها درست
# 23 عفو کن زین بندگان تن‌پرست %~% عفو از دریای عفو اولیترست
# 24 عفو خلقان هم‌چو جو و هم‌چو سیل %~% هم بدان دریای خود تازند خیل
# 25 عفوها هر شب ازین دل‌پاره‌ها %~% چون کبوتر سوی تو آید شها
# 26 بازشان وقت سحر پران کنی %~% تا به شب محبوس این ابدان کنی
# 27 پر زنان بار دگر در وقت شام %~% می‌پرند از عشق آن ایوان و بام
# 28 تا که از تن تار وصلت بسکلند %~% پیش تو آیند کز تو مقبلند
# 29 پر زنان آمن ز رجع سرنگون %~% در هوا که انا الیه راجعون
# 30 بانگ می‌آید تعالوا زان کرم %~% بعد از آن رجعت نماند از حرص و غم
# 31 بس غریبیها کشیدیت از جهان %~% قدر من دانسته باشید ای مهان
# 32 زیر سایه این درختم مست ناز %~% هین بیندازید پاها را دراز
# 33 پایهای پر عنا از راه دین %~% بر کنار و دست حوران خالدین
# 34 حوریان گشته مغمز مهربان %~% کز سفر باز آمدند این صوفیان
# 35 صوفیان صافیان چون نور خور %~% مدتی افتاده بر خاک و قذر
# 36 بی‌اثر پاک از قذر باز آمدند %~% هم‌چو نور خور سوی قرص بلند
# 37 این گروه مجرمان هم ای مجید %~% جمله سرهاشان به دیواری رسید
# 38 بر خطا و جرم خود واقف شدند %~% گرچه مات کعبتین شه بدند
# 39 رو به تو کردند اکنون اه‌کنان %~% ای که لطفت مجرمان را ره‌کنان
# 40 راه ده آلودگان را العجل %~% در فرات عفو و عین مغتسل
# 41 تا که غسل آرند زان جرم دراز %~% در صف پاکان روند اندر نماز
# 42 اندر آن صفها ز اندازه برون %~% غرقگان نور نحن الصافون
# 43 چون سخن در وصف این حالت رسید %~% هم قلم بشکست و هم کاغذ درید
# 44 بحر را پیمود هیچ اسکره‌ای %~% شیر را برداشت هرگز بره‌ای
# 45 گر حجابستت برون رو ز احتجاب %~% تا ببینی پادشاهی عجاب
# 46 گرچه بشکستند حامت قوم مست %~% آنک مست از تو بود عذریش هست
# 47 مستی ایشان به اقبال و به مال %~% نه ز باده تست ای شیرین فعال
# 48 ای شهنشه مست تخصیص توند %~% عفو کن از مست خود ای عفومند
# 49 لذت تخصیص تو وقت خطاب %~% آن کند که ناید از صد خم شراب
# 50 چونک مستم کرده‌ای حدم مزن %~% شرع مستان را نبیند حد زدن
# 51 چون شوم هشیار آنگاهم بزن %~% که نخواهم گشت خود هشیار من
# 52 هرکه از جام تو خورد ای ذوالمنن %~% تا ابد رست از هش و از حد زدن
# 53 خالدین فی فنا سکرهم %~% من تفانی فی هواکم لم یقم
# 54 فضل تو گوید دل ما را که رو %~% ای شده در دوغ عشق ما گرو
# 55 چون مگس در دوغ ما افتاده‌ای %~% تو نه‌ای مست ای مگس تو باده‌ای
# 56 کرگسان مست از تو گردند ای مگس %~% چونک بر بحر عسل رانی فرس
# 57 کوهها چون ذره‌ها سرمست تو %~% نقطه و پرگار و خط در دست تو
# 58 فتنه که لرزند ازو لرزان تست %~% هر گران‌قیمت گهر ارزان تست
# 59 گر خدا دادی مرا پانصد دهان %~% گفتمی شرح تو ای جان و جهان
# 60 یک دهان دارم من آن هم منکسر %~% در خجالت از تو ای دانای سر
# 61 منکسرتر خود نباشم از عدم %~% کز دهانش آمدستند این امم
# 62 صد هزار آثار غیبی منتظر %~% کز عدم بیرون جهد با لطف و بر
# 63 از تقاضای تو می‌گردد سرم %~% ای ببرده من به پیش آن کرم
# 64 رغبت ما از تقاضای توست %~% جذبه حقست هر جا ره‌روست
# 65 خاک بی‌بادی به بالا بر جهد %~% کشتی بی‌بحر پا در ره نهد
# 66 پیش آب زندگانی کس نمرد %~% پیش آبت آب حیوانست درد
# 67 آب حیوان قبله جان دوستان %~% ز آب باشد سبز و خندان بوستان
# 68 مرگ آشامان ز عشقش زنده‌اند %~% دل ز جان و آب جان بر کنده‌اند
# 69 آب عشق تو چو ما را دست داد %~% آب حیوان شد به پیش ما کساد
# 70 ز آب حیوان هست هر جان را نوی %~% لیک آب آب حیوانی توی
# 71 هر دمی مرگی و حشری دادیم %~% تا بدیدم دست برد آن کرم
# 72 هم‌چو خفتن گشت این مردن مرا %~% ز اعتماد بعث کردن ای خدا
# 73 هفت دریا هر دم ار گردد سراب %~% گوش گیری آوریش ای آب آب
# 74 عقل لرزان از اجل وان عشق شوخ %~% سنگ کی ترسد ز باران چون کلوخ
# 75 از صحاف مثنوی این پنجمست %~% بر بروج چرخ جان چون انجمست
# 76 ره نیابد از ستاره هر حواس %~% جز که کشتیبان استاره‌شناس
# 77 جز نظاره نیست قسم دیگران %~% از سعودش غافلند و از قران
# 78 آشنایی گیر شبها تا به روز %~% با چنین استارهای دیوسوز
# 79 هر یکی در دفع دیو بدگمان %~% هست نفط‌انداز قلعه آسمان
# 80 اختر ار با دیو هم‌چون عقربست %~% مشتری را او ولی الاقربست
# 81 قوس اگر از تیر دوزد دیو را %~% دلو پر آبست زرع و میو را
# 82 حوت اگرچه کشتی غی بشکند %~% دوست را چون ثور کشتی می‌کند
# 83 شمس اگر شب را بدرد چون اسد %~% لعل را زو خلعت اطلس رسد
# 84 هر وجودی کز عدم بنمود سر %~% بر یکی زهرست و بر دیگر شکر
# 85 دوست شو وز خوی ناخوش شو بری %~% تا ز خمره زهر هم شکر خوری
# 86 زان نشد فاروق را زهری گزند %~% که بد آن تریاق فاروقیش قند
PageV05P178
### | [ daftar 6 ]
# 1 ای حیات دل حسام‌الدین بسی %~% میل می‌جوشد به قسم سادسی
# 2 گشت از جذب چو تو علامه‌ای %~% در جهان گردان حسامی نامه‌ای
# 3 پیش‌کش می‌آرمت ای معنوی %~% قسم سادس در تمام مثنوی
# 4 شش جهت را نور ده زین شش صحف %~% کی یطوف حوله من لم یطف
# 5 عشق را با پنج و با شش کار نیست %~% مقصد او جز که جذب یار نیست
# 6 بوک فیما بعد دستوری رسد %~% رازهای گفتنی گفته شود
# 7 یا بیانی که بود نزدیکتر %~% زین کنایات دقیق مستتر
# 8 راز جز با رازدان انباز نیست %~% راز اندر گوش منکر راز نیست
# 9 لیک دعوت واردست از کردگار %~% با قبول و ناقبول او را چه کار
# 10 نوح نهصد سال دعوت می‌نمود %~% دم به دم انکار قومش می‌فزود
# 11 هیچ از گفتن عنان واپس کشید %~% هیچ اندر غار خاموشی خزید
# 12 گفت از بانگ و علالای سگان %~% هیچ واگردد ز راهی کاروان
# 13 یا شب مهتاب از غوغای سگ %~% سست گردد بدر را در سیر تگ
# 14 مه فشاند نور و سگ عو عو کند %~% هر کسی بر خلقت خود می‌تند
# 15 هر کسی را خدمتی داده قضا %~% در خور آن گوهرش در ابتلا
# 16 چونک نگذارد سگ آن نعره سقم %~% من مهم سیران خود را چون هلم
# 17 چونک سرکه سرکگی افزون کند %~% پس شکر را واجب افزونی بود
# 18 قهر سرکه لطف هم‌چون انگبین %~% کین دو باشد رکن هر اسکنجبین
# 19 انگبین گر پای کم آرد ز خل %~% آیند آن اسکنجبین اندر خلل
# 20 قوم بر وی سرکه‌ها می‌ریختند %~% نوح را دریا فزون می‌ریخت قند
# 21 قند او را بد مدد از بحر جود %~% پس ز سرکه اهل عالم می‌فزود
# 22 واحد کالالف کی بود آن ولی %~% بلک صد قرنست آن عبدالعلی
# 23 خم که از دریا درو راهی شود %~% پیش او جیحونها زانو زند
# 24 خاصه این دریا که دریاها همه %~% چون شنیدند این مثال و دمدمه
# 25 شد دهانشان تلخ ازین شرم و خجل %~% که قرین شد نام اعظم با اقل
# 26 در قران این جهان با آن جهان %~% این جهان از شرم می‌گردد جهان
# 27 این عبارت تنگ و قاصر رتبتست %~% ورنه خس را با اخص چه نسبتست
# 28 زاغ در رز نعره زاغان زند %~% بلبل از آواز خوش کی کم کند
# 29 پس خریدارست هر یک را جدا %~% اندرین بازار یفعل ما یشا
# 30 نقل خارستان غذای آتش است %~% بوی گل قوت دماغ سرخوش است
# 31 گر پلیدی پیش ما رسوا بود %~% خوک و سگ را شکر و حلوا بود
# 32 گر پلیدان این پلیدیها کنند %~% آبها بر پاک کردن می‌تنند
# 33 گرچه ماران زهرافشان می‌کنند %~% ورچه تلخان‌مان پریشان می‌کنند
# 34 نحلها بر کو و کندو و شجر %~% می‌نهند از شهد انبار شکر
# 35 زهرها هرچند زهری می‌کنند %~% زود تریاقاتشان بر می‌کنند
# 36 این جهان جنگست کل چون بنگری %~% ذره با ذره چو دین با کافری
# 37 آن یکی ذره همی پرد به چپ %~% وآن دگر سوی یمین اندر طلب
# 38 ذره‌ای بالا و آن دیگر نگون %~% جنگ فعلیشان ببین اندر رکون
# 39 جنگ فعلی هست از جنگ نهان %~% زین تخالف آن تخالف را بدان
# 40 ذره‌ای کان محو شد در آفتاب %~% جنگ او بیرون شد از وصف و حساب
# 41 چون ز ذره محو شد نفس و نفس %~% جنگش اکنون جنگ خورشیدست بس
# 42 رفت از وی جنبش طبع و سکون %~% از چه از انا الیه راجعون
# 43 ما به بحر تو ز خود راجع شدیم %~% وز رضاع اصل مسترضع شدیم
# 44 در فروغ راه ای مانده ز غول %~% لاف کم زن از اصول ای بی‌اصول
# 45 جنگ ما و صلح ما در نور عین %~% نیست از ما هست بین اصبعین
# 46 جنگ طبعی جنگ فعلی جنگ قول %~% در میان جزوها حربیست هول
# 47 این جهان زن جنگ قایم می‌بود %~% در عناصر در نگر تا حل شود
# 48 چار عنصر چار استون قویست %~% که بدیشان سقف دنیا مستویست
# 49 هر ستونی اشکننده آن دگر %~% استن آب اشکننده آن شرر
# 50 پس بنای خلق بر اضداد بود %~% لاجرم ما جنگییم از ضر و سود
# 51 هست احوالم خلاف همدگر %~% هر یکی با هم مخالف در اثر
# 52 چونک هر دم راه خود را می‌زنم %~% با دگر کس سازگاری چون کنم
# 53 موج لشکرهای احوالم ببین %~% هر یکی با دیگری در جنگ و کین
# 54 می‌نگر در خود چنین جنگ گران %~% پس چه مشغولی به جنگ دیگران
# 55 یا مگر زین جنگ حقت وا خرد %~% در جهان صلح یک رنگت برد
# 56 آن جهان جز باقی و آباد نیست %~% زانک آن ترکیب از اضداد نیست
# 57 این تفانی از ضد آید ضد را %~% چون نباشد ضد نبود جز بقا
# 58 نفی ضد کرد از بهشت آن بی‌نظیر %~% که نباشد شمس و ضدش زمهریر
# 59 هست بی‌رنگی اصول رنگها %~% صلحها باشد اصول جنگها
# 60 آن جهانست اصل این پرغم وثاق %~% وصل باشد اصل هر هجر و فراق
# 61 این مخالف از چه‌ایم ای خواجه ما %~% واز چه زاید وحدت این اعداد را
# 62 زانک ما فرعیم و چار اضداد اصل %~% خوی خود در فرع کرد ایجاد اصل
# 63 گوهر جان چون ورای فصلهاست %~% خوی او این نیست خوی کبریاست
# 64 جنگها بین کان اصول صلحهاست %~% چون نبی که جنگ او بهر خداست
# 65 غالبست و چیر در هر دو جهان %~% شرح این غالب نگنجد در دهان
# 66 آب جیحون را اگر نتوان کشید %~% هم ز قدر تشنگی نتوان برید
# 67 گر شدی عطشان بحر معنوی %~% فرجه‌ای کن در جزیره مثنوی
# 68 فرجه کن چندانک اندر هر نفس %~% مثنوی را معنوی بینی و بس
# 69 باد که را ز آب جو چون وا کند %~% آب یک‌رنگی خود پیدا کند
# 70 شاخهای تازه مرجان ببین %~% میوه‌های رسته ز آب جان ببین
# 71 چون ز حرف و صوت و دم یکتا شود %~% آن همه بگذارد و دریا شود
# 72 حرف‌گو و حرف‌نوش و حرفها %~% هر سه جان گردند اندر انتها
# 73 نان‌دهنده و نان‌ستان و نان‌پاک %~% ساده گردند از صور گردند خاک
# 74 لیک معنیشان بود در سه مقام %~% در مراتب هم ممیز هم مدام
# 75 خاک شد صورت ولی معنی نشد %~% هر که گوید شد تو گویش نه نشد
# 76 در جهان روح هر سه منتظر %~% گه ز صورت هارب و گه مستقر
# 77 امر آید در صور رو در رود %~% باز هم از امرش مجرد می‌شود
# 78 پس له الخلق و له الامرش بدان %~% خلق صورت امر جان راکب بر آن
# 79 راکب و مرکوب در فرمان شاه %~% جسم بر درگاه وجان در بارگاه
# 80 چونک خواهد که آب آید در سبو %~% شاه گوید جیش جان را که ارکبوا
# 81 باز جانها را چو خواند در علو %~% بانگ آید از نقیبان که انزلوا
# 82 بعد ازین باریک خواهد شد سخن %~% کم کن آتش هیزمش افزون مکن
# 83 تا نجوشد دیگهای خرد زود %~% دیگ ادراکات خردست و فرود
# 84 پاک سبحانی که سیبستان کند %~% در غمام حرفشان پنهان کنند
# 85 زین غمام بانگ و حرف و گفت و گوی %~% پرده‌ای کز سیب ناید غیر بوی
# 86 باری افزون کش تو این بو را به هوش %~% تا سوی اصلت برد بگرفته گوش
# 87 بو نگه‌دار و بپرهیز از زکام %~% تن بپوش از باد و بود سرد عام
# 88 تا نینداید مشامت را ز اثر %~% ای هواشان از زمستان سردتر
# 89 چون جمادند و فسرده و تن‌شگرف %~% می‌جهد انفاسشان از تل برف
# 90 چون زمین زین برف در پوشد کفن %~% تیغ خورشید حسام‌الدین بزن
# 91 هین بر آر از شرق سیف‌الله را %~% گرم کن زان شرق این درگاه را
# 92 برف را خنجر زند آن آفتاب %~% سیلها ریزد ز کهها بر تراب
# 93 زانک لا شرقیست و لا غربیست او %~% با منجم روز و شب حربیست او
# 94 که چرا جز من نجوم بی‌هدی %~% قبله کردی از لئیمی و عمی
# 95 تا خوشت ناید مقال آن امین %~% در نبی که لا احب الا فلین
# 96 از قزح در پیش مه بستی کمر %~% زان همی رنجی ز وانشق القمر
# 97 منکری این را که شمس کورت %~% شمس پیش تست اعلی‌مرتبت
# 98 از ستاره دیده تصریف هوا %~% ناخوشت آید اذا النجم هوی
# 99 خود مؤثرتر نباشد مه ز نان %~% ای بسا نان که ببرد عرق جان
# 100 خود مؤثرتر نباشد زهره زآب %~% ای بسا آبا که کرد او تن خراب
# 101 مهر آن در جان تست و پند دوست %~% می‌زند بر گوش تو بیرون پوست
# 102 پند ما در تو نگیرد ای فلان %~% پند تو در ما نگیرد هم بدان
# 103 جز مگر مفتاح خاص آید ز دوست %~% که مقالید السموات آن اوست
# 104 این سخن هم‌چون ستاره‌ست و قمر %~% لیک بی‌فرمان حق ندهد اثر
# 105 این ستاره بی‌جهت تاثیر او %~% می‌زند بر گوشهای وحی‌جو
# 106 کی بیایید از جهت تا بی‌جهات %~% تا ندراند شما را گرگ مات
# 107 آنچنان که لمعه درپاش اوست %~% شمس دنیا در صفت خفاش اوست
# 108 هفت چرخ ازرقی در رق اوست %~% پیک ماه اندر تب و در دق اوست
# 109 زهره چنگ مسئله در وی زده %~% مشتری با نقد جان پیش آمده
# 110 در هوای دستبوس او زحل %~% لیک خود را می‌نبیند از محل
# 111 دست و پا مریخ چندین خست ازو %~% وآن عطارد صد قلم بشکست ازو
# 112 با منجم این همه انجم به جنگ %~% کای رها کرده تو جان بگزیده رنگ
# 113 جان ویست و ما همه رنگ و رقوم %~% کوکب هر فکر او جان نجوم
# 114 فکر کو آنجا همه نورست پاک %~% بهر تست این لفظ فکر ای فکرناک
# 115 هر ستاره خانه دارد در علا %~% هیچ خانه در نگنجد نجم ما
# 116 جای سوز اندر مکان کی در رود %~% نور نامحدود را حد کی بود
# 117 لیک تمثیلی و تصویری کنند %~% تا که در یابد ضعیفی عشقمند
# 118 مثل نبود لیک باشد آن مثال %~% تا کند عقل مجمد را گسیل
# 119 عقل سر تیزست لیکن پای سست %~% زانک دل ویران شدست و تن درست
# 120 عقلشان در نقل دنیا پیچ پیچ %~% فکرشان در ترک شهوت هیچ هیچ
# 121 صدرشان در وقت دعوی هم‌چو شرق %~% صبرشان در وقت تقوی هم‌چو برق
# 122 عالمی اندر هنرها خودنما %~% هم‌چو عالم بی‌وفا وقت وفا
# 123 وقت خودبینی نگنجد در جهان %~% در گلو و معده گم گشته چو نان
# 124 این همه اوصافشان نیکو شود %~% بد نماند چونک نیکوجو شود
# 125 گر منی گنده بود هم‌چون منی %~% چون به جان پیوست یابد روشنی
# 126 هر جمادی که کند رو در نبات %~% از درخت بخت او روید حیات
# 127 هر نباتی کان به جان رو آورد %~% خضروار از چشمه حیوان خورد
# 128 باز جان چون رو سوی جانان نهد %~% رخت را در عمر بی‌پایان نهد
PageV06P001
# 1 واعظی را گفت روزی سایلی %~% کای تو منبر را سنی‌تر قایلی
# 2 یک سؤالستم بگو ای ذو لباب %~% اندرین مجلس سؤالم را جواب
# 3 بر سر بارو یکی مرغی نشست %~% از سر و از دم کدامینش بهست
# 4 گفت اگر رویش به شهر و دم به ده %~% روی او از دم او می‌دان که به
# 5 ور سوی شهرست دم رویش به ده %~% خاک آن دم باش و از رویش بجه
# 6 مرغ با پر می‌پرد تا آشیان %~% پر مردم همتست ای مردمان
# 7 عاشقی که آلوده شد در خیر و شر %~% خیر و شر منگر تو در همت نگر
# 8 باز اگر باشد سپید و بی‌نظیر %~% چونک صیدش موش باشد شد حقیر
# 9 ور بود چغدی و میل او به شاه %~% او سر بازست منگر در کلاه
# 10 آدمی بر قد یک طشت خمیر %~% بر فزود از آسمان و از اثیر
# 11 هیچ کرمنا شنید این آسمان %~% که شنید این آدمی پر غمان
# 12 بر زمین و چرخ عرضه کرد کس %~% خوبی و عقل و عبارات و هوس
# 13 جلوه کردی هیچ تو بر آسمان %~% خوبی روی و اصابت در گمان
# 14 پیش صورتهای حمام ای ولد %~% عرضه کردی هیچ سیم‌اندام خود
# 15 بگذری زان نقشهای هم‌چو حور %~% جلوه آری با عجوز نیم‌کور
# 16 در عجوزه چیست که ایشان را نبود %~% که ترا زان نقشها با خود ربود
# 17 تو نگویی من بگویم در بیان %~% عقل و حس و درک و تدبیرست و جان
# 18 در عجوزه جان آمیزش‌کنیست %~% صورت گرمابه‌ها را روح نیست
# 19 صورت گرمابه گر جنبش کند %~% در زمان او از عجوزه بر کند
# 20 جان چه باشد با خبر از خیر و شر %~% شاد با احسان و گریان از ضرر
# 21 چون سر و ماهیت جان مخبرست %~% هر که او آگاه‌تر با جان‌ترست
# 22 روح را تاثیر آگاهی بود %~% هر که را این بیش اللهی بود
# 23 چون خبرها هست بیرون زین نهاد %~% باشد این جانها در آن میدان جماد
# 24 جان اول مظهر درگاه شد %~% جان جان خود مظهر الله شد
# 25 آن ملایک جمله عقل و جان بدند %~% جان نو آمد که جسم آن بدند
# 26 از سعادت چون بر آن جان بر زدند %~% هم‌چو تن آن روح را خادم شدند
# 27 آن بلیس از جان از آن سر برده بود %~% یک نشد با جان که عضو مرده بود
# 28 چون نبودش آن فدای آن نشد %~% دست بشکسته مطیع جان نشد
# 29 جان نشد ناقص گر آن عضوش شکست %~% کان بدست اوست تواند کرد هست
# 30 سر دیگر هست کو گوش دگر %~% طوطیی کو مستعد آن شکر
# 31 طوطیان خاص را قندیست ژرف %~% طوطیان عام از آن خور بسته طرف
# 32 کی چشد درویش صورت زان زکات %~% معنیست آن نه فعولن فاعلات
# 33 از خر عیسی دریغش نیست قند %~% لیک خر آمد به خلقت که پسند
# 34 قند خر را گر طرب انگیختی %~% پیش خر قنطار شکر ریختی
# 35 معنی نختم علی افواههم %~% این شناس اینست ره‌رو را مهم
# 36 تا ز راه خاتم پیغامبران %~% بوک بر خیزد ز لب ختم گران
# 37 ختمهایی که انبیا بگذاشتند %~% آن بدین احمدی برداشتند
# 38 قفلهای ناگشاده مانده بود %~% از کف انا فتحنا برگشود
# 39 او شفیع است این جهان و آن جهان %~% این جهان زی دین و آنجا زی جنان
# 40 این جهان گوید که تو رهشان نما %~% وآن جهان گوید که تو مهشان نما
# 41 پیشه‌اش اندر ظهور و در کمون %~% اهد قومی انهم لا یعلمون
# 42 باز گشته از دم او هر دو باب %~% در دو عالم دعوت او مستجاب
# 43 بهر این خاتم شدست او که به جود %~% مثل او نه بود و نه خواهند بود
# 44 چونک در صنعت برد استاد دست %~% نه تو گویی ختم صنعت بر توست
# 45 در گشاد ختمها تو خاتمی %~% در جهان روح‌بخشان حاتمی
# 46 هست اشارات محمدالمراد %~% کل گشاد اندر گشاد اندر گشاد
# 47 صد هزاران آفرین بر جان او %~% بر قدوم و دور فرزندان او
# 48 آن خلیفه‌زادگان مقبلش %~% زاده‌اند از عنصر جان و دلش
# 49 گر ز بغداد و هری یا از ری‌اند %~% بی‌مزاج آب و گل نسل وی‌اند
# 50 شاخ گل هر جا که روید هم گلست %~% خم مل هر جا که جوشد هم ملست
# 51 گر ز مغرب بر زند خورشید سر %~% عین خورشیدست نه چیز دگر
# 52 عیب چینان را ازین دم کور دار %~% هم بستاری خود ای کردگار
# 53 گفت حق چشم خفاش بدخصال %~% بسته‌ام من ز آفتاب بی‌مثال
# 54 از نظرهای خفاش کم و کاست %~% انجم آن شمس نیز اندر خفاست
PageV06P002
# 1 ای ضیا الحق حسام‌الدین بیا %~% ای صقال روح و سلطان الهدی
# 2 مثنوی را مسرح مشروح ده %~% صورت امثال او را روح ده
# 3 تا حروفش جمله عقل و جان شوند %~% سوی خلدستان جان پران شوند
# 4 هم به سعی تو ز ارواح آمدند %~% سوی دام حرف و مستحقن شدند
# 5 باد عمرت در جهان هم‌چون خضر %~% جان‌فزا و دستگیر و مستمر
# 6 چون خضر و الیاس مانی در جهان %~% تا زمین گردد ز لطفت آسمان
# 7 گفتمی از لطف تو جزوی ز صد %~% گر نبودی طمطراق چشم بد
# 8 لیک از چشم بد زهراب دم %~% زخمهای روح‌فرسا خورده‌ام
# 9 جز به رمز ذکر حال دیگران %~% شرح حالت می‌نیارم در بیان
# 10 این بهانه هم ز دستان دلیست %~% که ازو پاهای دل اندر گلیست
# 11 صد دل و جان عاشق صانع شده %~% چشم بد یا گوش بد مانع شده
# 12 خود یکی بوطالب آن عم رسول %~% می‌نمودش شنعه عربان مهول
# 13 که چه گویندم عرب کز طفل خود %~% او بگردانید دیدن معتمد
# 14 گفتش ای عم یک شهادت تو بگو %~% تا کنم با حق خصومت بهر تو
# 15 گفت لیکن فاش گردد ازسماع %~% کل سر جاوز الاثنین شاع
# 16 من بمانم در زبان این عرب %~% پش ایشان خوار گردم زین سبب
# 17 لیک گر بودیش لطف ما سبق %~% کی بدی این بددلی با جذب حق
# 18 الغیاث ای تو غیاث المستغیث %~% زین دو شاخه اختیارات خبیث
# 19 من ز دستان و ز مکر دل چنان %~% مات گشتم که بماندم از فغان
# 20 من که باشم چرخ با صد کار و بار %~% زین کمین فریاد کرد از اختیار
# 21 که ای خداوند کریم و بردبار %~% ده امانم زین دو شاخه اختیار
# 22 جذب یک راهه صراط المستقیم %~% به ز دو راه تردد ای کریم
# 23 زین دو ره گرچه همه مقصد توی %~% لیک خود جان کندن آمد این دوی
# 24 زین دو ره گرچه به جز تو عزم نیست %~% لیک هرگز رزم هم‌چون بزم نیست
# 25 در نبی بشنو بیانش از خدا %~% آیت اشفقن ان یحملنها
# 26 این تردد هست در دل چون وغا %~% کین بود به یا که آن حال مرا
# 27 در تردد می‌زند بر همدگر %~% خوف و اومید بهی در کر و فر
PageV06P003
# 1 اولم این جزر و مد از تو رسید %~% ورنه ساکن بود این بحر ای مجید
# 2 هم از آنجا کین تردد دادیم %~% بی‌تردد کن مرا هم از کرم
# 3 ابتلاام می‌کنی آه الغیاث %~% ای ذکور از ابتلاات چون اناث
# 4 تا بکی این ابتلا یا رب مکن %~% مذهبی‌ام بخش و ده‌مذهب مکن
# 5 اشتری‌ام لاغری و پشت ریش %~% ز اختیار هم‌چو پالان‌شکل خویش
# 6 این کژاوه گه شود این سو گران %~% آن کژاوه گه شود آن سو کشان
# 7 بفکن از من حمل ناهموار را %~% تا ببینم روضه ابرار را
# 8 هم‌چو آن اصحاب کهف از باغ جود %~% می‌چرم ایقاظ نی بل هم رقود
# 9 خفته باشم بر یمین یا بر یسار %~% برنگردم جز چو گو بی‌اختیار
# 10 هم به تقلیب تو تا ذات الیمین %~% یا سوی ذات الشمال ای رب دین
# 11 صد هزاران سال بودم در مطار %~% هم‌چو ذرات هوا بی‌اختیار
# 12 گر فراموشم شدست آن وقت و حال %~% یادگارم هست در خواب ارتحال
# 13 می‌رهم زین چارمیخ چارشاخ %~% می‌جهم در مسرح جان زین مناخ
# 14 شیر آن ایام ماضیهای خود %~% می‌چشم از دایه خواب ای صمد
# 15 جمله عالم ز اختیار و هست خود %~% می‌گریزد در سر سرمست خود
# 16 تا دمی از هوشیاری وا رهند %~% ننگ خمر و زمر بر خود می‌نهند
# 17 جمله دانسته کای این هستی فخ است %~% فکر و ذکر اختیاری دوزخ است
# 18 می‌گریزند از خودی در بیخودی %~% یا به مستی یا به شغل ای مهتدی
# 19 نفس را زان نیستی وا می‌کشی %~% زانک بی‌فرمان شد اندر بیهشی
# 20 لیس للجن و لا للانس ان %~% ینفذوا من حبس اقطار الزمن
# 21 لا نفوذ الا بسلطان الهدی %~% من تجاویف السموات العلی
# 22 لا هدی الا بسلطان یقی %~% من حراس الشهب روح المتقی
# 23 هیچ کس را تا نگردد او فنا %~% نیست ره در بارگاه کبریا
# 24 چیست معراج فلک این نیستی %~% عاشقان را مذهب و دین نیستی
# 25 پوستین و چارق آمد از نیاز %~% در طریق عشق محراب ایاز
# 26 گرچه او خود شاه را محبوب بود %~% ظاهر و باطن لطیف و خوب بود
# 27 گشته بی‌کبر و ریا و کینه‌ای %~% حسن سلطان را رخش آیینه‌ای
# 28 چونک از هستی خود او دور شد %~% منتهای کار او محمود بد
# 29 زان قوی‌تر بود تمکین ایاز %~% که ز خوف کبر کردی احتراز
# 30 او مهذب گشته بود و آمده %~% کبر را و نفس را گردن زده
# 31 یا پی تعلیم می‌کرد آن حیل %~% یا برای حکمتی دور از وجل
# 32 یا که دید چارقش زان شد پسند %~% کز نسیم نیستی هستیست بند
# 33 تا گشاید دخمه کان بر نیستیست %~% تا بیاید آن نسیم عیش و زیست
# 34 ملک و مال و اطلس این مرحله %~% هست بر جان سبک‌رو سلسله
# 35 سلسله زرین بدید و غره گشت %~% ماند در سوراخ چاهی جان ز دشت
# 36 صورتش جنت به معنی دوزخی %~% افعیی پر زهر و نقشش گل رخی
# 37 گرچه مؤمن را سقر ندهد ضرر %~% لیک هم بهتر بود زانجا گذر
# 38 گرچه دوزخ دور دارد زو نکال %~% لیک جنت به ورا فی کل حال
# 39 الحذر ای ناقصان زین گلرخی %~% که بگاه صحبت آمد دوزخی
PageV06P004
# 1 خواجه‌ای را بود هندو بنده‌ای %~% پروریده کرده او را زنده‌ای
# 2 علم و آدابش تمام آموخته %~% در دلش شمع هنر افروخته
# 3 پروریدش از طفولیت به ناز %~% در کنار لطف آن اکرام‌ساز
# 4 بود هم این خواجه را خوش دختری %~% سیم‌اندامی گشی خوش‌گوهری
# 5 چون مراهق گشت دختر طالبان %~% بذل می‌کردند کابین گران
# 6 می‌رسیدش از سوی هر مهتری %~% بهر دختر دم به دم خوزه‌گری
# 7 گفت خواجه مال را نبود ثبات %~% روز آید شب رود اندر جهات
# 8 حسن صورت هم ندارد اعتبار %~% که شود رخ زرد از یک زخم خار
# 9 سهل باشد نیز مهترزادگی %~% که بود غره به مال و بارگی
# 10 ای بسا مهتربچه کز شور و شر %~% شد ز فعل زشت خود ننگ پدر
# 11 پر هنر را نیز اگر باشد نفیس %~% کم پرست و عبرتی گیر از بلیس
# 12 علم بودش چون نبودش عشق دین %~% او ندید از آدم الا نقش طین
# 13 گرچه دانی دقت علم ای امین %~% زانت نگشاید دو دیده غیب‌بین
# 14 او نبیند غیر دستاری و ریش %~% از معرف پرسد از بیش و کمیش
# 15 عارفا تو از معرف فارغی %~% خود همی‌بینی که نور بازغی
# 16 کار تقوی دارد و دین و صلاح %~% که ازو باشد بدو عالم فلاح
# 17 کرد یک داماد صالح اختیار %~% که بد او فخر همه خیل و تبار
# 18 پس زنان گفتند او را مال نیست %~% مهتری و حسن و استقلال نیست
# 19 گفت آنها تابع زهدند و دین %~% بی‌زر او گنجیست بر روی زمین
# 20 چون به جد تزویج دختر گشت فاش %~% دست پیمان و نشانی و قماش
# 21 پس غلام خرد که اندر خانه بود %~% گشت بیمار و ضعیف و زار زود
# 22 هم‌چو بیمار دقی او می‌گداخت %~% علت او را طبیبی کم شناخت
# 23 عقل می‌گفتی که رنجش از دلست %~% داروی تن در غم دل باطلست
# 24 آن غلامک دم نزد از حال خویش %~% کز چه می‌آید برو در سینه نیش
# 25 گفت خاتون را شبی شوهر که تو %~% باز پرسش در خلا از حال او
# 26 تو به جای مادری او را بود %~% که غم خود پیش تو پیدا کند
# 27 چونک خاتون در گوش این کلام %~% روز دیگر رفت نزدیک غلام
# 28 پس سرش را شانه می‌کرد آن ستی %~% با دو صد مهر و دلال و آشتی
# 29 آنچنان که مادران مهربان %~% نرم کردش تا در آمد در بیان
# 30 که مرا اومید از تو این نبود %~% که دهی دختر به بیگانه عنود
# 31 خواجه‌زاده ما و ما خسته‌جگر %~% حیف نبود که رود جای دگر
# 32 خواست آن خاتون ز خشمی که آمدش %~% که زند وز بام زیر اندازدش
# 33 کو که باشد هندوی مادرغری %~% که طمع دارد به خواجه دختری
# 34 گفت صبر اولی بود خود را گرفت %~% گفت با خواجه که بشنو این شگفت
# 35 این چنین گرا کی خاین بود %~% ما گمان برده که هست او معتمد
PageV06P005
# 1 گفت خواجه صبر کن با او بگو %~% که ازو ببریم و بدهیمش به تو
# 2 تا مگر این از دلش بیرون کنم %~% تو تماشا کن که دفعش چون کنم
# 3 تو دلش خوش کن بگو می‌دان درست %~% که حقیقت دختر ما جفت تست
# 4 ما ندانستیم ای خوش مشتری %~% چونک دانستیم تو اولیتری
# 5 آتش ما هم درین کانون ما %~% لیلی آن ما و تو مجنون ما
# 6 تا خیال و فکر خوش بر وی زند %~% فکر شیرین مرد را فربه کند
# 7 جانور فربه شود لیک از علف %~% آدمی فربه ز عزست و شرف
# 8 آدمی فربه شود از راه گوش %~% جانور فربه شود از حلق و نوش
# 9 گفت آن خاتون ازین ننگ مهین %~% خود دهانم کی بجنبد اندرین
# 10 این چنین ژاژی چه خایم بهر او %~% گو بمیر آن خاین ابلیس‌خو
# 11 گفت خواجه نی مترس و دم دهش %~% تا رود علت ازو زین لطف خوش
# 12 دفع او را دلبرا بر من نویس %~% هل که صحت یابد آن باریک‌ریس
# 13 چون بگفت آن خسته را خاتون چنین %~% می‌نگنجید از تبختر بر زمین
# 14 زفت گشت و فربه و سرخ و شکفت %~% چون گل سرخ هزاران شکر گفت
# 15 که گهی می‌گفت ای خاتون من %~% که مبادا باشد این دستان و فن
# 16 خواجه جمعیت بکرد و دعوتی %~% که همی‌سازم فرج را وصلتی
# 17 تا جماعت عشوه می‌دادند و گان %~% که ای فرج بادت مبارک اتصال
# 18 تا یقین‌تر شد فرج را آن سخن %~% علت از وی رفت کل از بیخ و بن
# 19 بعد از آن اندر شب گردک به فن %~% امردی را بست حنی هم‌چو زن
# 20 پر نگارش کرد ساعد چون عروس %~% پس نمودش ماکیان دادش خروس
# 21 مقنعه و حله عروسان نکو %~% کنگ امرد را بپوشانید او
# 22 شمع را هنگام خلوت زود کشت %~% ماند هندو با چنان کنگ درشت
# 23 هندوک فریاد می‌کرد و فغان %~% از برون نشنید کس از دف‌زنان
# 24 ضرب دف و کف و نعره مرد و زن %~% کرد پنهان نعره آن نعره‌زن
# 25 تا به روز آن هندوک را می‌فشارد %~% چون بود در پیش سگ انبان آرد
# 26 زود آوردند طاس و بوغ زفت %~% رسم دامادان فرج حمام رفت
# 27 رفت در حمام او رنجور جان %~% کون دریده هم‌چو دلق تونیان
# 28 آمد از حمام در گردک فسوس %~% پیش او بنشست دختر چون عروس
# 29 مادرش آنجا نشسته پاسبان %~% که نباید کو کند روز امتحان
# 30 ساعتی در وی نظر کرد از عناد %~% آنگهان با هر دو دستش ده بداد
# 31 گفت کس را خود مبادا اتصال %~% با چو تو ناخوش عروس بدفعال
# 32 روز رویت روی خاتونان تر %~% کیر زشتت شب بتر از کیر خر
# 33 هم‌چنان جمله نعیم این جهان %~% بس خوشست از دور پیش از امتحان
# 34 می‌نماید در نظر از دور آب %~% چون روی نزدیک باشد آن سراب
# 35 گنده پیرست او و از بس چاپلوس %~% خویش را جلوه کند چون نو عروس
# 36 هین مشو مغرور آن گلگونه‌اش %~% نوش نیش‌آلوده او را مچش
# 37 صبر کن کالصبر مفتاح الفرج %~% تا نیفتی چون فرج در صد حرج
# 38 آشکارا دانه پنهان دام او %~% خوش نماید ز اولت انعام او
PageV06P006
# 1 چون بپیوستی بدان ای زینهار %~% چند نالی در ندامت زار زار
# 2 نام میری و وزیری و شهی %~% در نهانش مرگ و درد و جان‌دهی
# 3 بنده باش و بر زمین رو چون سمند %~% چون جنازه نه که بر گردن برند
# 4 جمله را حمال خود خواهد کفور %~% چون سوار مرده آرندش به گور
# 5 بر جنازه هر که را بینی به خواب %~% فارس منصب شود عالی رکاب
# 6 زانک آن تابوت بر خلقست بار %~% بار بر خلقان فکندند این کبار
# 7 بار خود بر کس منه بر خویش نه %~% سروری را کم طلب درویش به
# 8 مرکب اعناق مردم را مپا %~% تا نیاید نقرست اندر دو پا
# 9 مرکبی را که آخرش تو ده دهی %~% که به شهری مانی و ویران‌دهی
# 10 ده دهش اکنون که چون شهرت نمود %~% تا نباید رخت در ویران گشود
# 11 ده دهش اکنون که صد بستانت هست %~% تا نگردی عاجز و ویران‌پرست
# 12 گفت پیغامبر که جنت از اله %~% گر همی‌خواهی ز کس چیزی مخواه
# 13 چون نخواهی من کفیلم مر ترا %~% جنت الماوی و دیدار خدا
# 14 آن صحابی زین کفالت شد عیار %~% تا یکی روزی که گشته بد سوار
# 15 تازیانه از کفش افتاد راست %~% خود فرو آمد ز کس آنرا نخواست
# 16 آنک از دادش نیاید هیچ بد %~% داند و بی‌خواهشی خود می‌دهد
# 17 ور به امر حق بخواهی آن رواست %~% آنچنان خواهش طریق انبیاست
# 18 بد نماند چون اشارت کرد دوست %~% کفر ایمان شد چون کفر از بهر اوست
# 19 هر بدی که امر او پیش آورد %~% آن ز نیکوهای عالم بگذرد
# 20 زان صدف گر خسته گردد نیز پوست %~% ده مده که صد هزاران در دروست
# 21 این سخن پایان ندارد بازگرد %~% سوی شاه و هم‌مزاج بازگرد
# 22 باز رو در کان چو زر ده‌دهی %~% تا رهد دستان تو از ده‌دهی
# 23 صورتی را چون بدل ره می‌دهند %~% از ندامت آخرش ده می‌دهند
# 24 توبه می‌آرند هم پروانه‌وار %~% باز نسیان می‌کشدشان سوی کار
# 25 هم‌چو پروانه ز دور آن نار را %~% نور دید و بست آن سو بار را
# 26 چون بیامد سوخت پرش را گریخت %~% باز چون طفلان فتاد و ملح ریخت
# 27 بار دیگر بر گمان طمع سود %~% خویش زد بر آتش آن شمع زود
# 28 بار دیگر سوخت هم واپس بجست %~% باز کردش حرص دل ناسی و مست
# 29 آن زمان کز سوختن وا می‌جهد %~% هم‌چو هندو شمع را ده می‌دهد
# 30 که ای رخت تابان چون ماه شب‌فروز %~% وی به صحبت کاذب و مغرورسوز
# 31 باز از یادش رود توبه و انین %~% کاوهن الرحمن کید الکاذبین
PageV06P007
# 1 کلما هم اوقدوا نار الوغی %~% اطفا الله نارهم حتی انطفا
# 2 عزم کرده که دلا آنجا مه‌ایست %~% گشته ناسی زانک اهل عزم نیست
# 3 چون نبودش تخم صدقی کاشته %~% حق برو نسیان آن بگماشته
# 4 گرچه بر آتش‌زنه دل می‌زند %~% آن ستاره‌ش را کف حق می‌کشد
PageV06P008
# 1 شرفه‌ای بشنید در شب معتمد %~% برگرفت آتش‌زنه که آتش زند
# 2 دزد آمد آن زمان پیشش نشست %~% چون گرفت آن سوخته می‌کرد پست
# 3 می‌نهاد آنجا سر انگشت را %~% تا شود استاره آتش فنا
# 4 خواجه می‌پنداشت کز خود می‌مرد %~% این نمی‌دید او که دزدش می‌کشد
# 5 خواجه گفت این سوخته نمناک بود %~% می‌مرد استاره از تریش زود
# 6 بس که ظلمت بود و تاریکی ز پیش %~% می‌ندید آتش‌کشی را پیش خویش
# 7 این چنین آتش‌کشی اندر دلش %~% دیده کافر نبیند از عمش
# 8 چون نمی‌داند دل داننده‌ای %~% هست با گردنده گرداننده‌ای
# 9 چون نمی‌گویی که روز و شب به خود %~% بی‌خداوندی کی آید کی رود
# 10 گرد معقولات می‌گردی ببین %~% این چنین بی‌عقلی خود ای مهین
# 11 خانه با بنا بود معقول‌تر %~% یا که بی‌بنا بگو ای کم‌هنر
# 12 خط با کاتب بود معقول‌تر %~% یا که بی‌کاتب بیندیش ای پسر
# 13 جیم گوش و عین چشم و میم فم %~% چون بود بی‌کاتبی ای متهم
# 14 شمع روشن بی‌ز گیراننده‌ای %~% یا بگیراننده داننده‌ای
# 15 صنعت خوب از کف شل ضریر %~% باشد اولی یا بگیرایی بصیر
# 16 پس چو دانستی که قهرت می‌کند %~% بر سرت دبوس محنت می‌زند
# 17 پس بکن دفعش چو نمرودی به جنگ %~% سوی او کش در هوا تیری خدنگ
# 18 هم‌چو اسپاه مغل بر آسمان %~% تیر می‌انداز دفع نزع جان
# 19 یا گریز از وی اگر توانی برو %~% چون روی چون در کف اویی گرو
# 20 در عدم بودی نرستی از کفش %~% از کف او چون رهی ای دست‌خوش
# 21 آرزو جستن بود بگریختن %~% پیش عدلش خون تقوی ریختن
# 22 این جهان دامست و دانه‌آرزو %~% در گریز از دامها روی آر زو
# 23 چون چنین رفتی بدیدی صد گشاد %~% چون شدی در ضد آن دیدی فساد
# 24 پس پیمبر گفت استفتوا القلوب %~% گر چه مفتیتان برون گوید خطوب
# 25 آرزو بگذار تا رحم آیدش %~% آزمودی که چنین می‌بایدش
# 26 چون نتانی جست پس خدمت کنش %~% تا روی از حبس او در گلشنش
# 27 دم به دم چون تو مراقب می‌شوی %~% داد می‌بینی و داور ای غوی
# 28 ور ببندی چشم خود را ز احتجاب %~% کار خود را کی گذارد آفتاب
PageV06P009
# 1 چون امیران از حسد جوشان شدند %~% عاقبت بر شاه خود طعنه زدند
# 2 کین ایاز تو ندارد سی خرد %~% جامگی سی امیر او چون خورد
# 3 شاه بیرون رفت با آن سی امیر %~% سوی صحرا و کهستان صیدگیر
# 4 کاروانی دید از دور آن ملک %~% گفت امیری را برو ای مؤتفک
# 5 رو بپرس آن کاروان را بر رصد %~% کز کدامین شهر اندر می‌رسد
# 6 رفت و پرسید و بیامد که ز ری %~% گفت عزمش تا کجا درماند وی
# 7 دیگری را گفت رو ای بوالعلا %~% باز پرس از کاروان که تا کجا
# 8 رفت و آمد گفت تا سوی یمن %~% گفت رختش چیست هان ای موتمن
# 9 ماند حیران گفت با میری دگر %~% که برو وا پرس رخت آن نفر
# 10 باز آمد گفت از هر جنس هست %~% اغلب آن کاسه‌های رازیست
# 11 گفت کی بیرون شدند از شهر ری %~% ماند حیران آن امیر سست پی
# 12 هم‌چنین تا سی امیر و بیشتر %~% سست‌رای و ناقص اندر کر و فر
# 13 گفت امیران را که من روزی جدا %~% امتحان کردم ایاز خویش را
# 14 که بپرس از کاروان تا از کجاست %~% او برفت این جمله وا پرسید راست
# 15 بی‌وصیت بی‌اشارت یک به یک %~% حالشان دریافت بی ریبی و شک
# 16 هر چه زین سی میر اندر سی مقام %~% کشف شد زو آن به یکدم شد تمام
PageV06P010
# 1 پس بگفتند آن امیران کین فنیست %~% از عنایتهاش کار جهد نیست
# 2 قسمت حقست مه را روی نغز %~% داده بختست گل را بوی نغز
# 3 گفت سلطان بلک آنچ از نفس زاد %~% ریع تقصیرست و دخل اجتهاد
# 4 ورنه آدم کی بگفتی با خدا %~% ربنا انا ظلمنا نفسنا
# 5 خود بگفتی کین گناه از نفس بود %~% چون قضا این بود حزم ما چه سود
# 6 هم‌چو ابلیسی که گفت اغویتنی %~% تو شکستی جام و ما را می‌زنی
# 7 بل قضا حقست و جهد بنده حق %~% هین مباش اعور چو ابلیس خلق
# 8 در تردد مانده‌ایم اندر دو کار %~% این تردد کی بود بی‌اختیار
# 9 این کنم یا آن کنم او کی گود %~% که دو دست و پای او بسته بود
# 10 هیچ باشد این تردد بر سرم %~% که روم در بحر یا بالا پرم
# 11 این تردد هست که موصل روم %~% یا برای سحر تا بابل روم
# 12 پس تردد را بباید قدرتی %~% ورنه آن خنده بود بر سبلتی
# 13 بر قضا کم نه بهانه ای جوان %~% جرم خود را چون نهی بر دیگران
# 14 خون کند زید و قصاص او به عمر %~% می خورد عمرو و بر احمد حد خمر
# 15 گرد خود برگرد و جرم خود ببین %~% جنبش از خود بین و از سایه مبین
# 16 که نخواهد شد غلط پاداش میر %~% خصم را می‌داند آن میر بصیر
# 17 چون عسل خوردی نیامد تب به غیر %~% مزد روز تو نیامد شب به غیر
# 18 در چه کردی جهد کان وا تو نگشت %~% تو چه کاریدی که نامد ریع کشت
# 19 فعل تو که زاید از جان و تنت %~% هم‌چو فرزندت بگیرد دامنت
# 20 فعل را در غیب صورت می‌کنند %~% فعل دزدی را نه داری می‌زنند
# 21 دار کی ماند به دزدی لیک آن %~% هست تصویر خدای غیب‌دان
# 22 در دل شحنه چو حق الهام داد %~% که چنین صورت بساز از بهر داد
# 23 تا تو عالم باشی و عادل قضا %~% نامناسب چون دهد داد و سزا
# 24 چونک حاکم این کند اندر گزین %~% چون کند حکم احکم این حاکمین
# 25 چون بکاری جو نروید غیر جو %~% قرض تو کردی ز که خواهد گرو
# 26 جرم خود را بر کسی دیگر منه %~% هوش و گوش خود بدین پاداش ده
# 27 جرم بر خود نه که تو خود کاشتی %~% با جزا و عدل حق کن آشتی
# 28 رنج را باشد سبب بد کردنی %~% بد ز فعل خود شناس از بخت نی
# 29 آن نظر در بخت چشم احوال کند %~% کلب را کهدانی و کاهل کند
# 30 متهم کن نفس خود را ای فتی %~% متهم کم کن جزای عدل را
# 31 توبه کن مردانه سر آور به ره %~% که فمن یعمل بمثقال یره
# 32 در فسون نفس کم شو غره‌ای %~% که آفتاب حق نپوشد ذره‌ای
# 33 هست این ذرات جسمی ای مفید %~% پیش این خورشید جسمانی پدید
# 34 هست ذرات خواطر و افتکار %~% پیش خورشید حقایق آشکار
PageV06P011
# 1 رفت مرغی در میان مرغزار %~% بود آنجا دام از بهر شکار
# 2 دانه چندی نهاده بر زمین %~% وآن صیاد آنجا نشسته در کمین
# 3 خویشتن پیچیده در برگ و گیاه %~% تا در افتد صید بیچاره ز راه
# 4 مرغک آمد سوی او از ناشناخت %~% پس طوافی کرد و پیش مرد تاخت
# 5 گفت او را کیستی تو سبزپوش %~% در بیابان در میان این وحوش
# 6 گفت مرد زاهدم من منقطع %~% با گیاهی گشتم اینجا مقتنع
# 7 زهد و تقوی را گزیدم دین و کیش %~% زانک می‌دیدم اجل را پیش خویش
# 8 مرگ همسایه مرا واعظ شده %~% کسب و دکان مرا برهم زده
# 9 چون به آخر فرد خواهم ماندن %~% خو نباید کرد با هر مرد و زن
# 10 رو بخواهم کرد آخر در لحد %~% آن به آید که کنم خو با احد
# 11 چو زنخ را بست خواهند ای صنم %~% آن به آید که زنخ کمتر زنم
# 12 ای بزربفت و کمر آموخته %~% آخرستت جامه نادوخته
# 13 رو به خاک آریم کز وی رسته‌ایم %~% دل چرا در بی‌وفایان بسته‌ایم
# 14 جد و خویشانمان قدیمی چار طبع %~% ما به خویشی عاریت بستیم طمع
# 15 سالها هم‌صحبتی و هم‌دمی %~% با عناصر داشت جسم آدمی
# 16 روح او خود از نفوس و از عقول %~% روح اصول خویش را کرده نکول
# 17 از عقول و از نفوس پر صفا %~% نامه می‌آید به جان کای بی‌وفا
# 18 یارکان پنج روزه یافتی %~% رو ز یاران کهن بر تافتی
# 19 کودکان گرچه که در بازی خوشند %~% شب کشانشان سوی خانه می‌کشند
# 20 شد برهنه وقت بازی طفل خرد %~% دزد از ناگه قبا و کفش برد
# 21 آن چنان گرم او به بازی در فتاد %~% کان کلاه و پیرهن رفتش ز یاد
# 22 شد شب و بازی او شد بی‌مدد %~% رو ندارد کو سوی خانه رود
# 23 نی شنیدی انما الدنیا لعب %~% باد دادی رخت و گشتی مرتعب
# 24 پیش از آنک شب شود جامه بجو %~% روز را ضایع مکن در گفت و گو
# 25 من به صحرا خلوتی بگزیده‌ام %~% خلق را من دزد جامه دیده‌ام
# 26 نیم عمر از آرزوی دلستان %~% نیم عمر از غصه‌های دشمنان
# 27 جبه را برد آن کله را این ببرد %~% غرق بازی گشته ما چون طفل خرد
# 28 نک شبانگاه اجل نزدیک شد %~% خل هذا اللعب به سبک لاتعد
# 29 هین سوار توبه شود در دزد رس %~% جامه‌ها از دزد بستان باز پس
# 30 مرکب توبه عجاب مرکبست %~% بر فلک تازد به یک لحظه ز پست
# 31 لیک مرکب را نگه می‌دار از آن %~% کو بدزدید آن قبایت را نهان
# 32 تا ندزدد مرکبت را نیز هم %~% پاس دار این مرکبت را دم به دم
PageV06P012
# 1 آن یکی قج داشت از پس می‌کشید %~% دزد قج را برد حبلش را برید
# 2 چونک آگه شد دوان شد چپ و راست %~% تا بیابد کان قج برده کجاست
# 3 بر سر چاهی بدید آن دزد را %~% که فغان می‌کرد کای واویلتا
# 4 گفت نالان از چئی ای اوستاد %~% گفت همیان زرم در چه فتاد
# 5 گر توانی در روی بیرون کشی %~% خمس بدهم مر ترا با دلخوشی
# 6 خمس صد دینار بستانی به دست %~% گفت او خود این بهای ده قجست
# 7 گر دری بر بسته شد ده در گشاد %~% گر قجی شد حق عوض اشتر بداد
# 8 جامه‌ها بر کند و اندر چاه رفت %~% جامه‌ها را برد هم آن دزد تفت
# 9 حازمی باید که ره تا ده برد %~% حزم نبود طمع طاعون آورد
# 10 او یکی دزدست فتنه‌سیرتی %~% چون خیال او را بهر دم صورتی
# 11 کس نداند مکر او الا خدا %~% در خدا بگریز و وا ره زان دغا
PageV06P013
# 1 مرغ گفتش خواجه در خلوت مه‌ایست %~% دین احمد را ترهب نیک نیست
# 2 از ترهب نهی کردست آن رسول %~% بدعتی چون در گرفتی ای فضول
# 3 جمعه شرطست و جماعت در نماز %~% امر معروف و ز منکر احتراز
# 4 رنج بدخویان کشیدن زیر صبر %~% منفعت دادن به خلقان هم‌چو ابر
# 5 خیر ناس آن ینفع الناس ای پدر %~% گر نه سنگی چه حریفی با مدر
# 6 در میان امت مرحوم باش %~% سنت احمد مهل محکوم باشد
# 7 گفت عقل هر که را نبود رسوخ %~% پیش عاقل او چو سنگست و کلوخ
# 8 چون حمارست آنک نانش امنیتست %~% صحبت او عین رهبانیتست
# 9 زانک غیر حق همه گردد رفات %~% کل آت بعد حین فهو آت
# 10 حکم او هم حکم قبله او بود %~% مرده‌اش خوان چونک مرده‌جو بود
# 11 هر که با این قوم باشد راهبست %~% که کلوخ و سنگ او را صاحبست
# 12 خود کلوخ و سنگ کس را ره نزد %~% زین کلوخان صد هزار آفت رسد
# 13 گفت مرغش پس جهاد آنگه بود %~% کین چنین ره‌زن میان ره بود
# 14 از برای حفظ و یاری و نبرد %~% بر ره ناآمن آید شیرمرد
# 15 عرق مردی آنگهی پیدا شود %~% که مسافر همره اعدا شود
# 16 چون نبی سیف بودست آن رسول %~% امت او صفدرانند و فحول
# 17 مصلحت در دین ما جنگ و شکوه %~% مصلحت در دین عیسی غار و کوه
# 18 گفت آری گر بود یاری و زور %~% تا به قوت بر زند بر شر و شور
# 19 چون نباشد قوتی پرهیز به %~% در فرار لا یطاق آسان بجه
# 20 گفت صدق دل بباید کار را %~% ورنه یاران کم نیاید یار را
# 21 یار شو تا یار بینی بی‌عدد %~% زانک بی‌یاران بمانی بی‌مدد
# 22 دیو گرگست و تو هم‌چون یوسفی %~% دامن یعقوب مگذار ای صفی
# 23 گرگ اغلب آنگهی گیرا بود %~% کز رمه شیشک به خود تنها رود
# 24 آنک سنت یا جماعت ترک کرد %~% در چنین مسبع نه خون خویش خورد
# 25 هست سنت ره جماعت چون رفیق %~% بی‌ره و بی‌یار افتی در مضیق
# 26 همرهی نه کو بود خصم خرد %~% فرصتی جوید که جامه تو برد
# 27 می‌رود با تو که یابد عقبه‌ای %~% که تواند کردت آنجا نهبه‌ای
# 28 یا بود اشتردلی چون دید ترس %~% گوید او بهر رجوع از راه درس
# 29 یار را ترسان کند ز اشتردلی %~% این چنین همره عدو دان نه ولی
# 30 راه جان‌بازیست و در هر غیشه‌ای %~% آفتی در دفع هر جان‌شیشه‌ای
# 31 راه دین زان رو پر از شور و شرست %~% که نه راه هر مخنث گوهرست
# 32 در ره این ترس امتحانهای نفوس %~% هم‌چو پرویزن به تمییز سبوس
# 33 راه چه بود پر نشان پایها %~% یار چه بود نردبان رایها
# 34 گیرم آن گرگت نیابد ز احتیاط %~% بی ز جمعیت نیابی آن نشاط
# 35 آنک تنها در رهی او خوش رود %~% با رفیقان سیر او صدتو شود
# 36 با غلیظی خر ز یاران ای فقیر %~% در نشاط آید شود قوت‌پذیر
# 37 هر خری کز کاروان تنها رود %~% بر وی آن راه از تعب صدتو شود
# 38 چند سیخ و چند چوب افزون خورد %~% تا که تنها آن بیابان را برد
# 39 مر ترا می‌گوید آن خر خوش شنو %~% گر نه‌ای خر هم‌چنین تنها مرو
# 40 آنک تنها خوش رود اندر رصد %~% با رفیقان بی‌گمان خوشتر رود
# 41 هر نبیی اندرین راه درست %~% معجزه بنمود و همراهان بجست
# 42 گر نباشد یاری دیوارها %~% کی برآید خانه و انبارها
# 43 هر یکی دیوار اگر باشد جدا %~% سقف چون باشد معلق در هوا
# 44 گر نباشد یاری حبر و قلم %~% کی فتد بر روی کاغذها رقم
# 45 این حصیری که کسی می‌گسترد %~% گر نپیوندد به هم بادش برد
# 46 حق ز هر جنسی چو زوجین آفرید %~% پس نتایج شد ز جمعیت پدید
# 47 او بگفت و او بگفت از اهتزاز %~% بحثشان شد اندرین معنی دراز
# 48 مثنوی را چابک و دلخواه کن %~% ماجرا را موجز و کوتاه کن
# 49 بعد از آن گفتش که گندم آن کیست %~% گفت امانت از یتیم بی وصیست
# 50 مال ایتام است امانت پیش من %~% زانک پندارند ما را مؤتمن
# 51 گفت من مضطرم و مجروح‌حال %~% هست مردار این زمان بر من حلال
# 52 هین به دستوری ازین گندم خورم %~% ای امین و پارسا و محترم
# 53 گفت مفتی ضرورت هم توی %~% بی‌ضرورت گر خوری مجرم شوی
# 54 ور ضرورت هست هم پرهیز به %~% ور خوری باری ضمان آن بده
# 55 مرغ پس در خود فرو رفت آن زمان %~% توسنش سر بستد از جذب عنان
# 56 چون بخورد آن گندم اندر فخ بماند %~% چند او یاسین و الانعام خواند
# 57 بعد در ماندن چه افسوس و چه آه %~% پیش از آن بایست این دود سیاه
# 58 آن زمان که حرص جنبید و هوس %~% آن زمان می‌گو کای فریادرس
# 59 کان زمان پیش از خرابی بصره است %~% بوک بصره وا رهد هم زان شکست
# 60 ابک لی یا باکیی یا ثاکلی %~% قبل هدم البصرة و الموصل
# 61 نح علی قبل موتی واغتفر %~% لا تنح لی بعد موتی واصطبر
# 62 ابک لی قبل ثبوری فی‌النوی %~% بعد طوفان النوی خل البکا
# 63 آن زمان که دیو می‌شد راه‌زن %~% آن زمان بایست یاسین خواندن
# 64 پیش از آنک اشکسته گردد کاروان %~% آن زمان چوبک بزن ای پاسبان
PageV06P014
# 1 پاسبانی خفت و دزد اسباب برد %~% رختها را زیر هر خاکی فشرد
# 2 روز شد بیدار شد آن کاروان %~% دید رفته رخت و سیم و اشتران
# 3 پس بدو گفتند ای حارس بگو %~% که چه شد این رخت و این اسباب کو
# 4 گفت دزدان آمدند اندر نقاب %~% رختها بردند از پیشم شتاب
# 5 قوم گفتندش که ای چو تل ریگ %~% پس چه می‌کردی کیی ای مردریگ
# 6 گفت من یک کس بدم ایشان گروه %~% با سلاح و با شجاعت با شکوه
# 7 گفت اگر در جنگ کم بودت امید %~% نعره‌ای زن کای کریمان برجهید
# 8 گفت آن دم کارد بنمودند و تیغ %~% که خمش ورنه کشیمت بی‌دریغ
# 9 آن زمان از ترس بستم من دهان %~% این زمان هیهای و فریاد و فغان
# 10 آن زمان بست آن دمم که دم زنم %~% این زمان چندانک خواهی هی کنم
# 11 چونک عمرت برد دیو فاضحه %~% بی‌نمک باشد اعوذ و فاتحه
# 12 گرچه باشد بی‌نمک اکنون حنین %~% هست غفلت بی‌نمک‌تر زان یقین
# 13 هم‌چنین هم بی‌نمک می‌نال نیز %~% که ذلیلان را نظر کن ای عزیز
# 14 قادری بی‌گاه باشد یا به گاه %~% از تو چیزی فوت کی شد ای اله
# 15 شاه لا تاسوا علی ما فاتکم %~% کی شود از قدرتش مطلوب گم
PageV06P015
# 1 گفت آن مرغ این سزای او بود %~% که فسون زاهدان را بشنود
# 2 گفت زاهد نه سزای آن نشاف %~% کو خورد مال یتیمان از گزاف
# 3 بعد از آن نوحه‌گری آغاز کرد %~% که فخ و صیاد لرزان شد ز درد
# 4 کز تناقضهای دل پشتم شکست %~% بر سرم جانا بیا می‌مال دست
# 5 زیر دست تو سرم را راحتیست %~% دست تو در شکربخشی آیتیست
# 6 سایه خود از سر من برمدار %~% بی‌قرارم بی‌قرارم بی‌قرار
# 7 خوابها بیزار شد از چشم من %~% در غمت ای رشک سرو و یاسمن
# 8 گر نیم لایق چه باشد گر دمی %~% ناسزایی را بپرسی در غمی
# 9 مر عدم را خود چه استحقاق بود %~% که برو لطفت چنین درها گشود
# 10 خاک گرگین را کرم آسیب کرد %~% ده گهر از نور حس در جیب کرد
# 11 پنج حس ظاهر و پنج نهان %~% که بشر شد نطفه مرده از آن
# 12 توبه بی توفیقت ای نور بلند %~% چیست جز بر ریش توبه ریش‌خند
# 13 سبلتان توبه یک یک بر کنی %~% توبه سایه‌ست و تو ماه روشنی
# 14 ای ز تو ویران دکان و منزلم %~% چون ننالم چون بیفشاری دلم
# 15 چون گریزم زانک بی تو زنده نیست %~% بی خداوندیت بود بنده نیست
# 16 جان من بستان تو ای جان را اصول %~% زانک بی‌تو گشته‌ام از جان ملول
# 17 عاشقم من بر فن دیوانگی %~% سیرم از فرهنگی و فرزانگی
# 18 چون بدرد شرم گویم راز فاش %~% چند ازین صبر و زحیر و ارتعاش
# 19 در حیا پنهان شدم هم‌چون سجاف %~% ناگهان بجهم ازین زیر لحاف
# 20 ای رفیقان راهها را بست یار %~% آهوی لنگیم و او شیر شکار
# 21 جز که تسلیم و رضا کو چاره‌ای %~% در کف شیر نری خون‌خواره‌ای
# 22 او ندارد خواب و خور چون آفتاب %~% روحها را می‌کند بی‌خورد و خواب
# 23 که بیا من باش یا هم‌خوی من %~% تا ببینی در تجلی روی من
# 24 ور ندیدی چون چنین شیدا شدی %~% خاک بودی طالب احیا شدی
# 25 گر ز بی‌سویت ندادست او علف %~% چشم جانت چون بماندست آن طرف
# 26 گربه بر سوراخ زان شد معتکف %~% که از آن سوراخ او شد معتلف
# 27 گربه دیگر همی‌گردد به بام %~% کز شکار مرغ یابید او طعام
# 28 آن یکی را قبله شد جولاهگی %~% وآن یکی حارس برای جامگی
# 29 وان یکی بی‌کار و رو در لامکان %~% که از آن سو دادیش تو قوت جان
# 30 کار او دارد که حق را شد مرید %~% بهر کار او ز هر کاری برید
# 31 دیگران چون کودکان این روز چند %~% تا شب ترحال بازی می‌کنند
# 32 خوابناکی کو ز یقظت می‌جهد %~% دایه وسواس عشوه‌ش می‌دهد
# 33 رو بخسپ ای جان که نگذاریم ما %~% که کسی از خواب بجهاند ترا
# 34 هم تو خود را بر کنی از بیخ خواب %~% هم‌چو تشنه که شنود او بانک آب
# 35 بانگ آبم من به گوش تشنگان %~% هم‌چو باران می‌رسم از آسمان
# 36 بر جه ای عاشق برآور اضطراب %~% بانگ آب و تشنه و آنگاه خواب
PageV06P016
# 1 عاشقی بودست در ایام پیش %~% پاسبان عهد اندر عهد خویش
# 2 سالها در بند وصل ماه خود %~% شاهمات و مات شاهنشاه خود
# 3 عاقبت جوینده یابنده بود %~% که فرج از صبر زاینده بود
# 4 گفت روزی یار او که امشب بیا %~% که بپختم از پی تو لوبیا
# 5 در فلان حجره نشین تا نیم‌شب %~% تا بیایم نیم‌شب من بی طلب
# 6 مرد قربان کرد و نانها بخش کرد %~% چون پدید آمد مهش از زیر گرد
# 7 شب در آن حجره نشست آن گرمدار %~% بر امید وعده آن یار غار
# 8 بعد نصف اللیل آمد یار او %~% صادق الوعدانه آن دلدار او
# 9 عاشق خود را فتاده خفته دید %~% اندکی از آستین او درید
# 10 گردگانی چندش اندر جیب کرد %~% که تو طفلی گیر این می‌باز نرد
# 11 چون سحر از خواب عاشق بر جهید %~% آستین و گردگانها را بدید
# 12 گفت شاه ما همه صدق و وفاست %~% آنچ بر ما می‌رسد آن هم ز ماست
# 13 ای دل بی‌خواب ما زین ایمنیم %~% چون حرس بر بام چوبک می‌زنیم
# 14 گردگان ما درین مطحن شکست %~% هر چه گوییم از غم خود اندکست
# 15 عاذلا چند این صلای ماجرا %~% پند کم ده بعد ازین دیوانه را
# 16 من نخواهم عشوه هجران شنود %~% آزمودم چند خواهم آزمود
# 17 هرچه غیر شورش و دیوانگیست %~% اندرین ره دوری و بیگانگیست
# 18 هین بنه بر پایم آن زنجیر را %~% که دریدم سلسله تدبیر را
# 19 غیر آن جعد نگار مقبلم %~% گر دو صد زنجیر آری بگسلم
# 20 عشق و ناموس ای برادر راست نیست %~% بر رد ناموس ای عاشق مه‌ایست
# 21 وقت آن آمد که من عریان شوم %~% نقش بگذارم سراسر جان شوم
# 22 ای عدو شرم و اندیشه بیا %~% که دریدم پرده شرم و حیا
# 23 ای ببسته خواب جان از جادوی %~% سخت‌دل یارا که در عالم توی
# 24 هین گلوی صبر گیر و می‌فشار %~% تا خنک گردد دل عشق ای سوار
# 25 تا نسوزم کی خنگ گردد دلش %~% ای دل ما خاندان و منزلش
# 26 خانه خود را همی‌سوزی بسوز %~% کیست آن کس کو بگوید لایجوز
# 27 خوش بسوز این خانه را ای شر مست %~% خانه عاشق چنین اولیترست
# 28 بعد ازین این سوز را قبله کنم %~% زانک شمعم من بسوزش روشنم
# 29 خواب را بگذار امشب ای پدر %~% یک شبی بر کوی بی‌خوابان گذر
# 30 بنگر اینها را که مجنون گشته‌اند %~% هم‌چو پروانه بوصلت کشته‌اند
# 31 بنگر این کشتی خلقان غرق عشق %~% اژدهایی گشت گویی حلق عشق
# 32 اژدهایی ناپدید دلربا %~% عقل هم‌چون کوه را او کهربا
# 33 عقل هر عطار کاگه شد ازو %~% طبله‌ها را ریخت اندر آب جو
# 34 رو کزین جو برنیایی تا ابد %~% لم یکن حقا له کفوا احد
# 35 ای مزور چشم بگشای و ببین %~% چند گویی می‌ندانم آن و این
# 36 از وبای زرق و محرومی بر آ %~% در جهان حی و قیومی در آ
# 37 تا نمی‌بینم همی‌بینم شود %~% وین ندانمهات می‌دانم بود
# 38 بگذر از مستی و مستی‌بخش باش %~% زین تلون نقل کن در استواش
# 39 چند نازی تو بدین مستی بس است %~% بر سر هر کوی چندان مست هست
# 40 گر دو عالم پر شود سرمست یار %~% جمله یک باشند و آن یک نیست خوار
# 41 این ز بسیاری نیابد خواریی %~% خوار کی بود تن‌پرستی ناریی
# 42 گر جهان پر شد ز نور آفتاب %~% کی بود خوار آن تف خوش‌التهاب
# 43 لیک با این جمله بالاتر خرام %~% چونک ارض الله واسع بود و رام
# 44 گرچه این مستی چو باز اشهبست %~% برتر از وی در زمین قدس هست
# 45 رو سرافیلی شو اندر امتیاز %~% در دمنده روح و مست و مست‌ساز
# 46 مست را چون دل مزاح اندیشه شد %~% این ندانم و آن ندانم پیشه شد
# 47 این ندانم وان ندانم بهر چیست %~% تا بگویی آنک می‌دانیم کیست
# 48 نفی بهر ثبت باشد در سخن %~% نفی بگذار و ز ثبت آغاز کن
# 49 نیست این و نیست آن هین واگذار %~% آنک آن هستست آن را پیش آر
# 50 نفی بگذار و همان هستی پرست %~% این در آموز ای پدر زان ترک مست
PageV06P017
# 1 اعجمی ترکی سحر آگاه شد %~% وز خمار خمر مطرب‌خواه شد
# 2 مطرب جان مونس مستان بود %~% نقل و قوت و قوت مست آن بود
# 3 مطرب ایشان را سوی مستی کشید %~% باز مستی از دم مطرب چشید
# 4 آن شراب حق بدان مطرب برد %~% وین شراب تن ازین مطرب چرد
# 5 هر دو گر یک نام دارد در سخن %~% لیک شتان این حسن تا آن حسن
# 6 اشتباهی هست لفظی در بیان %~% لیک خود کو آسمان تا ریسمان
# 7 اشتراک لفظ دایم ره‌زنست %~% اشتراک گبر و مؤمن در تنست
# 8 جسمها چون کوزه‌های بسته‌سر %~% تا که در هر کوزه چه بود آن نگر
# 9 کوزه آن تن پر از آب حیات %~% کوزه این تن پر از زهر ممات
# 10 گر به مظروفش نظر داری شهی %~% ور به ظرفش بنگری تو گم‌رهی
# 11 لفظ را ماننده این جسم دان %~% معنیش را در درون مانند جان
# 12 دیده تن دایما تن‌بین بود %~% دیده جان جان پر فن بین بود
# 13 پس ز نقش لفظهای مثنوی %~% صورتی ضالست و هادی معنوی
# 14 در نبی فرمود کین قرآن ز دل %~% هادی بعضی و بعضی را مضل
# 15 الله الله چونک عارف گفت می %~% پیش عارف کی بود معدوم شی
# 16 فهم تو چون باده شیطان بود %~% کی ترا وهم می رحمان بود
# 17 این دو انبازند مطرب با شراب %~% این بدان و آن بدین آرد شتاب
# 18 پر خماران از دم مطرب چرند %~% مطربانشان سوی میخانه برند
# 19 آن سر میدان و این پایان اوست %~% دل شده چون گوی در چوگان اوست
# 20 در سر آنچ هست گوش آنجا رود %~% در سر ار صفراست آن سودا شود
# 21 بعد از آن این دو به بیهوشی روند %~% والد و مولود آن‌جا یک شوند
# 22 چونک کردند آشتی شادی و درد %~% مطربان را ترک ما بیدار کرد
# 23 مطرب آغازید بیتی خوابناک %~% که انلنی الکاس یا من لا اراک
# 24 انت وجهی لا عجب ان لا اراه %~% غایة القرب حجاب الاشتباه
# 25 انت عقلی لا عجب ان لم ارک %~% من وفور الالتباس المشتبک
# 26 جئت اقرب انت من حبل الورید %~% کم اقل یا یا ندا للبعید
# 27 بل اغالطهم انادی فی القفار %~% کی اکتم من معیمؤمناغار
PageV06P018
# 1 اندر آمد پیش پیغامبر ضریر %~% کای نوابخش تنور هر خمیر
# 2 ای تو میر آب و من مستسقیم %~% مستغاث المستغاث ای ساقیم
# 3 چون در آمد آن ضریر از در شتاب %~% عایشه بگریخت بهر احتجاب
# 4 زانک واقف بود آن خاتون پاک %~% از غیوری رسول رشکناک
# 5 هر که زیباتر بود رشکش فزون %~% زانک رشک از ناز خیزد یا بنون
# 6 گنده‌پیران شوی را قما دهند %~% چونک از زشتی و پیری آگهند
# 7 چون جمال احمدی در هر دو کون %~% کی بدست ای فر یزدانیش عون
# 8 نازهای هر دو کون او را رسد %~% غیرت آن خورشید صدتو را رسد
# 9 که در افکندم به کیوان گوی را %~% در کشید ای اختران هم روی را
# 10 در شعاع بی‌نظیرم لا شوید %~% ورنه پیش نور نم رسوا شوید
# 11 از کرم من هر شبی غایب شوم %~% کی روم الا نمایم که روم
# 12 تا شما بی من شبی خفاش‌وار %~% پر زنان پرید گرد این مطار
# 13 هم‌چو طاووسان پری عرضه کنید %~% باز مست و سرکش و معجب شوید
# 14 ننگرید آن پای خود را زشت‌ساز %~% هم‌چو چارق کو بود شمع ایاز
# 15 رو نمایم صبح بهر گوشمال %~% تا نگردید از منی ز اهل شمال
# 16 ترک آن کن که درازست آن سخن %~% نهی کردست از درازی امر کن
PageV06P019
# 1 گفت پیغامبر برای امتحان %~% او نمی‌بیند ترا کم شو نهان
# 2 کرد اشارت عایشه با دستها %~% او نبیند من همی‌بینم ورا
# 3 غیرت عقل است بر خوبی روح %~% پر ز تشبیهات و تمثیل این نصوح
# 4 با چنین پنهانیی کین روح راست %~% عقل بر وی این چنین رشکین چراست
# 5 از که پنهان می‌کنی ای رشک‌خو %~% آنک پوشیدست نورش روی او
# 6 می‌رود بی‌روی‌پوش این آفتاب %~% فرط نور اوست رویش را نقاب
# 7 از که پنهان می‌کنی ای رشک‌ور %~% که آفتاب از وی نمی‌بیند اثر
# 8 رشک از آن افزون‌ترست اندر تنم %~% کز خودش خواهم که هم پنهان کنم
# 9 ز آتش رشک گران آهنگ من %~% با دو چشم و گوش خود در جنگ من
# 10 چون چنین رشکیستت ای جان و دل %~% پس دهان بر بند و گفتن را بهل
# 11 ترسم ار خامش کنم آن آفتاب %~% از سوی دیگر بدراند حجاب
# 12 در خموشی گفت ما اظهر شود %~% که ز منع آن میل افزون‌تر شود
# 13 گر بغرد بحر غره‌ش کف شود %~% جوش احببت بان اعرف شود
# 14 حرف گفتن بستن آن روزنست %~% عین اظهار سخن پوشیدنست
# 15 بلبلانه نعره زن در روی گل %~% تا کنی مشغولشان از بوی گل
# 16 تا به قل مغشول گردد گوششان %~% سوی روی گل نپرد هوششان
# 17 پیش این خورشید کو بس روشنیست %~% در حقیقت هر دلیلی ره‌زنیست
PageV06P020
# 1 مطرب آغازید پیش ترک مست %~% در حجاب نغمه اسرار الست
# 2 من ندانم که تو ماهی یا وثن %~% من ندانم تا چه می‌خواهی ز من
# 3 می‌ندانم که چه خدمت آرمت %~% تن زنم یا در عبارت آرمت
# 4 این عجب که نیستی از من جدا %~% می‌ندانم من کجاام تو کجا
# 5 می‌ندانم که مرا چون می‌کشی %~% گاه در بر گاه در خون می‌کشی
# 6 هم‌چنین لب در ندانم باز کرد %~% می‌ندانم می‌ندانم ساز کرد
# 7 چون ز حد شد می‌ندانم از شگفت %~% ترک ما را زین حراره دل گرفت
# 8 برجهید آن ترک و دبوسی کشید %~% تا علیها بر سر مطرب رسید
# 9 گرز را بگرفت سرهنگی بدست %~% گفت نه مطرب کشی این دم بدست
# 10 گفت این تکرار بی حد و مرش %~% کوفت طبعم را بکوبم من سرش
# 11 قلتبانا می‌ندانی گه مخور %~% ور همی‌دانی بزن مقصود بر
# 12 آن بگو ای گیج که می‌دانیش %~% می‌ندانم می‌ندانم در مکش
# 13 من بپرسم کز کجایی هی مری %~% تو بگویی نه ز بلخ و نه از هری
# 14 نه ز بغداد و نه موصل نه طراز %~% در کشی در نی و نی راه دراز
# 15 خود بگو من از کجاام باز ره %~% هست تنقیح مناط اینجا بله
# 16 یا بپرسیدم چه خوردی ناشتاب %~% تو بگویی نه شراب و نه کباب
# 17 نه قدید و نه ثرید و نه عدس %~% آنچ خوردی آن بگو تنها و بس
# 18 این سخن‌خایی دراز از بهر چیست %~% گفت مطرب زانک مقصودم خفیست
# 19 می‌رمد اثبات پیش از نفی تو %~% نفی کردم تا بری ز اثبات بو
# 20 در نوا آرم بنفی این ساز را %~% چون بمیری مرگ گوید راز را
PageV06P021
# 1 جان بسی کندی و اندر پرده‌ای %~% زانک مردن اصل بد ناورده‌ای
# 2 تا نمیری نیست جان کندن تمام %~% بی‌کمال نردبان نایی به بام
# 3 چون ز صد پایه دو پایه کم بود %~% بام را کوشنده نامحرم بود
# 4 چون رسن یک گز ز صد گز کم بود %~% آب اندر دلو از چه کی رود
# 5 غرق این کشتی نیابی ای امیر %~% تا بننهی اندرو من الاخیر
# 6 من آخر اصل دان کو طارقست %~% کشتی وسواس و غی را غارقست
# 7 آفتاب گنبد ازرق شود %~% کشتی هش چونک مستغرق شود
# 8 چون نمردی گشت جان کندن دراز %~% مات شو در صبح ای شمع طراز
# 9 تا نگشتند اختران ما نهان %~% دانک پنهانست خورشید جهان
# 10 گرز بر خود زن منی در هم شکن %~% زانک پنبه گوش آمد چشم تن
# 11 گرز بر خود می‌زنی خود ای دنی %~% عکس تست اندر فعالم این منی
# 12 عکس خود در صورت من دیده‌ای %~% در قتال خویش بر جوشیده‌ای
# 13 هم‌چو آن شیری که در چه شد فرو %~% عکس خود را خصم خود پنداشت او
# 14 نفی ضد هست باشد بی‌شکی %~% تا ز ضد ضد را بدانی اندکی
# 15 این زمان جز نفی ضد اعلام نیست %~% اندرین نشات دمی بی‌دام نیست
# 16 بی‌حجابت باید آن ای ذو لباب %~% مرگ را بگزین و بر دران حجاب
# 17 نه چنان مرگی که در گوری روی %~% مرگ تبدیلی که در نوری روی
# 18 مرد بالغ گشت آن بچگی بمرد %~% رومیی شد صبغت زنگی سترد
# 19 خاک زر شد هیات خاکی نماند %~% غم فرج شد خار غمناکی نماند
# 20 مصطفی زین گفت کای اسرارجو %~% مرده را خواهی که بینی زنده تو
# 21 می‌رود چون زندگان بر خاکدان %~% مرده و جانش شده بر آسمان
# 22 جانش را این دم به بالا مسکنیست %~% گر بمیرد روح او را نقل نیست
# 23 زانک پیش از مرگ او کردست نقل %~% این بمردن فهم آید نه به عقل
# 24 نقل باشد نه چو نقل جان عام %~% هم‌چو نقلی از مقامی تا مقام
# 25 هرکه خواهد که ببیند بر زمین %~% مرده‌ای را می‌رود ظاهر چنین
# 26 مر ابوبکر تقی را گو ببین %~% شد ز صدیقی امیرالمحشرین
# 27 اندرین نشات نگر صدیق را %~% تا به حشر افزون کنی تصدیق را
# 28 پس محمد صد قیامت بود نقد %~% زانک حل شد در فنای حل و عقد
# 29 زاده ثانیست احمد در جهان %~% صد قیامت بود او اندر عیان
# 30 زو قیامت را همی‌پرسیده‌اند %~% ای قیامت تا قیامت راه چند
# 31 با زبان حال می‌گفتی بسی %~% که ز محشر حشر را پرسید کسی
# 32 بهر این گفت آن رسول خوش‌پیام %~% رمز موتوا قبل موت یا کرام
# 33 هم‌چنانک مرده‌ام من قبل موت %~% زان طرف آورده‌ام این صیت و صوت
# 34 پس قیامت شو قیامت را ببین %~% دیدن هر چیز را شرطست این
# 35 تا نگردی او ندانی‌اش تمام %~% خواه آن انوار باشد یا ظلام
# 36 عقل گردی عقل را دانی کمال %~% عشق گردی عشق را دانی ذبال
# 37 گفتمی برهان این دعوی مبین %~% گر بدی ادراک اندر خورد این
# 38 هست انجیر این طرف بسیار و خوار %~% گر رسد مرغی قنق انجیرخوار
# 39 در همه عالم اگر مرد و زنند %~% دم به دم در نزع و اندر مردنند
# 40 آن سخنشان را وصیتها شمر %~% که پدر گوید در آن دم با پسر
# 41 تا بروید عبرت و رحمت بدین %~% تا ببرد بیخ بغض و رشک و کین
# 42 تو بدان نیت نگر در اقربا %~% تا ز نزع او بسوزد دل ترا
# 43 کل آت آت آن را نقد دان %~% دوست را در نزع و اندر فقد دان
# 44 وز غرضها زین نظر گردد حجاب %~% این غرضها را برون افکن ز جیب
# 45 ور نیاری خشک بر عجزی مه‌ایست %~% دانک با عاجز گزیده معجزیست
# 46 عجز زنجیریست زنجیرت نهاد %~% چشم در زنجیرنه باید گشاد
# 47 پس تضرع کن کای هادی زیست %~% باز بودم بسته گشتم این ز چیست
# 48 سخت‌تر افشرده‌ام در شر قدم %~% که لفی خسرم ز قهرت دم به دم
# 49 از نصیحتهای تو کر بوده‌ام %~% بت‌شکن دعوی و بت‌گر بوده‌ام
# 50 یاد صنعت فرض‌تر یا یاد مرگ %~% مرگ مانند خزان تو اصل برگ
# 51 سالها این مرگ طبلک می‌زند %~% گوش تو بیگاه جنبش می‌کند
# 52 گوید اندر نزع از جان آه مرگ %~% این زمان کردت ز خود آگاه مرگ
# 53 این گلوی مرگ از نعره گرفت %~% طبل او بشکافت از ضرب شگفت
# 54 در دقایق خویش را در بافتی %~% رمز مردن این زمان در یافتی
PageV06P022
# 1 روز عاشورا همه اهل حلب %~% باب انطاکیه اندر تا به شب
# 2 گرد آید مرد و زن جمعی عظیم %~% ماتم آن خاندان دارد مقیم
# 3 ناله و نوحه کنند اندر بکا %~% شیعه عاشورا برای کربلا
# 4 بشمرند آن ظلمها و امتحان %~% کز یزید و شمر دید آن خاندان
# 5 نعره‌هاشان می‌رود در ویل و وشت %~% پر همی‌گردد همه صحرا و دشت
# 6 یک غریبی شاعری از ره رسید %~% روز عاشورا و آن افغان شنید
# 7 شهر را بگذاشت و آن سوی رای کرد %~% قصد جست و جوی آن هیهای کرد
# 8 پرس پرسان می‌شد اندر افتقاد %~% چیست این غم بر که این ماتم فتاد
# 9 این رئیس زفت باشد که بمرد %~% این چنین مجمع نباشد کار خرد
# 10 نام او و القاب او شرحم دهید %~% که غریبم من شما اهل دهید
# 11 چیست نام و پیشه و اوصاف او %~% تا بگویم مرثیه ز الطاف او
# 12 مرثیه سازم که مرد شاعرم %~% تا ازینجا برگ و لالنگی برم
# 13 آن یکی گفتش که هی دیوانه‌ای %~% تو نه‌ای شیعه عدو خانه‌ای
# 14 روز عاشورا نمی‌دانی که هست %~% ماتم جانی که از قرنی بهست
# 15 پیش مؤمن کی بود این غصه خوار %~% قدر عشق گوش عشق گوشوار
# 16 پیش مؤمن ماتم آن پاک‌روح %~% شهره‌تر باشد ز صد طوفان نوح
PageV06P023
# 1 گفت آری لیک کو دور یزید %~% کی بدست این غم چه دیر اینجا رسید
# 2 چشم کوران آن خسارت را بدید %~% گوش کران آن حکایت را شنید
# 3 خفته بودستید تا اکنون شما %~% که کنون جامه دریدیت از عزا
# 4 پس عزا بر خود کنید ای خفتگان %~% زانک بد مرگیست این خواب گران
# 5 روح سلطانی ز زندانی بجست %~% جامه چه درانیم و چون خاییم دست
# 6 چونک ایشان خسرو دین بوده‌اند %~% وقت شادی شد چو بشکستند بند
# 7 سوی شادروان دولت تاختند %~% کنده و زنجیر را انداختند
# 8 روز ملکست و گش و شاهنشهی %~% گر تو یک ذره ازیشان آگهی
# 9 ور نه‌ای آگه برو بر خود گری %~% زانک در انکار نقل و محشری
# 10 بر دل و دین خرابت نوحه کن %~% که نمی‌بیند جز این خاک کهن
# 11 ور همی‌بیند چرا نبود دلیر %~% پشتدار و جانسپار و چشم‌سیر
# 12 در رخت کو از می دین فرخی %~% گر بدیدی بحر کو کف سخی
# 13 آنک جو دید آب را نکند دریغ %~% خاصه آن کو دید آن دریا و میغ
PageV06P024
# 1 مور بر دانه بدان لرزان شود %~% که ز خرمنهای خوش اعمی بود
# 2 می‌کشد آن دانه را با حرص و بیم %~% که نمی‌بیند چنان چاش کریم
# 3 صاحب خرمن همی‌گوید که هی %~% ای ز کوری پیش تو معدوم شی
# 4 تو ز خرمنهای ما آن دیده‌ای %~% که در آن دانه به جان پیچیده‌ای
# 5 ای به صورت ذره کیوان را ببین %~% مور لنگی رو سلیمان را ببین
# 6 تو نه‌ای این جسم تو آن دیده‌ای %~% وا رهی از جسم گر جان دیده‌ای
# 7 آدمی دیده‌ست باقی گوشت و پوست %~% هرچه چشمش دیده است آن چیز اوست
# 8 کوه را غرقه کند یک خم ز نم %~% منفذش چون باز باشد سوی یم
# 9 چون به دریا راه شد از جان خم %~% خم با جیحون برآرد اشتلم
# 10 زان سبب قل گفته دریا بود %~% هرچه نطق احمدی گویا بود
# 11 گفته او جمله در بحر بود %~% که دلش را بود در دریا نفوذ
# 12 داد دریا چون ز خم ما بود %~% چه عجب در ماهیی دریا بود
# 13 چشم حس افسرد بر نقش ممر %~% تش ممر می‌بینی و او مستقر
# 14 این دوی اوصاف دید احولست %~% ورنه اول آخر آخر اولست
# 15 هی ز چه معلوم گردد این ز بعث %~% بعث را جو کم کن اندر بعث بحث
# 16 شرط روز بعث اول مردنست %~% زانک بعث از مرده زنده کردنست
# 17 جمله عالم زین غلط کردند راه %~% کز عدم ترسند و آن آمد پناه
# 18 از کجا جوییم علم از ترک علم %~% از کجا جوییم سلم از ترک سلم
# 19 از کجا جوییم هست از ترک هست %~% از کجا جوییم سیب از ترک دست
# 20 هم تو تانی کرد یا نعم المعین %~% دیده معدوم‌بین را هست بین
# 21 دیده‌ای کو از عدم آمد پدید %~% ذات هستی را همه معدوم دید
# 22 این جهان منتظم محشر شود %~% گر دو دیده مبدل و انور شود
# 23 زان نماید این حقایق ناتمام %~% که برین خامان بود فهمش حرام
# 24 نعمت جنات خوش بر دوزخی %~% شد محرم گرچه حق آمد سخی
# 25 در دهانش تلخ آید شهد خلد %~% چون نبود از وافیان در عهد خلد
# 26 مر شما را نیز در سوداگری %~% دست کی جنبد چو نبود مشتری
# 27 کی نظاره اهل بخریدن بود %~% آن نظاره گول گردیدن بود
# 28 پرس پرسان کین به چند و آن به چند %~% از پی تعبیر وقت و ریش‌خند
# 29 از ملولی کاله می‌خواهد ز تو %~% نیست آن کس مشتری و کاله‌جو
# 30 کاله را صد بار دید و باز داد %~% جامه کی پیمود او پیمود باد
# 31 کو قدوم و کر و فر مشتری %~% کو مزاح گنگلی سرسری
# 32 چونک در ملکش نباشد حبه‌ای %~% جز پی گنگل چه جوید جبه‌ای
# 33 در تجارت نیستش سرمایه‌ای %~% پس چه شخص زشت او چه سایه‌ای
# 34 مایه در بازار این دنیا زرست %~% مایه آنجا عشق و دو چشم ترست
# 35 هر که او بی‌مایه بازار رفت %~% عمر رفت و بازگشت او خام تفت
# 36 هی کجا بودی برادر هیچ جا %~% هی چه پختی بهر خوردن هیچ با
# 37 مشتری شو تا بجنبد دست من %~% لعل زاید معدن آبست من
# 38 مشتری گرچه که سست و باردست %~% دعوت دین کن که دعوت واردست
# 39 باز پران کن حمام روح گیر %~% در ره دعوت طریق نوح گیر
# 40 خدمتی می‌کن برای کردگار %~% با قبول و رد خلقانت چه کار
PageV06P025
# 1 آن یکی می‌زد سحوری بر دری %~% درگهی بود و رواق مهتری
# 2 نیم‌شب می‌زد سحوری را به جد %~% گفت او را قایلی کای مستمد
# 3 اولا وقت سحر زن این سحور %~% نیم‌شب نبود گه این شر و شور
# 4 دیگر آنک فهم کن ای بوالهوس %~% که درین خانه درون خود هست کس
# 5 کس درینجا نیست جز دیو و پری %~% روزگار خود چه یاوه می‌بری
# 6 بهر گوشی می‌زنی دف گوش کو %~% هوش باید تا بداند هوش کو
# 7 گفت گفتی بشنو از چاکر جواب %~% تا نمانی در تحیر و اضطراب
# 8 گرچه هست این دم بر تو نیم‌شب %~% نزد من نزدیک شد صبح طرب
# 9 هر شکستی پیش من پیروز شد %~% جمله شبها پیش چشمم روز شد
# 10 پیش تو خونست آب رود نیل %~% نزد من خون نیست آبست ای نبیل
# 11 در حق تو آهنست آن و رخام %~% پیش داود نبی مومست و رام
# 12 پیش تو که بس گرانست و جماد %~% مطربست او پیش داود اوستاد
# 13 پیش تو آن سنگ‌ریزه ساکتست %~% پیش احمد او فصیح و قانتست
# 14 پیش تو استون مسجد مرده‌ایست %~% پیش احمد عاشقی دل برده‌ایست
# 15 جمله اجزای جهان پیش عوام %~% مرده و پیش خدا دانا و رام
# 16 آنچ گفتی کاندرین خانه و سرا %~% نیست کس چون می‌زنی این طبل را
# 17 بهر حق این خلق زرها می‌دهند %~% صد اساس خیر و مسجد می‌نهند
# 18 مال و تن در راه حج دوردست %~% خوش همی‌بازند چون عشاق مست
# 19 هیچ می‌گویند کان خانه تهیست %~% بلک صاحب‌خانه جان مختبیست
# 20 پر همی‌بیند سرای دوست را %~% آنک از نور الهستش ضیا
# 21 بس سرای پر ز جمع و انبهی %~% پیش چشم عاقبت‌بینان تهی
# 22 هر که را خواهی تو در کعبه بجو %~% تا بروید در زمان او پیش رو
# 23 صورتی کو فاخر و عالی بود %~% او ز بیت الله کی خالی بود
# 24 او بود حاضر منزه از رتاج %~% باقی مردم برای احتیاج
# 25 هیچ می‌گویند کین لبیکها %~% بی‌ندایی می‌کنیم آخر چرا
# 26 بلک توفیقی که لبیک آورد %~% هست هر لحظه ندایی از احد
# 27 من ببو دانم که این قصر و سرا %~% بزم جان افتاد و خاکش کیمیا
# 28 مس خود را بر طریق زیر و بم %~% تا ابد بر کیمیااش می‌زنم
# 29 تا بجوشد زین چنین ضرب سحور %~% در درافشانی و بخشایش به حور
# 30 خلق در صف قتال و کارزار %~% جان همی‌بازند بهر کردگار
# 31 آن یکی اندر بلا ایوب‌وار %~% وان دگر در صابری یعقوب‌وار
# 32 صد هزاران خلق تشنه و مستمند %~% بهر حق از طمع جهدی می‌کنند
# 33 من هم از بهر خداوند غفور %~% می‌زنم بر در به اومیدش سحور
# 34 مشتری خواهی که از وی زر بری %~% به ز حق کی باشد ای دل مشتری
# 35 می‌خرد از مالت انبانی نجس %~% می‌دهد نور ضمیری مقتبس
# 36 می‌ستاند این یخ جسم فنا %~% می‌دهد ملکی برون از وهم ما
# 37 می‌ستاند قطره چندی ز اشک %~% می‌دهد کوثر که آرد قند رشک
# 38 می‌ستاند آه پر سودا و دود %~% می‌دهد هر آه را صد جاه سود
# 39 باد آهی که ابر اشک چشم راند %~% مر خلیلی را بدان اواه خواند
# 40 هین درین بازار گرم بی‌نظیر %~% کهنه‌ها بفروش و ملک نقد گیر
# 41 ور ترا شکی و ریبی ره زند %~% تاجران انبیا را کن سند
# 42 بس که افزود آن شهنشه بختشان %~% می‌نتاند که کشیدن رختشان
PageV06P026
# 1 تن فدای خار می‌کرد آن بلال %~% خواجه‌اش می‌زد برای گوشمال
# 2 که چرا تو یاد احمد می‌کنی %~% بنده بد منکر دین منی
# 3 می‌زد اندر آفتابش او به خار %~% او احد می‌گفت بهر افتخار
# 4 تا که صدیق آن طرف بر می‌گذشت %~% آن احد گفتن به گوش او برفت
# 5 چشم او پر آب شد دل پر عنا %~% زان احد می‌یافت بوی آشنا
# 6 بعد از آن خلوت بدیدش پند داد %~% کز جهودان خفیه می‌دار اعتقاد
# 7 عالم السرست پنهان دار کام %~% گفت کردم توبه پیشت ای همام
# 8 روز دیگر از پگه صدیق تفت %~% آن طرف از بهر کاری می‌برفت
# 9 باز احد بشنید و ضرب زخم خار %~% برفروزید از دلش سوز و شرار
# 10 باز پندش داد باز او توبه کرد %~% عشق آمد توبه او را بخورد
# 11 توبه کردن زین نمط بسیار شد %~% عاقبت از توبه او بیزار شد
# 12 فاش کرد اسپرد تن را در بلا %~% کای محمد ای عدو توبه‌ها
# 13 ای تن من وی رگ من پر ز تو %~% توبه را گنجا کجا باشد درو
# 14 توبه را زین پس ز دل بیرون کنم %~% از حیات خلد توبه چون کنم
# 15 عشق قهارست و من مقهور عشق %~% چون شکر شیرین شدم از شور عشق
# 16 برگ کاهم پیش تو ای تند باد %~% من چه دانم که کجا خواهم فتاد
# 17 گر هلالم گر بلالم می‌دوم %~% مقتدی آفتابت می‌شوم
# 18 ماه را با زفتی و زاری چه کار %~% در پی خورشید پوید سایه‌وار
# 19 با قضا هر کو قراری می‌دهد %~% ریش‌خند سبلت خود می‌کند
# 20 کاه‌برگی پیش باد آنگه قرار %~% رستخیزی وانگهانی عزم‌کار
# 21 گربه در انبانم اندر دست عشق %~% یک‌دمی بالا و یک‌دم پست عشق
# 22 او همی‌گرداندم بر گرد سر %~% نه به زیر آرام دارم نه زبر
# 23 عاشقان در سیل تند افتاده‌اند %~% بر قضای عشق دل بنهاده‌اند
# 24 هم‌چو سنگ آسیا اندر مدار %~% روز و شب گردان و نالان بی‌قرار
# 25 گردشش بر جوی جویان شاهدست %~% تا نگوید کس که آن جو راکدست
# 26 گر نمی‌بینی تو جو را در کمین %~% گردش دولاب گردونی ببین
# 27 چون قراری نیست گردون را ازو %~% ای دل اختروار آرامی مجو
# 28 گر زنی در شاخ دستی کی هلد %~% هر کجا پیوند سازی بسکلد
# 29 گر نمی‌بینی تو تدویر قدر %~% در عناصر جوشش و گردش نگر
# 30 زانک گردشهای آن خاشاک و کف %~% باشد از غلیان بحر با شرف
# 31 باد سرگردان ببین اندر خروش %~% پیش امرش موج دریا بین بجوش
# 32 آفتاب و ماه دو گاو خراس %~% گرد می‌گردند و می‌دارند پاس
# 33 اختران هم خانه خانه می‌دوند %~% مرکب هر سعد و نحسی می‌شوند
# 34 اختران چرخ گر دورند هی %~% وین حواست کاهل‌اند و سست‌پی
# 35 اختران چشم و گوش و هوش ما %~% شب کجااند و به بیداری کجا
# 36 گاه در سعد و وصال و دلخوشی %~% گاه در نحس فراق و بیهشی
# 37 ماه گردون چون درین گردیدنست %~% گاه تاریک و زمانی روشنست
# 38 گه بهار و صیف هم‌چون شهد و شیر %~% گه سیاستگاه برف و زمهریر
# 39 چونک کلیات پیش او چو گوست %~% سخره و سجده کن چوگان اوست
# 40 تو که یک جزوی دلا زین صدهزار %~% چون نباشی پیش حکمش بی‌قرار
# 41 چون ستوری باش در حکم امیر %~% گه در آخر حبس گاهی در مسیر
# 42 چونک بر میخت ببندد بسته باش %~% چونک بگشاید برو بر جسته باش
# 43 آفتاب اندر فلک کژ می‌جهد %~% در سیه‌روزی خسوفش می‌دهد
# 44 کز ذنب پرهیز کن هین هوش‌دار %~% تا نگردی تو سیه‌رو دیگ‌وار
# 45 ابر را هم تازیانه آتشین %~% می‌زنندش کانچنان رو نه چنین
# 46 بر فلان وادی ببار این سو مبار %~% گوشمالش می‌دهد که گوش دار
# 47 عقل تو از آفتابی بیش نیست %~% اندر آن فکری که نهی آمد مه‌ایست
# 48 کژ منه ای عقل تو هم گام خویش %~% تا نیاید آن خسوف رو به پیش
# 49 چون گنه کمتر بود نیم آفتاب %~% منکسف بینی و نیمی نورتاب
# 50 که به قدر جرم می‌گیرم ترا %~% این بود تقریر در داد و جزا
# 51 خواه نیک و خواه بد فاش و ستیر %~% بر همه اشیا سمیعیم و بصیر
# 52 زین گذر کن ای پدر نوروز شد %~% خلق از خلاق خوش پدفوز شد
# 53 باز آمد آب جان در جوی ما %~% باز آمد شاه ما در کوی ما
# 54 می‌خرامد بخت و دامن می‌کشد %~% نوبت توبه شکستن می‌زند
# 55 توبه را بار دگر سیلاب برد %~% فرصت آمد پاسبان را خواب برد
# 56 هر خماری مست گشت و باده خورد %~% رخت را امشب گرو خواهیم کرد
# 57 زان شراب لعل جان جان‌فزا %~% لعل اندر لعل اندر لعل ما
# 58 باز خرم گشت مجلس دلفروز %~% خیز دفع چشم بد اسپند سوز
# 59 نعره مستان خوش می‌آیدم %~% تا ابد جانا چنین می‌بایدم
# 60 نک هلالی با بلالی یار شد %~% زخم خار او را گل و گلزار شد
# 61 گر ز زخم خار تن غربال شد %~% جان و جسمم گلشن اقبال شد
# 62 تن به پیش زخم خار آن جهود %~% جان من مست و خراب آن و دود
# 63 بوی جانی سوی جانم می‌رسد %~% بوی یار مهربانم می‌رسد
# 64 از سوی معراج آمد مصطفی %~% بر بلالش حبذا لی حبذا
# 65 چونک صدیق از بلال دم‌درست %~% این شنید از توبه او دست شست
PageV06P027
# 1 بعد از آن صدیق پیش مصطفی %~% گفت حال آن بلال با وفا
# 2 کان فلک‌پیمای میمون‌بال چست %~% این زمان در عشق و اندر دام تست
# 3 باز سلطانست زان جغدان برنج %~% در حدث مدفون شدست آن زفت‌گنج
# 4 جغدها بر باز استم می‌کنند %~% پر و بالش بی‌گناهی می‌کنند
# 5 جرم او اینست کو بازست و بس %~% غیر خوبی جرم یوسف چیست پس
# 6 جغد را ویرانه باشد زاد و بود %~% هستشان بر باز زان زخم جهود
# 7 که چرا می یاد آری زان دیار %~% یا ز قصر و ساعد آن شهریار
# 8 در ده جغدان فضولی می‌کنی %~% فتنه و تشویش در می‌افکنی
# 9 مسکن ما را که شد رشک اثیر %~% تو خرابه خوانی و نام حقیر
# 10 شید آوردی که تا جغدان ما %~% مر ترا سازند شاه و پیشوا
# 11 وهم و سودایی دریشان می‌تنی %~% نام این فردوس ویران می‌کنی
# 12 بر سرت چندان زنیم ای بد صفات %~% که بگویی ترک شید و ترهات
# 13 پیش مشرق چارمیخش می‌کنند %~% تن برهنه شاخ خارش می‌زنند
# 14 از تنش صد جای خون بر می‌جهد %~% او احد می‌گوید و سر می‌نهد
# 15 پندها دادم که پنهان دار دین %~% سر بپوشان از جهودان لعین
# 16 عاشق است او را قیامت آمدست %~% تا در توبه برو بسته شدست
# 17 عاشقی و توبه یا امکان صبر %~% این محالی باشد ای جان بس سطبر
# 18 توبه کردم و عشق هم‌چون اژدها %~% توبه وصف خلق و آن وصف خدا
# 19 عشق ز اوصاف خدای بی‌نیاز %~% عاشقی بر غیر او باشد مجاز
# 20 زانک آن حسن زراندود آمدست %~% ظاهرش نور اندرون دود آمدست
# 21 چون رود نور و شود پیدا دخان %~% بفسرد عشق مجازی آن زمان
# 22 وا رود آن حسن سوی اصل خود %~% جسم ماند گنده و رسوا و بد
# 23 نور مه راجع شود هم سوی ماه %~% وا رود عکسش ز دیوار سیاه
# 24 پس بماند آب و گل بی آن نگار %~% گردد آن دیوار بی مه دیووار
# 25 قلب را که زر ز روی او بجست %~% بازگشت آن زر بکان خود نشست
# 26 پس مس رسوا بماند دود وش %~% زو سیه‌روتر بماند عاشقش
# 27 عشق بینایان بود بر کان زر %~% لاجرم هر روز باشد بیشتر
# 28 زانک کان را در زری نبود شریک %~% مرحبا ای کان زر لاشک فیک
# 29 هر که قلبی را کند انباز کان %~% وا رود زر تا بکان لامکان
# 30 عاشق و معشوق مرده ز اضطراب %~% مانده ماهی رفته زان گرداب آب
# 31 عشق ربانیست خورشید کمال %~% امر نور اوست خلقان چون ظلال
# 32 مصطفی زین قصه چون خوش برشکفت %~% رغبت افزون گشت او را هم بگفت
# 33 مستمع چون یافت هم‌چون مصطفی %~% هر سر مویش زبانی شد جدا
# 34 مصطفی گفتش که اکنون چاره چیست %~% گفت این بنده مر او را مشتریست
# 35 هر بها که گوید او را می‌خرم %~% در زیان و حیف ظاهر ننگرم
# 36 کو اسیر الله فی الارض آمدست %~% سخره خشم عدو الله شدست
PageV06P028
# 1 مصطفی گفتش کای اقبال‌جو %~% اندرین من می‌شوم انباز تو
# 2 تو وکیلم باش نیمی بهر من %~% مشتری شو قبض کن از من ثمن
# 3 گفت صد خدمت کنم رفت آن زمان %~% سوی خانه آن جهود بی‌امان
# 4 گفت با خود کز کف طفلان گهر %~% پس توان آسان خریدن ای پدر
# 5 عقل و ایمان را ازین طفلان گول %~% می‌خرد با ملک دنیا دیو غول
# 6 آنچنان زینت دهد مردار را %~% که خرد زیشان دو صد گلزار را
# 7 آن‌چنان مهتاب پیماید به سحر %~% کز خسان صد کیسه برباید به سحر
# 8 انبیاشان تاجری آموختند %~% پیش ایشان شمع دین افروختند
# 9 دیو و غول ساحر از سحر و نبرد %~% انبیا را در نظرشان زشت کرد
# 10 زشت گرداند به جادویی عدو %~% تا طلاق افتد میان جفت و شو
# 11 دیده‌هاشان را به سحر می‌دوختند %~% تا چنین جوهر به خس بفروختند
# 12 این گهر از هر دو عالم برترست %~% هین بخر زین طفل جاهل کو خرست
# 13 پیش خر خرمهره و گوهر یکیست %~% آن اشک را در در و دریا شکیست
# 14 منکر بحرست و گوهرهای او %~% کی بود حیوان در و پیرایه‌جو
# 15 در سر حیوان خدا ننهاده است %~% کو بود در بند لعل و درپرست
# 16 مر خران را هیچ دیدی گوش‌وار %~% گوش و هوش خر بود در سبزه‌زار
# 17 احسن التقویم در والتین بخوان %~% که گرامی گوهرست ای دوست جان
# 18 احسن التقویم از عرش او فزون %~% احسن التقویم از فکرت برون
# 19 گر بگویم قیمت این ممتنع %~% من بسوزم هم بسوزد مستمع
# 20 لب ببند اینجا و خر این سو مران %~% رفت این صدیق سوی آن خران
# 21 حلقه در زد چو در را بر گشود %~% رفت بی‌خود در سرای آن جهود
# 22 بی‌خود و سرمست و پر آتش نشست %~% از دهانش بس کلام تلخ جست
# 23 کین ولی الله را چون می‌زنی %~% این چه حقدست ای عدو روشنی
# 24 گر ترا صدقیست اندر دین خود %~% ظلم بر صادق دلت چون می‌دهد
# 25 ای تو در دین جهودی ماده‌ای %~% کین گمان داری تو بر شه‌زاده‌ای
# 26 در همه ز آیینه کژساز خود %~% منگر ای مردود نفرین ابد
# 27 آنچ آن دم از لب صدیق جست %~% گر بگویم گم کنی تو پای و دست
# 28 آن ینابیع الحکم هم‌چون فرات %~% از دهان او دوان از بی‌جهات
# 29 هم‌چو از سنگی که آبی شد روان %~% نه ز پهلو مایه دارد نه از میان
# 30 اسپر خود کرده حق آن سنگ را %~% بر گشاده آب مینارنگ را
# 31 هم‌چنانک از چشمه چشم تو نور %~% او روان کردست بی‌بخل و فتور
# 32 نه ز پیه آن مایه دارد نه ز پوست %~% روی‌پوشی کرد در ایجاد دوست
# 33 در خلای گوش باد جاذبش %~% مدرک صدق کلام و کاذبش
# 34 آن چه بادست اندر آن خرد استخوان %~% کو پذیرد حرف و صوت قصه‌خوان
# 35 استخوان و باد روپوشست و بس %~% در دو عالم غیر یزدان نیست کس
# 36 مستمع او قایل او بی‌احتجاب %~% زانک الاذنان من الراس ای مثاب
# 37 گفت رحمت گر همی‌آید برو %~% زر بده بستانش ای اکرام‌خو
# 38 از منش وا خر چو می‌سوزد دلت %~% بی‌منت حل نگردد مشکلت
# 39 گفت صد خدمت کنم پانصد سجود %~% بنده‌ای دارم تن اسپید و جهود
# 40 تن سپید و دل سیاهستش بگیر %~% در عوض ده تن سیاه و دل منیر
# 41 پس فرستاد و بیاورد آن همام %~% بود الحق سخت زیبا آن غلام
# 42 آنچنان که ماند حیران آن جهود %~% آن دل چون سنگش از جا رفت زود
# 43 حالت صورت‌پرستان این بود %~% سنگشان از صورتی مومین بود
# 44 باز کرد استیزه و راضی نشد %~% که برین افزون بده بی‌هیچ بد
# 45 یک نصاب نقره هم بر وی فزود %~% تا که راضی گشت حرص آن جهود
PageV06P029
# 1 قهقهه زد آن جهود سنگ‌دل %~% از سر افسوس و طنز و غش و غل
# 2 گفت صدیقش که این خنده چه بود %~% در جواب پرسش او خنده فزود
# 3 گفت اگر جدت نبودی و غرام %~% در خریداری این اسود غلام
# 4 من ز استیزه نمی‌جوشیدمی %~% خود به عشر اینش بفروشیدمی
# 5 کو به نزد من نیرزد نیم دانگ %~% تو گران کردی بهایش را به بانگ
# 6 پس جوابش داد صدیق ای غبی %~% گوهری دادی به جوزی چون صبی
# 7 کو به نزد من همی‌ارزد دو کون %~% من به جانش ناظرستم تو بلون
# 8 زر سرخست او سیه‌تاب آمده %~% از برای رشک این احمق‌کده
# 9 دیده این هفت رنگ جسمها %~% در نیابد زین نقاب آن روح را
# 10 گر مکیسی کردیی در بیع بیش %~% دادمی من جمله ملک و مال خویش
# 11 ور مکاس افزودیی من ز اهتمام %~% دامنی زر کردمی از غیر وام
# 12 سهل دادی زانک ارزان یافتی %~% در ندیدی حقه را نشکافتی
# 13 حقه سربسته جهل تو بداد %~% زود بینی که چه غبنت اوفتاد
# 14 حقه پر لعل را دادی به باد %~% هم‌چو زنگی در سیه‌رویی تو شاد
# 15 عاقبت وا حسرتا گویی بسی %~% بخت ودولت را فروشد خود کسی
# 16 بخت با جامه غلامانه رسید %~% چشم بدبختت به جز ظاهر ندید
# 17 او نمودت بندگی خویشتن %~% خوی زشتت کرد با او مکر و فن
# 18 این سیه‌اسرار تن‌اسپید را %~% بت‌پرستانه بگیر ای ژاژخا
# 19 این ترا و آن مرا بردیم سود %~% هین لکم دین ولی دین ای جهود
# 20 خود سزای بت‌پرستان این بود %~% جلش اطلس اسپ او چوبین بود
# 21 هم‌چو گور کافران پر دود و نار %~% وز برون بر بسته صد نقش و نگار
# 22 هم‌چو مال ظالمان بیرون جمال %~% وز درونش خون مظلوم و وبال
# 23 چون منافق از برون صوم و صلات %~% وز درون خاک سیاه بی‌نبات
# 24 هم‌چو ابری خالیی پر قر و قر %~% نه درو نفع زمین نه قوت بر
# 25 هم‌چو وعده مکر و گفتار دروغ %~% آخرش رسوا و اول با فروغ
# 26 بعد از آن بگرفت او دست بلال %~% آن ز زخم ضرس محنت چون خلال
# 27 شد خلالی در دهانی راه یافت %~% جانب شیرین‌زبانی می‌شتافت
# 28 چون بدید آن خسته روی مصطفی %~% خر مغشیا فتاد او بر قفا
# 29 تا بدیری بی‌خود و بی‌خویش ماند %~% چون به خویش آمد ز شادی اشک راند
# 30 مصطفی‌اش در کنار خود کشید %~% کس چه داند بخششی کو را رسید
# 31 چون بود مسی که بر اکسیر زد %~% مفلسی بر گنج پر توفیر زد
# 32 ماهی پژمرده در بحر اوفتاد %~% کاروان گم شده زد بر رشاد
# 33 آن خطاباتی که گفت آن دم نبی %~% گر زند بر شب بر آید از شبی
# 34 روز روشن گردد آن شب چون صباح %~% من نتوانم باز گفت آن اصطلاح
# 35 خود تو دانی که آفتابی در حمل %~% تا چه گوید با نبات و با دقل
# 36 خود تو دانی هم که آن آب زلال %~% می چه گوید با ریاحین و نهال
# 37 صنع حق با جمله اجزای جهان %~% چون دم و حرفست از افسون‌گران
# 38 جذب یزدان با اثرها و سبب %~% صد سخن گوید نهان بی‌حرف و لب
# 39 نه که تاثیر از قدر معمول نیست %~% لیک تاثیرش ازو معقول نیست
# 40 چون مقلد بود عقل اندر اصول %~% دان مقلد در فروعش ای فضول
# 41 گر بپرسد عقل چون باشد مرام %~% گو چنانک تو ندانی والسلام
PageV06P030
# 1 گفت ای صدیق آخر گفتمت %~% که مرا انباز کن در مکرمت
# 2 گفت ما دو بندگان کوی تو %~% کردمش آزاد من بر روی تو
# 3 تو مرا می‌دار بنده و یار غار %~% هیچ آزادی نخواهم زینهار
# 4 که مرا از بندگیت آزادیست %~% بی‌تو بر من محنت و بیدادیست
# 5 ای جهان را زنده کرده ز اصطفا %~% خاص کرده عام را خاصه مرا
# 6 خوابها می‌دید جانم در شباب %~% که سلامم کرد قرص آفتاب
# 7 از زمینم بر کشید او بر سما %~% همره او گشته بودم ز ارتقا
# 8 گفتم این ماخولیا بود و محال %~% هیچ گردد مستحیلی وصف حال
# 9 چون ترا دیدم بدیدم خویش را %~% آفرین آن آینه خوش کیش را
# 10 چون ترا دیدم محالم حال شد %~% جان من مستغرق اجلال شد
# 11 چون ترا دیدم خود ای روح البلاد %~% مهر این خورشید از چشمم فتاد
# 12 گشت عالی‌همت از نو چشم من %~% جز به خواری نگردد اندر چمن
# 13 نور جستم خود بدیدم نور نور %~% حور جستم خود بدیدم رشک حور
# 14 یوسفی جستم لطیف و سیم تن %~% یوسفستانی بدیدم در تو من
# 15 در پی جنت بدم در جست و جو %~% جنتی بنمود از هر جزو تو
# 16 هست این نسبت به من مدح و ثنا %~% هست این نسبت به تو قدح و هجا
# 17 هم‌چو مدح مرد چوپان سلیم %~% مر خدا را پیش موسی کلیم
# 18 که بجویم اشپشت شیرت دهم %~% چارقت دوم من و پیشت نهم
# 19 قدح او را حق به مدحی برگرفت %~% گر تو هم رحمت کنی نبود شگفت
# 20 رحم فرما بر قصور فهمها %~% ای ورای عقلها و وهمها
# 21 ایها العشاق اقبالی جدید %~% از جهان کهنه نوگر رسید
# 22 زان جهان کو چاره بیچاره‌جوست %~% صد هزاران نادره دنیا دروست
# 23 ابشروا یا قوم اذ جا الفرج %~% افرحوا یا قوم قد زال الحرج
# 24 آفتابی رفت در کازه هلال %~% در تقاضا که ارحنا یا بلال
# 25 زیر لب می‌گفتی از بیم عدو %~% کوری او بر مناره رو بگو
# 26 می‌دمد در گوش هر غمگین بشیر %~% خیز ای مدبر ره اقبال گیر
# 27 ای درین حبس و درین گند و شپش %~% هین که تا کس نشنود رستی خمش
# 28 چون کنی خامش کنون ای یار من %~% کز بن هر مو بر آمد طبل‌زن
# 29 آن‌چنان کر شد عدو رشک‌خو %~% گوید این چندین دهل را بانگ کو
# 30 می‌زند بر روش ریحان که طریست %~% او ز کوری گوید این آسیب چیست
# 31 می‌شکنجد حور دستش می‌کشد %~% کور حیران کز چه دردم می‌کند
# 32 این کشاکش چیست بر دست و تنم %~% خفته‌ام بگذار تا خوابی کنم
# 33 آنک در خوابش همی‌جویی ویست %~% چشم بگشا کان مه نیکو پیست
# 34 زان بلاها بر عزیزان بیش بود %~% کان تجمش یار با خوبان فزود
# 35 لاغ با خوبان کند بر هر رهی %~% نیز کوران را بشوراند گهی
# 36 خویش را یک‌دم برین کوران دهد %~% تا غریو از کوی کوران بر جهد
PageV06P031
# 1 چون شنیدی بعضی اوصاف بلال %~% بشنو اکنون قصه ضعف هلال
# 2 از بلال او بیش بود اندر روش %~% خوی بد را بیش کرده بد کشش
# 3 نه چو تو پس‌رو که هر دم پس‌تری %~% سوی سنگی می‌روی از گوهری
# 4 آن‌چنان کان خواجه را مهمان رسید %~% خواجه از ایام و سالش بر رسید
# 5 گفت عمرت چند سالست ای پسر %~% بازگو و در مدزد و بر شمر
# 6 گفت هجده هفده یا خود شانزده %~% یا که پانزده ای برادرخوانده
# 7 گفت واپس واپس ای خیره سرت %~% باز می‌رو تا بکس مادرت
PageV06P032
# 1 آن یکی اسپی طلب کرد از امیر %~% گفت رو آن اسپ اشهب را بگیر
# 2 گفت آن را من نخواهم گفت چون %~% گفت او واپس‌روست و بس حرون
# 3 سخت پس پس می‌رود او سوی بن %~% گفت دمش را به سوی خانه کن
# 4 دم این استور نفست شهوتست %~% زین سبب پس پس رود آن خودپرست
# 5 شهوت او را که دم آمد ز بن %~% ای مبدل شهوت عقبیش کن
# 6 چون ببندی شهوتش را از رغیف %~% سر کند آن شهوت از عقل شریف
# 7 هم‌چو شاخی که ببری از درخت %~% سر کند قوت ز شاخ نیک‌بخت
# 8 چونک کردی دم او را آن طرف %~% گر رود پس پس رود تا مکتنف
# 9 حبذا اسپان رام پیش‌رو %~% نه سپس‌رو نه حرونی را گرو
# 10 گرم‌رو چون جسم موسی کلیم %~% تا به بحرینش چو پهنای گلیم
# 11 هست هفصدساله راه آن حقب %~% که بکرد او عزم در سیران حب
# 12 همت سیر تنش چون این بود %~% سیر جانش تا به علیین بود
# 13 شهسواران در سباقت تاختند %~% خربطان در پایگه انداختند
PageV06P033
# 1 آن‌چنان که کاروانی می‌رسید %~% در دهی آمد دری را باز دید
# 2 آن یکی گفت اندرین برد العجوز %~% تا بیندازیم اینجا چند روز
# 3 بانگ آمد نه بینداز از برون %~% وانگهانی اندر آ تو اندرون
# 4 هم برون افکن هر آنچ افکندنیست %~% در میا با آن کای ن مجلس سنیست
# 5 بد هلال استاددل جان‌روشنی %~% سایس و بنده امیریمؤمنی
# 6 سایسی کردی در آخر آن غلام %~% لیک سلطان سلاطین بنده نام
# 7 آن امیر از حال بنده بی‌خبر %~% که نبودش جز بلیسانه نظر
# 8 آب و گل می‌دید و در وی گنج نه %~% پنج و شش می‌دید و اصل پنج نه
# 9 رنگ طین پیدا و نور دین نهان %~% هر پیمبر این چنین بد در جهان
# 10 آن مناره دید و در وی مرغ نی %~% بر مناره شاه‌بازی پر فنی
# 11 وان دوم می‌دید مرغی پرزنی %~% لیک موی اندر دهان مرغ نی
# 12 وانک او ینظر به نور الله بود %~% هم ز مرغ و هم ز مو آگاه بود
# 13 گفت آخر چشم سوی موی نه %~% تا نبینی مو بنگشاید گره
# 14 آن یکی گل دید نقشین دو وحل %~% وآن دگر گل دید پر علم و عمل
# 15 تن مناره علم و طاعت هم‌چو مرغ %~% خواه سیصد مرغ‌گیر و یا دو مرغ
# 16 مرد اوسط مرغ‌بینست او و بس %~% غیر مرغی می‌نبیند پیش و پس
# 17 موی آن نور نیست پنهان آن مرغ %~% هیچ عاریت نباشد کار او
# 18 علم او از جان او جوشد مدام %~% پیش او نه مستعار آمد نه وام
PageV06P034
# 1 از قضا رنجور و ناخوش شد هلال %~% مصطفی را وحی شد غماز حال
# 2 بد ز رنجوریش خواجه‌ش بی‌خبر %~% که بر او بد کساد و بی‌خطر
# 3 خفته نه روز اندر آخر محسنی %~% هیچ کس از حال او آگاه نی
# 4 آنک کس بود و شهنشاه کسان %~% عقل صد چون قلزمش هر جا رسان
# 5 وحیش آمد رحم حق غم‌خوار شد %~% که فلان مشتاق تو بیمار شد
# 6 مصطفی بهر هلال با شرف %~% رفت از بهر عیادت آن طرف
# 7 در پی خورشید وحی آن مه دوان %~% وآن صحابه در پیش چون اختران
# 8 ماه می‌گوید که اصحابی نجوم %~% للسری قدوه و للطاغی رجوم
# 9 میر را گفتند که آن سلطان رسید %~% او ز شادی بی‌دل و جان برجهید
# 10 برگمان آن ز شادی زد دو دست %~% کان شهنشه بهر او میر آمدست
# 11 چون فرو آمد ز غرفه آن امیر %~% جان همی‌افشاند پامزد بشیر
# 12 پس زمین‌بوس و سلام آورد او %~% کرد رخ را از طرب چون ورد او
# 13 گفت بسم‌الله مشرف کن وطن %~% تا که فردوسی شود این انجمن
# 14 تا فزاید قصر من بر آسمان %~% که بدیدم قطب دوران زمان
# 15 گفتش از بهر عتاب آن محترم %~% من برای دیدن تو نامدم
# 16 گفت روحم آن تو خود روح چیست %~% هین بفرما کین تجشم بهر کیست
# 17 تا شوم من خاک پای آن کسی %~% که به باغ لطف تستش مغرسی
# 18 پس بگفتش کان هلال عرش کو %~% هم‌چو مهتاب از تواضع فرش کو
# 19 آن شهی در بندگی پنهان شده %~% بهر جاسوسی به دنیا آمده
# 20 تو مگو کو بنده و آخرجی ماست %~% این بدان که گنج در ویرانه‌هاست
# 21 ای عجب چونست از سقم آن هلال %~% که هزاران بدر هستش پای‌مال
# 22 گفت از رنجش مرا آگاه نیست %~% لیک روزی چند بر درگاه نیست
# 23 صحبت او با ستور و استرست %~% سایس است و منزلش این آخرست
PageV06P035
# 1 رفت پیغامبر به رغبت بهر او %~% اندر آخر وآمد اندر جست و جو
# 2 بود آخر مظلم و زشت و پلید %~% وین همه برخاست چون الفت رسید
# 3 بوی پیغامبر ببرد آن شیر نر %~% هم‌چنانک بوی یوسف را پدر
# 4 موجب ایمان نباشد معجزات %~% بوی جنسیت کند جذب صفات
# 5 معجزات از بهر قهر دشمنست %~% بوی جنسیت پی دل بردنست
# 6 قهر گردد دشمن اما دوست نی %~% دوست کی گردد ببسته گردنی
# 7 اندر آمد او ز خواب از بوی او %~% گفت سرگین‌دان درون زین گونه بو
# 8 از میان پای استوران بدید %~% دامن پاک رسول بی‌ندید
# 9 پس ز کنج آخر آمد غژغژان %~% روی بر پایش نهاد آن پهلوان
# 10 پس پیمبر روی بر رویش نهاد %~% بر سر و بر چشم و رویش بوسه داد
# 11 گفت یا ربا چه پنهان گوهری %~% ای غریب عرش چونی خوشتری
# 12 گفت چون باشد خود آن شوریده خواب %~% که در آید در دهانش آفتاب
# 13 چون بود آن تشنه‌ای کو گل چرد %~% آب بر سر بنهدش خوش می‌برد
PageV06P036
# 1 هم‌چو عیسی بر سرش گیرد فرات %~% که ایمنی از غرقه در آب حیات
# 2 گوید احمد گر یقینش افزون بدی %~% خود هوایش مرکب و مامون بدی
# 3 هم‌چو من که بر هوا راکب شدم %~% در شب معراج مستصحب شدم
# 4 گفت چون باشد سگی کوری پلید %~% جست او از خواب خود را شیر دید
# 5 نه چنان شیری که کس تیرش زند %~% بل ز بیمش تیغ و پیکان بشکند
# 6 کور بر اشکم رونده هم‌چو مار %~% چشمها بگشاد در باغ و بهار
# 7 چون بود آن چون که از چونی رهید %~% در حیاتستان بی‌چونی رسید
# 8 گشت چونی‌بخش اندر لامکان %~% گرد خوانش جمله چونها چون سگان
# 9 او ز بی‌چونی دهدشان استخوان %~% در جنابت تن زن این سوره مخوان
# 10 تا ز چونی غسل ناری تو تمام %~% تو برین مصحف منه کف ای غلام
# 11 گر پلیدم ور نظیفم ای شهان %~% این نخوانم پس چه خوانم در جهان
# 12 تو مرا گویی که از بهر ثواب %~% غسل ناکرده مرو در حوض آب
# 13 از برون حوض غیر خاک نیست %~% هر که او در حوض ناید پاک نیست
# 14 گر نباشد آبها را این کرم %~% کو پذیرد مر خبث را دم به دم
# 15 وای بر مشتاق و بر اومید او %~% حسرتا بر حسرت جاوید او
# 16 آب دارد صد کرم صد احتشام %~% که پلیدان را پذیرد والسلام
# 17 ای ضیا الحق حسام‌الدین که نور %~% پاسبان تست از شر الطیور
# 18 پاسبان تست نور و ارتقاش %~% ای تو خورشید مستر از خفاش
# 19 چیست پرده پیش روی آفتاب %~% جز فزونی شعشعه و تیزی تاب
# 20 پرده خورشید هم نور ربست %~% بی‌نصیب از وی خفاشست و شبست
# 21 هر دو چون در بعد و پرده مانده‌اند %~% یا سیه‌رو یا فسرده مانده‌اند
# 22 چون نبشتی بعضی از قصه هلال %~% داستان بدر آر اندر مقال
# 23 آن هلال و بدر دارند اتحاد %~% از دوی دورند و از نقص و فساد
# 24 آن هلال از نقص در باطن بریست %~% آن به ظاهر نقص تدریج آوریست
# 25 درس گوید شب به شب تدریج را %~% در تانی بر دهد تفریج را
# 26 در تانی گوید ای عجول خام %~% پایه‌پایه بر توان رفتن به بام
# 27 دیگ را تدریج و استادانه جوش %~% کار ناید قلیه دیوانه جوش
# 28 حق نه قادر بود بر خلق فلک %~% در یکی لحظه به کن بی‌هیچ شک
# 29 پس چرا شش روز آن را درکشید %~% کل یوم الف عام ای مستفید
# 30 خلقت طفل از چه اندر نه مه‌است %~% زانک تدریج از شعار آن شه‌است
# 31 خلقت آدم چرا چل صبح بود %~% اندر آن گل اندک‌اندک می‌فزود
# 32 نه چو تو ای خام که اکنون تاختی %~% طفلی و خود را تو شیخی ساختی
# 33 بر دویدی چون کدو فوق همه %~% کو ترا پای جهاد و ملحمه
# 34 تکیه کردی بر درختان و جدار %~% بر شدی ای اقرعک هم قرع‌وار
# 35 اول ار شد مرکبت سرو سهی %~% لیک آخر خشک و بی‌مغزی تهی
# 36 رنگ سبزت زرد شد ای قرع زود %~% زانک از گلگونه بود اصلی نبود
PageV06P037
# 1 بود کمپیری نودساله کلان %~% پر تشنج روی و رنگش زعفران
# 2 چون سر سفره رخ او توی توی %~% لیک در وی بود مانده عشق شوی
# 3 ریخت دندانهاش و مو چون شیر شد %~% قد کمان و هر حسش تغییر شد
# 4 عشق شوی و شهوت و حرصش تمام %~% عشق صید و پاره‌پاره گشته دام
# 5 مرغ بی‌هنگام و راه بی‌رهی %~% آتشی پر در بن دیگ تهی
# 6 عاشق میدان و اسپ و پای نی %~% عاشق زمر و لب و سرنای نی
# 7 حرص در پیری جهودان را مباد %~% ای شقیی که خداش این حرص داد
# 8 ریخت دندانهای سگ چون پیر شد %~% ترک مردم کرد و سرگین‌گیر شد
# 9 این سگان شصت ساله را نگر %~% هر دمی دندان سگشان تیزتر
# 10 پیر سگ را ریخت پشم از پوستین %~% این سگان پیر اطلس‌پوش بین
# 11 عشقشان و حرصشان در فرج و زر %~% دم به دم چون نسل سگ بین بیشتر
# 12 این چنین عمری که مایه دوزخ است %~% مر قصابان غضب را مسلخ است
# 13 چون بگویندش که عمر تو دراز %~% می‌شود دلخوش دهانش از خنده باز
# 14 این چنین نفرین دعا پندارد او %~% چشم نگشاید سری بر نارد او
# 15 گر بدیدی یک سر موی از معاد %~% اوش گفتی این چنین عمر تو باد
PageV06P038
# 1 گفت یک روزی به خواجه گیلیی %~% نان پرستی نر گدا زنبیلیی
# 2 چون ستد زو نان بگفت ای مستعان %~% خوش به خان و مان خود بازش رسان
# 3 گفت خان ار آنست که من دیده‌ام %~% حق ترا آنجا رساند ای دژم
# 4 هر محدث را خسان باذل کنند %~% حرفش ار عالی بود نازل کنند
# 5 زانک قدر مستمع آید نبا %~% بر قد خواجه برد درزی قبا
PageV06P039
# 1 چونک مجلس بی چنین پیغاره نیست %~% از حدیث پست نازل چاره نیست
# 2 واستان هین این سخن را از گرو %~% سوی افسانه عجوزه باز رو
# 3 چون مسن گشت و درین ره نیست مرد %~% تو بنه نامش عجوز سال‌خورد
# 4 نه مرورا راس مال و پایه‌ای %~% نه پذیرای قبول مایه‌ای
# 5 نه دهنده نی پذیرنده خوشی %~% نه درو معنی و نه معنی‌کشی
# 6 نه زبان نه گوش نه عقل و بصر %~% نه هش و نه بیهشی و نه فکر
# 7 نه نیاز و نه جمالی بهر ناز %~% تو بتویش گنده مانند پیاز
# 8 نه رهی ببریده او نه پای راه %~% نه تبش آن قحبه را نه سوز و آه
PageV06P040
# 1 سایلی آمد به سوی خانه‌ای %~% خشک نانه خواست یا تر نانه‌ای
# 2 گفت صاحب‌خانه نان اینجا کجاست %~% خیره‌ای کی این دکان نانباست
# 3 گفت باری اندکی پیهم بیاب %~% گفت آخر نیست دکان قصاب
# 4 گفت پاره آرد ده ای کدخدا %~% گفت پنداری که هست این آسیا
# 5 گفت باری آب ده از مکرعه %~% گفت آخر نیست جو یا مشرعه
# 6 هر چه او درخواست از نان یا سبوس %~% چربکی می‌گفت و می‌کردش فسوس
# 7 آن گدا در رفت و دامن بر کشید %~% اندر آن خانه بحسبت خواست رید
# 8 گفت هی هی گفت تن زن ای دژم %~% تا درین ویرانه خود فارغ کنم
# 9 چون درینجا نیست وجه زیستن %~% بر چنین خانه بباید ریستن
# 10 چون نه‌ای بازی که گیری تو شکار %~% دست آموز شکار شهریار
# 11 نیستی طاوس با صد نقش بند %~% که به نقشت چشمها روشن کنند
# 12 هم نه‌ای طوطی که چون قندت دهند %~% گوش سوی گفت شیرینت نهند
# 13 هم نه‌ای بلبل که عاشق‌وار زار %~% خوش بنالی در چمن یا لاله‌زار
# 14 هم نه‌ای هدهد که پیکیها کنی %~% نه چو لک‌لک که وطن بالا کنی
# 15 در چه کاری تو و بهر چت خرند %~% تو چه مرغی و ترا با چه خورند
# 16 زین دکان با مکاسان برتر آ %~% تا دکان فضل که الله اشتری
# 17 کاله‌ای که هیچ خلقش ننگرید %~% از خلاقت آن کریم آن را خرید
# 18 هیچ قلبی پیش او مردود نیست %~% زانک قصدش از خریدن سود نیست
PageV06P041
# 1 چون عروسی خواست رفتن آن خریف %~% موی ابرو پاک کرد آن مستخیف
# 2 پیش رو آیینه بگرفت آن عجوز %~% تا بیاراید رخ و رخسار و پوز
# 3 چند گلگونه بمالید از بطر %~% سفره رویش نشد پوشیده‌تر
# 4 عشرهای مصحف از جا می‌برید %~% می‌بچفسانید بر رو آن پلید
# 5 تا که سفره روی او پنهان شود %~% تا نگین حلقه خوبان شود
# 6 عشرها بر روی هر جا می‌نهاد %~% چونک بر می‌بست چادر می‌فتاد
# 7 باز او آن عشرها را با خدو %~% می‌بچفسانید بر اطراف رو
# 8 باز چادر راست کردی آن تکین %~% عشرها افتادی از رو بر زمین
# 9 چون بسی می‌کرد فن و آن می‌فتاد %~% گفت صد لعنت بر آن ابلیس باد
# 10 شد مصور آن زمان ابلیس زود %~% گفت ای قحبه قدید بی‌ورود
# 11 من همه عمر این نیندیشیده‌ام %~% نه ز جز تو قحبه‌ای این دیده‌ام
# 12 تخم نادر در فضیحت کاشتی %~% در جهان تو مصحفی نگذاشتی
# 13 صد بلیسی تو خمیس اندر خمیس %~% ترک من گوی ای عجوزه دردبیس
# 14 چند دزدی عشر از علم کتاب %~% تا شود رویت ملون هم‌چو سیب
# 15 چند دزدی حرف مردان خدا %~% تا فروشی و ستانی مرحبا
# 16 رنگ بر بسته ترا گلگون نکرد %~% شاخ بر بسته فن عرجون نکرد
# 17 عاقبت چون چادر مرگت رسد %~% از رخت این عشرها اندر فتد
# 18 چونک آید خیزخیزان رحیل %~% گم شود زان پس فنون قال و قیل
# 19 عالم خاموشی آید پیش بیست %~% وای آنک در درون انسیش نیست
# 20 صیقلی کن یک دو روزی سینه را %~% دفتر خود ساز آن آیینه را
# 21 که ز سایه یوسف صاحب‌قران %~% شد زلیخای عجوز از سر جوان
# 22 می‌شود مبدل به خورشید تموز %~% آن مزاح بارد برد العجوز
# 23 می‌شود مبدل بسوز مریمی %~% شاخ لب خشکی به نخلی خرمی
# 24 ای عجوزه چند کوشی با قضا %~% نقد جو اکنون رها کن ما مضی
# 25 چون رخت را نیست در خوبی امید %~% خواه گلگونه نه و خواهی مداد
PageV06P042
# 1 آن یکی رنجور شد سوی طبیب %~% گفت نبضم را فرو بین ای لبیب
# 2 که ز نبض آگه شوی بر حال دل %~% که رگ دستست با دل متصل
# 3 چونک دل غیبست خواهی زو مثال %~% زو بجو که با دلستش اتصال
# 4 باد پنهانست از چشم ای امین %~% در غبار و جنبش برگش ببین
# 5 کز یمینست او وزان یا از شمال %~% جنبش برگت بگوید وصف حال
# 6 مستی دل را نمی‌دانی که کو %~% وصف او از نرگس مخمور جو
# 7 چون ز ذات حق بعیدی وصف ذات %~% باز دانی از رسول و معجزات
# 8 معجزاتی و کراماتی خفی %~% بر زند بر دل ز پیران صفی
# 9 که درونشان صد قیامت نقد هست %~% کمترین آنک شود همسایه مست
# 10 پس جلیس الله گشت آن نیک‌بخت %~% کو به پهلوی سعیدی برد رخت
# 11 معجزه کان بر جمادی زد اثر %~% یا عصا با بحر یا شق‌القمر
# 12 گر ترا بر جان زند بی‌واسطه %~% متصل گردد به پنهان رابطه
# 13 بر جمادات آن اثرها عاریه‌ست %~% از پی روح خوش متواریه‌ست
# 14 تا از آن جامد اثر گیرد ضمیر %~% حبذا نان بی‌هیولای خمیر
# 15 حبذا خوان مسیحی بی‌کمی %~% حبذا بی‌باغ میوه مریمی
# 16 بر زند از جان کامل معجزات %~% بر ضمیر جان طالب چون حیات
# 17 معجزه بحرست و ناقص مرغ خاک %~% مرغ آبی در وی آمن از هلاک
# 18 عجزبخش جان هر نامحرمی %~% لیک قدرت‌بخش جان هم‌دمی
# 19 چون نیابی این سعادت در ضمیر %~% پس ز ظاهر هر دم استدلال گیر
# 20 که اثرها بر مشاعر ظاهرست %~% وین اثرها از مؤثر مخبرست
# 21 هست پنهان معنی هر داروی %~% هم‌چو سحر و صنعت هر جادوی
# 22 چون نظر در فعل و آثارش کنی %~% گرچه پنهانست اظهارش کنی
# 23 قوتی کان اندرونش مضمرست %~% چون به فعل آید عیان و مظهرست
# 24 چون به آثار این همه پیدا شدت %~% چون نشد پیدا ز تاثیر ایزدت
# 25 نه سببها و اثرها مغز و پوست %~% چون بجویی جملگی آثار اوست
# 26 دوست گیری چیزها را از اثر %~% پس چرا ز آثاربخشی بی‌خبر
# 27 از خیالی دوست گیری خلق را %~% چون نگیری شاه غرب و شرق را
# 28 این سخن پایان ندارد ای قباد %~% حرص ما را اندرین پایان مباد
PageV06P043
# 1 باز گرد و قصه رنجور گو %~% با طبیب آگه ستارخو
# 2 نبض او بگرفت و واقف شد ز حال %~% که امید صحت او بد محال
# 3 گفت هر چت دل بخواهد آن بکن %~% تا رود از جسمت این رنج کهن
# 4 هرچه خواهد خاطر تو وا مگیر %~% تا نگردد صبر و پرهیزت زحیر
# 5 صبر و پرهیز این مرض را دان زیان %~% هرچه خواهد دل در آرش در میان
# 6 این چنین رنجور را گفت ای عمو %~% حق تعالی اعملوا ما شئتم
# 7 گفت رو هین خیر بادت جان عم %~% من تماشای لب جو می‌روم
# 8 بر مراد دل همی‌گشت او بر آب %~% تا که صحت را بیابد فتح باب
# 9 بر لب جو صوفیی بنشسته بود %~% دست و رو می‌شست و پاکی می‌فزود
# 10 او قفااش دید چون تخییلیی %~% کرد او را آرزوی سیلیی
# 11 بر قفای صوفی حمزه‌پرست %~% راست می‌کرد از برای صفع دست
# 12 کارزو را گر نرانم تا رود %~% آن طبیبم گفت کان علت شود
# 13 سیلیش اندر برم در معرکه %~% زانک لا تلقوا بایدی تهلکه
# 14 تهلکه‌ست این صبر و پرهیز ای فلان %~% خوش بکوبش تن مزن چون دیگران
# 15 چون زدش سیلی برآمد یک طراق %~% گفت صوفی هی هی ای قواد عاق
# 16 خواست صوفی تا دو سه مشتش زند %~% سبلت و ریشش یکایک بر کند
# 17 خلق رنجور دق و بیچاره‌اند %~% وز خداع دیو سیلی باره‌اند
# 18 جمله در ایذای بی‌جرمان حریص %~% در قفای همدگر جویان نقیص
# 19 ای زننده بی‌گناهان را قفا %~% در قفای خود نمی‌بینی جزا
# 20 ای هوا را طب خود پنداشته %~% بر ضعیفان صفع را بگماشته
# 21 بر تو خندید آنک گفتت این دواست %~% اوست که آدم را به گندم رهنماست
# 22 که خورید این دانه او دو مستعین %~% بهر دارو تا تکونا خالدین
# 23 اوش لغزانید و او را زد قفا %~% آن قفا وا گشت و گشت این را جزا
# 24 اوش لغزانید سخت اندر زلق %~% لیک پشت و دستگیرش بود حق
# 25 کوه بود آدم اگر پر مار شد %~% کان تریاقست و بی‌اضرار شد
# 26 تو که تریاقی نداری ذره‌ای %~% از خلاص خود چرایی غره‌ای
# 27 آن توکل کو خلیلانه ترا %~% وآن کرامت چون کلیمت از کجا
# 28 تا نبرد تیغت اسمعیل را %~% تا کنی شه‌راه قعر نیل را
# 29 گر سعیدی از مناره اوفتید %~% بادش اندر جامه افتاد و رهید
# 30 چون یقینت نیست آن بخت ای حسن %~% تو چرا بر باد دادی خویشتن
# 31 زین مناره صد هزاران هم‌چو عاد %~% در فتادند و سر و سر باد داد
# 32 سرنگون افتادگان را زین منار %~% می‌نگر تو صد هزار اندر هزار
# 33 تو رسن‌بازی نمیدانی یقین %~% شکر پاها گوی و می‌رو بر زمین
# 34 پر مساز از کاغذ و از که مپر %~% که در آن سودا بسی رفتست سر
# 35 گرچه آن صوفی پر آتش شد ز خشم %~% لیک او بر عاقبت انداخت چشم
# 36 اول صف بر کسی ماندم به کام %~% کو نگیرد دانه بیند بند دام
# 37 حبذا دو چشم پایان بین راد %~% که نگه دارند تن را از فساد
# 38 آن ز پایان‌دید احمد بود کو %~% دید دوزخ را همین‌جا مو به مو
# 39 دید عرش و کرسی و جنات را %~% تا درید او پرده غفلات را
# 40 گر همی‌خواهی سلامت از ضرر %~% چشم ز اول بند و پایان را نگر
# 41 تا عدمها ار ببینی جمله هست %~% هستها را بنگری محسوس پست
# 42 این ببین باری که هر کش عقل هست %~% روز و شب در جست و جوی نیستست
# 43 در گدایی طالب جودی که نیست %~% بر دکانها طالب سودی که نیست
# 44 در مزارع طالب دخلی که نیست %~% در مغارس طالب نخلی که نیست
# 45 در مدارس طالب علمی که نیست %~% در صوامع طالب حلمی که نیست
# 46 هستها را سوی پس افکنده‌اند %~% نیستها را طالبند و بنده‌اند
# 47 زانک کان و مخزن صنع خدا %~% نیست غیر نیستی در انجلا
# 48 پیش ازین رمزی بگفتستیم ازین %~% این و آن را تو یکی بین دو مبین
# 49 گفته شد که هر صناعت‌گر که رست %~% در صناعت جایگاه نیست جست
# 50 جست بنا موضعی ناساخته %~% گشته ویران سقفها انداخته
# 51 جست سقا کوزای کش آب نیست %~% وان دروگر خانه‌ای کش باب نیست
# 52 وقت صید اندر عدم بد حمله‌شان %~% از عدم آنگه گریزان جمله‌شان
# 53 چون امیدت لاست زو پرهیز چیست %~% با انیس طمع خود استیز چیست
# 54 چون انیس طمع تو آن نیستیست %~% از فنا و نیست این پرهیز چیست
# 55 گر انیس لا نه‌ای ای جان به سر %~% در کمین لا چرایی منتظر
# 56 زانک داری جمله دل برکنده‌ای %~% شست دل در بحر لا افکنده‌ای
# 57 پس گریز از چیست زین بحر مراد %~% که بشستت صد هزاران صید داد
# 58 از چه نام برگ را کردی تو مرگ %~% جادوی بین که نمودت مرگ برگ
# 59 هر دو چشمت بست سحر صنعتش %~% تا که جان را در چه آمد رغبتش
# 60 در خیال او ز مکر کردگار %~% جمله صحرا فوق چه زهرست و مار
# 61 لاجرم چه را پناهی ساختست %~% تا که مرگ او را به چاه انداختست
# 62 اینچ گفتم از غلطهات ای عزیز %~% هم برین بشنو دم عطار نیز
PageV06P044
# 1 رحمة الله علیه گفته است %~% ذکر شه محمود غازی سفته است
# 2 کز غزای هند پیش آن همام %~% در غنیمت اوفتادش یک غلام
# 3 پس خلیفه‌ش کرد و بر تختش نشاند %~% بر سپه بگزیدش و فرزند خواند
# 4 طول و عرض و وصف قصه تو به تو %~% در کلام آن بزرگ دین بجو
# 5 حاصل آن کودک برین تخت نضار %~% شسته پهلوی قباد شهریار
# 6 گریه کردی اشک می‌راندی بسوز %~% گفت شه او را کای پیروز روز
# 7 از چه گریی دولتت شد ناگوار %~% فوق املاکی قرین شهریار
# 8 تو برین تخت و وزیران و سپاه %~% پیش تختت صف زده چون نجم و ماه
# 9 گفت کودک گریه‌ام زانست زار %~% که مرا مادر در آن شهر و دیار
# 10 از توم تهدید کردی هر زمان %~% بینمت در دست محمود ارسلان
# 11 پس پدر مر مادرم را در جواب %~% جنگ کردی کین چه خشمست و عذاب
# 12 می‌نیابی هیچ نفرینی دگر %~% زین چنین نفرین مهلک سهلتر
# 13 سخت بی‌رحمی و بس سنگین‌دلی %~% که به صد شمشیر او را قاتلی
# 14 من ز گفت هر دو حیران گشتمی %~% در دل افتادی مرا بیم و غمی
# 15 تا چه دوزخ‌خوست محمود ای عجب %~% که مثل گشتست در ویل و کرب
# 16 من همی‌لرزیدمی از بیم تو %~% غافل از اکرام و از تعظیم تو
# 17 مادرم کو تا ببیند این زمان %~% مر مرا بر تخت ای شاه جهان
# 18 فقر آن محمود تست ای بی‌سعت %~% طبع ازو دایم همی ترساندت
# 19 گر بدانی رحم این محمود راد %~% خوش بگویی عاقبت محمود باد
# 20 فقر آن محمود تست ای بیم‌دل %~% کم شنو زین مادر طبع مضل
# 21 چون شکار فقر کردی تو یقین %~% هم‌چوکودک اشک باری یوم دین
# 22 گرچه اندر پرورش تن مادرست %~% لیک از صد دشمنت دشمن‌ترست
# 23 تن چو شد بیمار داروجوت کرد %~% ور قوی شد مر ترا طاغوت کرد
# 24 چون زره دان این تن پر حیف را %~% نی شتا را شاید و نه صیف را
# 25 یار بد نیکوست بهر صبر را %~% که گشاید صبر کردن صدر را
# 26 صبر مه با شب منور داردش %~% صبر گل با خار اذفر داردش
# 27 صبر شیر اندر میان فرث و خون %~% کرده او را ناعش ابن اللبون
# 28 صبر جمله انبیا با منکران %~% کردشان خاص حق و صاحب‌قران
# 29 هر که را بینی یکی جامه درست %~% دانک او آن را به صبر و کسب جست
# 30 هرکه را دیدی برهنه و بی‌نوا %~% هست بر بی‌صبری او آن گوا
# 31 هرکه مستوحش بود پر غصه جان %~% کرده باشد با دغایی اقتران
# 32 صبر اگر کردی و الف با وفا %~% ار فراق او نخوردی این قفا
# 33 خوی با حق نساختی چون انگبین %~% با لبن که لا احب الافلین
# 34 لاجرم تنها نماندی هم‌چنان %~% که آتشی مانده به راه از کاروان
# 35 چون ز بی‌صبری قرین غیر شد %~% در فراقش پر غم و بی‌خیر شد
# 36 صحبتت چون هست زر ده‌دهی %~% پیش خاین چون امانت می‌نهی
# 37 خوی با او کن که امانتهای تو %~% آمن آید از افول و از عتو
# 38 خوی با او کن که خو را آفرید %~% خویهای انبیا را پرورید
# 39 بره‌ای بدهی رمه بازت دهد %~% پرورنده هر صفت خود رب بود
# 40 بره پیش گرگ امانت می‌نهی %~% گرگ و یوسف را مفرما همرهی
# 41 گرگ اگر با تو نماید روبهی %~% هین مکن باور که ناید زو بهی
# 42 جاهل ار با تو نماید هم‌دلی %~% عاقبت زحمت زند از جاهلی
# 43 او دو آلت دارد و خنثی بود %~% فعل هر دو بی‌گمان پیدا شود
# 44 او ذکر را از زنان پنهان کند %~% تا که خود را خواهر ایشان کند
# 45 شله از مردان به کف پنهان کند %~% تا که خود را جنس آن مردان کند
# 46 گفت یزدان زان کس مکتوم او %~% شله‌ای سازیم بر خرطوم او
# 47 تا که بینایان ما زان ذو دلال %~% در نیایند از فن او در جوال
# 48 حاصل آنک از هر ذکر ناید نری %~% هین ز جاهل ترس اگر دانش‌وری
# 49 دوستی جاهل شیرین‌سخن %~% کم شنو کان هست چون سم کهن
# 50 جان مادر چشم روشن گویدت %~% جز غم و حسرت از آن نفزویدت
# 51 مر پدر را گوید آن مادر جهار %~% که ز مکتب بچه‌ام شد بس نزار
# 52 از زن دیگر گرش آوردیی %~% بر وی این جور و جفا کم کردیی
# 53 از جز تو گر بدی این بچه‌ام %~% این فشار آن زن بگفتی نیز هم
# 54 هین بجه زن مادر و تیبای او %~% سیلی بابا به از حلوای او
# 55 هست مادر نفس و بابا عقل راد %~% اولش تنگی و آخر صد گشاد
# 56 ای دهنده عقلها فریاد رس %~% تا نخواهی تو نخواهد هیچ کس
# 57 هم طلب از تست و هم آن نیکوی %~% ما کییم اول توی آخر توی
# 58 هم بگو تو هم تو بشنو هم تو باش %~% ما همه لاشیم با چندین تراش
# 59 زین حواله رغبت افزا در سجود %~% کاهلی جبر مفرست و خمود
# 60 جبر باشد پر و بال کاملان %~% جبر هم زندان و بند کاهلان
# 61 هم‌چو آب نیل دان این جبر را %~% آب مؤمن را و خون مر گبر را
# 62 بال بازان را سوی سلطان برد %~% بال زاغان را به گورستان برد
# 63 باز گرد اکنون تو در شرح عدم %~% که چو پازهرست و پنداریش سم
# 64 هم‌چو هندوبچه هین ای خواجه‌تاش %~% رو ز محمود عدم ترسان مباش
# 65 از وجودی ترس که اکنون در ویی %~% آن خیالت لاشی و تو لا شیی
# 66 لاشیی بر لاشیی عاشق شدست %~% هیچ نی مر هیچ نی را ره زدست
# 67 چون برون شد این خیالات از میان %~% گشت نامعقول تو بر تو عیان
PageV06P045
# 1 راست گفتست آن سپهدار بشر %~% که هر آنک کرد از دنیا گذر
# 2 نیستش درد و دریغ و غبن موت %~% بلک هستش صد دریغ از بهر فوت
# 3 که چرا قبله نکردم مرگ را %~% مخزن هر دولت و هر برگ را
# 4 قبله کردم من همه عمر از حول %~% آن خیالاتی که گم شد در اجل
# 5 حسرت آن مردگان از مرگ نیست %~% زانست کاندر نقشها کردیم ایست
# 6 ما ندیدیم این که آن نقش است و کف %~% کف ز دریا جنبد و یابد علف
# 7 چونک بحر افکند کفها را به بر %~% تو بگورستان رو آن کفها نگر
# 8 پس بگو کو جنبش و جولانتان %~% بحر افکندست در بحرانتان
# 9 تا بگویندت به لب نی بل به حال %~% که ز دریا کن نه از ما این سؤال
# 10 نقش چون کف کی بجنبد بی ز موج %~% خاک بی بادی کجا آید بر اوج
# 11 چون غبار نقش دیدی باد بین %~% کف چو دیدی قلزم ایجاد بین
# 12 هین ببین کز تو نظر آید به کار %~% باقیت شحمی و لحمی پود و تار
# 13 شحم تو در شمعها نفزود تاب %~% لحم تو مخمور را نامد کباب
# 14 در گداز این جمله تن را در بصر %~% در نظر رو در نظر رو در نظر
# 15 یک نظر دو گز همی‌بیند ز راه %~% یک نظر دو کون دید و روی شاه
# 16 در میان این دو فرقی بی‌شمار %~% سرمه جو والله اعلم بالسرار
# 17 چون شنیدی شرح بحر نیستی %~% کوش دایم تا برین بحر ایستی
# 18 چونک اصل کارگاه آن نیستیست %~% که خلا و بی‌نشانست و تهیست
# 19 جمله استادان پی اظهار کار %~% نیستی جویند و جای انکسار
# 20 لاجرم استاد استادان صمد %~% کارگاهش نیستی و لا بود
# 21 هر کجا این نیستی افزون‌ترست %~% کار حق و کارگاهش آن سرست
# 22 نیستی چون هست بالایین طبق %~% بر همه بردند درویشان سبق
# 23 خاصه درویشی که شد بی جسم و مال %~% کار فقر جسم دارد نه سؤال
# 24 سایل آن باشد که مال او گداخت %~% قانع آن باشد که جسم خویش باخت
# 25 پس ز درد اکنون شکایت بر مدار %~% کوست سوی نیست اسپی راهوار
# 26 این قدر گفتیم باقی فکر کن %~% فکر اگر جامد بود رو ذکر کن
# 27 ذکر آرد فکر را در اهتزاز %~% ذکر را خورشید این افسرده ساز
# 28 اصل خود جذبه است لیک ای خواجه‌تاش %~% کار کن موقوف آن جذبه مباش
# 29 زانک ترک کار چون نازی بود %~% ناز کی در خورد جانبازی بود
# 30 نه قبول اندیش نه رد ای غلام %~% امر را و نهی را می‌بین مدام
# 31 مرغ جذبه ناگهان پرد ز عش %~% چون بدیدی صبح شمع آنگه بکش
# 32 چشمها چون شد گذاره نور اوست %~% مغزها می‌بیند او در عین پوست
# 33 بیند اندر ذره خورشید بقا %~% بیند اندر قطره کل بحر را
PageV06P046
# 1 گفت صوفی در قصاص یک قفا %~% سر نشاید باد دادن از عمی
# 2 خرقه تسلیم اندر گردنم %~% بر من آسان کرد سیلی خوردنم
# 3 دید صوفی خصم خود را سخت زار %~% گفت اگر مشتش زنم من خصم‌وار
# 4 او به یک مشتم بریزد چون رصاص %~% شاه فرماید مرا زجر و قصاص
# 5 خیمه ویرانست و بشکسته وتد %~% او بهانه می‌جود تا در فتد
# 6 بهر این مرده دریغ آید دریغ %~% که قصاصم افتد اندر زیر تیغ
# 7 چون نمی‌توانست کف بر خصم زد %~% عزمش آن شد کش سوی قاضی برد
# 8 که ترازوی حق است و کیله‌اش %~% مخلص است از مکر دیو و حیله‌اش
# 9 هست او مقراض احقاد و جدال %~% قاطع جن دو خصم و قیل و قال
# 10 دیو در شیشه کند افسون او %~% فتنه‌ها ساکن کند قانون او
# 11 چون ترازو دید خصم پر طمع %~% سرکشی بگذارد و گردد تبع
# 12 ور ترازو نیست گر افزون دهیش %~% از قسم راضی نگردد آگهیش
# 13 هست قاضی رحمت و دفع ستیز %~% قطره‌ای از بحر عدل رستخیز
# 14 قطره گرچه خرد و کوته‌پا بود %~% لطف آب بحر ازو پیدا بود
# 15 از غبار ار پاک داری کله را %~% تو ز یک قطره ببینی دجله را
# 16 جزوها بر حال کلها شاهدست %~% تا شفق غماز خورشید آمدست
# 17 آن قسم بر جسم احمد راند حق %~% آنچ فرمودست کلا والشفق
# 18 مور بر دانه چرا لرزان بدی %~% گر از آن یک دانه خرمن‌دان بدی
# 19 بر سر حرف آ که صوفی بی‌دلست %~% در مکافات جفا مستعجلست
# 20 ای تو کرده ظلمها چون خوش‌دلی %~% از تقاضای مکافی غافلی
# 21 یا فراموشت شدست از کرده‌هات %~% که فرو آویخت غفلت پرده‌هات
# 22 گر نه خصمیهاستی اندر قفات %~% جرم گردون رشک بردی بر صفات
# 23 لیک محبوسی برای آن حقوق %~% اندک اندک عذر می‌خواه از عقوق
# 24 تا به یکبارت نگیرد محتسب %~% آب خود روشن کن اکنون با محب
# 25 رفت صوفی سوی آن سیلی‌زنش %~% دست زد چون مدعی در دامنش
# 26 اندر آوردش بر قاضی کشان %~% کین خر ادبار را بر خر نشان
# 27 یا به زخم دره او را ده جزا %~% آنچنان که رای تو بیند سزا
# 28 کانک از زجر تو میرد در دمار %~% بر تو تاوان نیست آن باشد جبار
# 29 در حد و تعزیر قاضی هر که مرد %~% نیست بر قاضی ضمان کو نیست خرد
# 30 نایب حقست و سایه عدل حق %~% آینه هر مستحق و مستحق
# 31 کو ادب از بهر مظلومی کند %~% نه برای عرض و خشم و دخل خود
# 32 چون برای حق و روز آجله‌ست %~% گر خطایی شد دیت بر عاقله‌ست
# 33 آنک بهر خود زند او ضامنست %~% وآنک بهر حق زند او آمنست
# 34 گر پدر زد مر پسر را و بمرد %~% آن پدر را خون‌بها باید شمرد
# 35 زانک او را بهر کار خویش زد %~% خدمت او هست واجب بر ولد
# 36 چون معلم زد صبی را شد تلف %~% بر معلم نیست چیزی لا تخف
# 37 کان معلم نایب افتاد و امین %~% هر امین را هست حکمش همچنین
# 38 نیست واجب خدمت استا برو %~% پس نبود استا به زجرش کارجو
# 39 ور پدر زد او برای خود زدست %~% لاجرم از خونبها دادن نرست
# 40 پس خودی را سر ببر ای ذوالفقار %~% بی‌خودی شو فانیی درویش‌وار
# 41 چون شدی بی‌خود هر آنچ تو کنی %~% ما رمیت اذ رمیتی آمنی
# 42 آن ضمان بر حق بود نه بر امین %~% هست تفصیلش به فقه اندر مبین
# 43 هر دکانی راست سودایی دگر %~% مثنوی دکان فقرست ای پسر
# 44 در دکان کفشگر چرمست خوب %~% قالب کفش است اگر بینی تو چوب
# 45 پیش بزازان قز و ادکن بود %~% بهر گز باشد اگر آهن بود
# 46 مثنوی ما دکان وحدتست %~% غیر واحد هرچه بینی آن بتست
# 47 بت ستودن بهر دام عامه را %~% هم‌چنان دان کالغرانیق العلی
# 48 خواندش در سوره والنجم زود %~% لیک آن فتنه بد از سوره نبود
# 49 جمله کفار آن زمان ساجد شدند %~% هم سری بود آنک سر بر در زدند
# 50 بعد ازین حرفیست پیچاپیچ و دور %~% با سلیمان باش و دیوان را مشور
# 51 هین حدیث صوفی و قاضی بیار %~% وان ستمکار ضعیف زار زار
# 52 گفت قاضی ثبت العرش ای پسر %~% تا برو نقشی کنم از خیر و شر
# 53 کو زننده کو محل انتقام %~% این خیالی گشته است اندر سقام
# 54 شرع بهر زندگان و اغنیاست %~% شرع بر اصحاب گورستان کجاست
# 55 آن گروهی کز فقیری بی‌سرند %~% صد جهت زان مردگان فانی‌تراند
# 56 مرده از یک روست فانی در گزند %~% صوفیان از صد جهت فانی شدند
# 57 مرگ یک قتلست و این سیصد هزار %~% هر یکی را خونبهایی بی‌شمار
# 58 گرچه کشت این قوم را حق بارها %~% ریخت بهر خونبها انبارها
# 59 هم‌چو جرجیس‌اند هر یک در سرار %~% کشته گشته زنده گشته شصت بار
# 60 کشته از ذوق سنان دادگر %~% می‌بسوزد که بزن زخمی دگر
# 61 والله از عشق وجود جان‌پرست %~% کشته بر قتل دوم عاشق‌ترست
# 62 گفت قاضی من قضادار حیم %~% حاکم اصحاب گورستان کیم
# 63 این به صورت گر نه در گورست پست %~% گورها در دودمانش آمدست
# 64 بس بدیدی مرده اندر گور تو %~% گور را در مرده بین ای کور تو
# 65 گر ز گوری خشت بر تو اوفتاد %~% عاقلان از گور کی خواهند داد
# 66 گرد خشم و کینه مرده مگرد %~% هین مکن با نقش گرمابه نبرد
# 67 شکر کن که زنده‌ای بر تو نزد %~% کانک زنده رد کند حق کرد رد
# 68 خشم احیا خشم حق و زخم اوست %~% که به حق زنده‌ست آن پاکیزه‌پوست
# 69 حق بکشت او را و در پاچه‌ش دمید %~% زود قصابانه پوست از وی کشید
# 70 نفخ در وی باقی آمد تا مب %~% نفخ حق نبود چو نفخه آن قصاب
# 71 فرق بسیارست بین النفختین %~% این همه زینست و آن سر جمله شین
# 72 این حیات از وی برید و شد مضر %~% وان حیات از نفخ حق شد مستمر
# 73 این دم آن دم نیست کاید آن به شرح %~% هین بر آ زین قعر چه بالای صرح
# 74 نیستش بر خر نشاندن مجتهد %~% نقش هیزم را کسی بر خر نهد
# 75 بر نشست او نه پشت خر سزد %~% پشت تابوتیش اولیتر سزد
# 76 ظلم چه بود وضع غیر موضعش %~% هین مکن در غیر موضع ضایعش
# 77 گفت صوفی پس روا داری که او %~% سیلیم زد بی‌قصاص و بی‌تسو
# 78 این روا باشد که خر خرسی قلاش %~% صوفیان را صفع اندازد بلاش
# 79 گفت قاضی تو چه داری بیش و کم %~% گفت دارم در جهان من شش درم
# 80 گفت قاضی سه درم تو خرج کن %~% آن سه دیگر را به او ده بی‌سخن
# 81 زار و رنجورست و درویش و ضعیف %~% سه درم در بایدش تره و رغیف
# 82 بر قفای قاضی افتادش نظر %~% از قفای صوفی آن بد خوب‌تر
# 83 راست می‌کرد از پی سیلیش دست %~% که قصاص سیلیم ارزان شدست
# 84 سوی گوش قاضی آمد بهر راز %~% سیلیی آورد قاضی را فراز
# 85 گفت هر شش را بگیرید ای دو خصم %~% من شوم آزاد بی خرخاش و وصم
PageV06P047
# 1 گشت قاضی طیره صوفی گفت هی %~% حکم تو عدلست لاشپک نیست غی
# 2 آنچ نپسندی به خود ای شیخ دین %~% چون پسندی بر برادر ای امین
# 3 این ندانی که می من چه کنی %~% هم در آن چه عاقبت خود افکنی
# 4 من حفر بئرا نخواندی از خبر %~% آنچ خواندی کن عمل جان پدر
# 5 این یکی حکمت چنین بد در قضا %~% که ترا آورد سیلی بر قفا
# 6 وای بر احکام دیگرهای تو %~% تا چه آرد بر سر و بر پای تو
# 7 ظالمی را رحم آری از کرم %~% که برای نفقه بادت سه درم
# 8 دست ظالم را ببر چه جای آن %~% که بدست او نهی حکم و عنان
# 9 تو بدان بز مانی ای مجهول‌داد %~% که نژاد گرگ را او شیر داد
PageV06P048
# 1 گفت قاضی واجب آیدمان رضا %~% هر قفا و هر جفا کارد قضا
# 2 خوش‌دلم در باطن از حکم زبر %~% گرچه شد رویم ترش کالحق مر
# 3 این دلم باغست و چشمم ابروش %~% ابر گرید باغ خندد شاد و خوش
# 4 سال قحط از آفتاب خیره‌خند %~% باغها در مرگ و جان کندن رسند
# 5 ز امر حق وابکوا کثیرا خوانده‌ای %~% چون سر بریان چه خندان مانده‌ای
# 6 روشنی خانه باشی هم‌چو شمع %~% گر فرو پاشی تو هم‌چون شمع دمع
# 7 آن ترش‌رویی مادر یا پدر %~% حافظ فرزند شد از هر ضرر
# 8 ذوق خنده دیده‌ای ای خیره‌خند %~% ذوق گریه بین که هست آن کان قند
# 9 چون جهنم گریه آرد یاد آن %~% پس جهنم خوشتر آید از جنان
# 10 خنده‌ها در گریه‌ها آمد کتیم %~% گنج در ویرانه‌ها جو ای سلیم
# 11 ذوق در غمهاست پی گم کرده‌اند %~% آب حیوان را به ظلمت برده‌اند
# 12 بازگونه نعل در ره تا رباط %~% چشمها را چار کن در احتیاط
# 13 چشمها را چار کن در اعتبار %~% یار کن با چشم خود دو چشم یار
# 14 امرهم شوری بخوان اندر صحف %~% یار را باش و مگوش از ناز اف
# 15 یار باشد راه را پشت و پناه %~% چونک نیکو بنگری یارست راه
# 16 چونک در یاران رسی خامش نشین %~% اندر آن حلقه مکن خود را نگین
# 17 در نماز جمعه بنگر خوش به هوش %~% جمله جمعند و یک‌اندیشه و خموش
# 18 رختها را سوی خاموشی کشان %~% چون نشان جویی مکن خود را نشان
# 19 گفت پیغامبر که در بحر هموم %~% در دلالت دان تو یاران را نجوم
# 20 چشم در استارگان نه ره بجو %~% نطق تشویش نظر باشد مگو
# 21 گر دو حرف صدق گویی ای فلان %~% گفت تیره در تبع گردد روان
# 22 این نخواندی کالکلام ای مستهام %~% فی شجون حره جر الکلام
# 23 هین مشو شارع در آن حرف رشد %~% که سخن زو مر سخن را می‌کشد
# 24 نیست در ضبطت چو بگشادی دهان %~% از پی صافی شود تیره روان
# 25 آنک معصوم ره وحی خداست %~% چون همه صافست بگشاید رواست
# 26 زانک ما ینطق رسول بالهوی %~% کی هوا زاید ز معصوم خدا
# 27 خویشتن را ساز منطیقی ز حال %~% تا نگردی هم‌چو من سخره مقال
PageV06P049
# 1 گفت صوفی چون ز یک کانست زر %~% این چرا نفعست و آن دیگر ضرر
# 2 چونک جمله از یکی دست آمدست %~% این چرا هوشیار و آن مست آمدست
# 3 چون ز یک دریاست این جوها روان %~% این چرا نوش است و آن زهر دهان
# 4 چون همه انوار از شمس بقاست %~% صبح صادق صبح کاذب از چه خاست
# 5 چون ز یک سرمه‌ست ناظر را کحل %~% از چه آمد راست‌بینی و حول
# 6 چونک دار الضرب را سلطان خداست %~% نقد را چون ضرب خوب و نارواست
# 7 چون خدا فرمود ره را راه من %~% این خفیر از چیست و آن یک راه‌زن
# 8 از یک اشکم چون رسد حر و سفیه %~% چون یقین شد الولد سر ابیه
# 9 وحدتی که دید با چندین هزار %~% صد هزاران جنبش از عین قرار
PageV06P050
# 1 گفت قاضی صوفیا خیره مشو %~% یک مثالی در بیان این شنو
# 2 هم‌چنانک بی‌قراری عاشقان %~% حاصل آمد از قرار دلستان
# 3 او چو که در ناز ثابت آمده %~% عاشقان چون برگها لرزان شده
# 4 خنده او گریه‌ها انگیخته %~% آب رویش آب روها ریخته
# 5 این همه چون و چگونه چون زبد %~% بر سر دریای بی‌چون می‌تپد
# 6 ضد و ندش نیست در ذات و عمل %~% زان بپوشیدند هستیها حلل
# 7 ضد ضد را بود و هستی کی دهد %~% بلک ازو بگریزد و بیرون جهد
# 8 ند چه بود مثل مثل نیک و بد %~% مثل مثل خویشتن را کی کند
# 9 چونک دو مثل آمدند ای متقی %~% این چه اولیتر از آن در خالقی
# 10 بر شمار برگ بستان ند و ضد %~% چون کفی بر بحر بی‌ضدست و ند
# 11 بی‌چگونه بین تو برد و مات بحر %~% چون چگونه گنجد اندر ذات بحر
# 12 کمترین لعبت او جان تست %~% این چگونه و چون جان کی شد درست
# 13 پس چنان بحری که در هر قطر آن %~% از بدن ناشی‌تر آمد عقل و جان
# 14 کی بگنجد در مضیق چند و چون %~% عقل کل آنجاست از لا یعلمون
# 15 عقل گوید مر جسد را که ای جماد %~% بوی بردی هیچ از آن بحر معاد
# 16 جسم گوید من یقین سایه توم %~% یاری از سایه که جوید جان عم
# 17 عقل گوید کین نه آن حیرت سراست %~% که سزا گستاخ‌تر از ناسزاست
# 18 اندرینجا آفتاب انوری %~% خدمت ذره کند چون چاکری
# 19 شیر این سو پیش آهو سر نهد %~% باز اینجا نزد تیهو پر نهد
# 20 این ترا باور نیاید مصطفی %~% چون ز مسکینان همی‌جوید دعا
# 21 گر بگویی از پی تعلیم بود %~% عین تجهیل از چه رو تفهیم بود
# 22 بلک می‌داند که گنج شاهوار %~% در خرابیها نهد آن شهریار
# 23 بدگمانی نعل معکوس ویست %~% گرچه هر جزویش جاسوس ویست
# 24 بل حقیقت در حقیقت غرقه شد %~% زین سبب هفتاد بل صد فرقه شد
# 25 با تو قلماشیت خواهم گفت هان %~% صوفیا خوش پهن بگشا گوش جان
# 26 مر ترا هم زخم که آید ز آسمان %~% منتظر می‌باش خلعت بعد آن
# 27 کو نه آن شاهست کت سیلی زند %~% پس نبخشد تاج و تخت مستند
# 28 جمله دنیا را پر پشه بها %~% سیلیی را رشوت بی‌منتها
# 29 گردنت زین طوق زرین جهان %~% چست در دزد و ز حق سیلی ستان
# 30 آن قفاها که انبیا برداشتند %~% زان بلا سرهای خود افراشتند
# 31 لیک حاضر باش در خود ای فتی %~% تا به خانه او بیابد مر ترا
# 32 ورنه خلعت را برد او باز پس %~% که نیابیدم به خانه‌ش هیچ کس
PageV06P051
# 1 گفت صوفی که چه بودی کین جهان %~% ابروی رحمت گشادی جاودان
# 2 هر دمی شوری نیاوردی به پیش %~% بر نیاوردی ز تلوینهاش نیش
# 3 شب ندزدیدی چراغ روز را %~% دی نبردی باغ عیش آموز را
# 4 جام صحت را نبودی سنگ تب %~% آمنی با خوف ناوردی کرب
# 5 خود چه کم گشتی ز جود و رحمتش %~% گر نبودی خرخشه در نعمتش
PageV06P052
# 1 گفت قاضی بس تهی‌رو صوفیی %~% خالی از فطنت چو کاف کوفیی
# 2 تو بنشنیدی که آن پر قند لب %~% غدر خیاطان همی‌گفتی به شب
# 3 خلق را در دزدی آن طایفه %~% می‌نمود افسانه‌های سالفه
# 4 قصه پاره‌ربایی در برین %~% می حکایت کرد او با آن و این
# 5 در سمر می‌خواند دزدی‌نامه‌ای %~% گرد او جمع آمده هنگامه‌ای
# 6 مستمع چون یافت جاذب زان وفود %~% جمله اجزااش حکایت گشته بود
PageV06P053
# 1 جذب سمعست ار کسی را خوش لبیست %~% گرمی و جد معلم از صبیست
# 2 چنگیی را کو نوازد بیست و چار %~% چون نیابد گوش گردد چنگ بار
# 3 نه حراره یادش آید نه غزل %~% نه ده انگشتش بجنبد در عمل
# 4 گر نبودی گوشهای غیب‌گیر %~% وحی ناوردی ز گردون یک بشیر
# 5 ور نبودی دیده‌های صنع‌بین %~% نه فلک گشتی نه خندیدی زمین
# 6 آن دم لولاک این باشد که کار %~% از برای چشم تیزست و نظار
# 7 عامه را از عشق هم‌خوابه و طبق %~% کی بود پروای عشق صنع حق
# 8 آب تتماجی نریزی در تغار %~% تا سگی چندی نباشد طعمه‌خوار
# 9 رو سگ کهف خداوندیش باش %~% تا رهاند زین تغارت اصطفاش
# 10 چونک دزدیهای بی‌رحمانه گفت %~% کی کنند آن درزیان اندر نهفت
# 11 اندر آن هنگامه ترکی از خطا %~% سخت طیره شد ز کشف آن غطا
# 12 شب چو روز رستخیز آن رازها %~% کشف می‌کرد از پی اهل نهی
# 13 هر کجا آیی تو در جنگی فراز %~% بینی آنجا دو عدو در کشف راز
# 14 آن زمان را محشر مذکور دان %~% وان گلوی رازگو را صور دان
# 15 که خدا اسباب خشمی ساختست %~% وآن فضایح را بکوی انداختست
# 16 بس که غدر درزیان را ذکر کرد %~% حیف آمد ترک را و خشم و درد
# 17 گفت ای قصاص در شهر شما %~% کیست استاتر درین مکر و دغا
PageV06P054
# 1 گفت خیاطیست نامش پور شش %~% اندرین چستی و دزدی خلق‌کش
# 2 گفت من ضامن که با صد اضطراب %~% او نیارد برد پیشم رشته‌تاب
# 3 پس بگفتندش که از تو چست‌تر %~% مات او گشتند در دعوی مپر
# 4 رو به عقل خود چنین غره مباش %~% که شوی یاوه تو در تزویرهاش
# 5 گرم‌تر شد ترک و بست آنجا گرو %~% که نیارد برد نی کهنه نی نو
# 6 مطمعانش گرم‌تر کردند زود %~% او گرو بست و رهان را بر گشود
# 7 که گرو این مرکب تازی من %~% بدهم ار دزدد قماشم او به فن
# 8 ور نتواند برد اسپی از شما %~% وا ستانم بهر رهن مبتدا
# 9 ترک را آن شب نبرد از غصه خواب %~% با خیال دزد می‌کرد او حراب
# 10 بامدادان اطلسی زد در بغل %~% شد به بازار و دکان آن دغل
# 11 پس سلامش کرد گرم و اوستاد %~% جست از جا لب به ترحیبش گشاد
# 12 گرم پرسیدش ز حد ترک بیش %~% تا فکند اندر دل او مهر خویش
# 13 چون بدید از وی نوای بلبلی %~% پیشش افکند اطلس استنبلی
# 14 که ببر این را قبای روز جنگ %~% زیر نافم واسع و بالاش تنگ
# 15 تنگ بالا بهر جسم‌آرای را %~% زیر واسع تا نگیرد پای را
# 16 گفت صد خدمت کنم ای ذو وداد %~% در قبولش دست بر دیده نهاد
# 17 پس بپیمود و بدید او روی کار %~% بعد از آن بگشاد لب را در فشار
# 18 از حکایتهای میران دگر %~% وز کرمها و عطا آن نفر
# 19 وز بخیلان و ز تحشیراتشان %~% از برای خنده هم داد او نشان
# 20 هم‌چو آتش کرد مقراضی برون %~% می‌برید و لب پر افسانه و فسون
PageV06P055
# 1 ترک خندیدن گرفت از داستان %~% چشم تنگش گشت بسته آن زمان
# 2 پاره‌ای دزدید و کردش زیر ران %~% از جز حق از همه احیا نهان
# 3 حق همی‌دید آن ولی ستارخوست %~% لیک چون از حد بری غماز اوست
# 4 ترک را از لذت افسانه‌اش %~% رفت از دل دعوی پیشانه‌اش
# 5 اطلس چه دعوی چه رهن چه %~% ترک سرمستست در لاغ اچی
# 6 لابه کردش ترک کز بهر خدا %~% لاغ می‌گو که مرا شد مغتذا
# 7 گفت لاغی خندمینی آن دغا %~% که فتاد از قهقهه او بر قفا
# 8 پاره‌ای اطلس سبک بر نیفه زد %~% ترک غافل خوش مضاحک می‌مزد
# 9 هم‌چنین بار سوم ترک خطا %~% گفت لاغی گوی از بهر خدا
# 10 گفت لاغی خندمین‌تر زان دو بار %~% کرد او این ترک را کلی شکار
# 11 چشم بسته عقل جسته مولهه %~% مست ترک مدعی از قهقهه
# 12 پس سوم بار از قبا دزدید شاخ %~% که ز خنده‌ش یافت میدان فراخ
# 13 چون چهارم بار آن ترک خطا %~% لاغ از آن استا همی‌کرد اقتضا
# 14 رحم آمد بر وی آن استاد را %~% کرد در باقی فن و بیداد را
# 15 گفت مولع گشت این مفتون درین %~% بی‌خبر کین چه خسارست و غبین
# 16 بوسه‌افشان کرد بر استاد او %~% که بمن بهر خدا افسانه گو
# 17 ای فسانه گشته و محو از وجود %~% چند افسانه بخواهی آزمود
# 18 خندمین‌تر از تو هیچ افسانه نیست %~% بر لب گور خراب خویش ایست
# 19 ای فرو رفته به گور جهل و شک %~% چند جویی لاغ و دستان فلک
# 20 تا بکی نوشی تو عشوه این جهان %~% که نه عقلت ماند بر قانون نه جان
# 21 لاغ این چرخ ندیم کرد و مرد %~% آب روی صد هزاران چون تو برد
# 22 می‌درد می‌دوزد این درزی عام %~% جامه صدسالگان طفل خام
# 23 لاغ او گر باغها را داد داد %~% چون دی آمد داده را بر باد داد
# 24 پیره‌طفلان شسته پیشش بهر کد %~% تا به سعد و نحس او لاغی کند
PageV06P056
# 1 گفت درزی ای طواشی بر گذر %~% وای بر تو گر کنم لاغی دگر
# 2 پس قبایت تنگ آید باز پس %~% این کند با خویشتن خود هیچ کس
# 3 خنده چه رمزی ار دانستیی %~% تو به جای خنده خون بگرستیی
PageV06P057
# 1 اطلس عمرت به مقراض شهور %~% برد پاره‌پاره خیاط غرور
# 2 تو تمنا می‌بری که اختر مدام %~% لاغ کردی سعد بودی بر دوام
# 3 سخت می‌تولی ز تربیعات او %~% وز دلال و کینه و آفات او
# 4 سخت می‌رنجی ز خاموشی او %~% وز نحوس و قبض و کین‌کوشی او
# 5 که چرا زهره طرب در رقص نیست %~% بر سعود و رقص سعد او مه‌ایست
# 6 اخترت گوید که گر افزون کنم %~% لاغ را پس کلیت مغبون کنم
# 7 تو مبین قلابی این اختران %~% عشق خود بر قلب‌زن بین ای مهان
PageV06P058
# 1 آن یکی می‌شد به ره سوی دکان %~% پیش ره را بسته دید او از زنان
# 2 پای او می‌سوخت از تعجیل و راه %~% بسته از جوق زنان هم‌چو ماه
# 3 رو به یک زن کرد و گفت ای مستهان %~% هی چه بسیارید ای دخترچگان
# 4 رو بدو کرد آن زن و گفت ای امین %~% هیچ بسیاری ما منکر مبین
# 5 بین که با بسیاری ما بر بساط %~% تنگ می‌آید شما را انبساط
# 6 در لواطه می‌فتید از قحط زن %~% فاعل و مفعول رسوای زمن
# 7 تو مبین این واقعات روزگار %~% کز فلک می‌گردد اینجا ناگوار
# 8 تو مبین تحشیر روزی و معاش %~% تو مبین این قحط و خوف و ارتعاش
# 9 بین که با این جمله تلخیهای او %~% مرده اویید و ناپروای او
# 10 رحمتی دان امتحان تلخ را %~% نقمتی دان ملک مرو و بلخ را
# 11 آن براهیم از تلف نگریخت و ماند %~% این براهیم از شرف بگریخت و راند
# 12 آن نسوزد وین بسوزد ای عجب %~% نعل معکوس است در راه طلب
PageV06P059
# 1 گفت صوفی قادرست آن مستعان %~% که کند سودای ما را بی زیان
# 2 آنک آتش را کند ورد و شجر %~% هم تواند کرد این را بی‌ضرر
# 3 آنک گل آرد برون از عین خار %~% هم تواند کرد این دی را بهار
# 4 آنک زو هر سرو آزادی کند %~% قادرست ار غصه را شادی کند
# 5 آنک شد موجود از وی هر عدم %~% گر بدارد باقیش او را چه کم
# 6 آنک تن را جان دهد تا حی شود %~% گر نمیراند زیانش کی شود
# 7 خود چه باشد گر ببخشد آن جواد %~% بنده را مقصود جان بی‌اجتهاد
# 8 دور دارد از ضعیفان در کمین %~% مکر نفس و فتنه دیو لعین
PageV06P060
# 1 گفت قاضی گر نبودی امر مر %~% ور نبودی خوب و زشت و سنگ و در
# 2 ور نبودی نفس و شیطان و هوا %~% ور نبودی زخم و چالیش و وغا
# 3 پس به چه نام و لقب خواندی ملک %~% بندگان خویش را ای منهتک
# 4 چون بگفتی ای صبور و ای حلیم %~% چون بگفتی ای شجاع و ای حکیم
# 5 صابرین و صادقین و منفقین %~% چون بدی بی ره‌زن و دیو لعین
# 6 رستم و حمزه و مخنث یک بدی %~% علم و حکمت باطل و مندک بدی
# 7 علم و حکمت بهر راه و بی‌رهیست %~% چون همه ره باشد آن حکمت تهیست
# 8 بهر این دکان طبع شوره‌آب %~% هر دو عالم را روا داری خراب
# 9 من همی‌دانم که تو پاکی نه خام %~% وین سؤالت هست از بهر عوام
# 10 جور دوران و هر آن رنجی که هست %~% سهل‌تر از بعد حق و غفلتست
# 11 زآنک اینها بگذرند آن نگذرد %~% دولت آن دارد که جان آگه برد
PageV06P061
# 1 آن یکی زن شوی خود را گفت هی %~% ای مروت را به یک ره کرده طی
# 2 هیچ تیمارم نمی‌داری چرا %~% تا بکی باشم درین خواری چرا
# 3 گفت شو من نفقه چاره می‌کنم %~% گرچه عورم دست و پایی می‌زنم
# 4 نفقه و کسوه‌ست واجب ای صنم %~% از منت این هر دو هست و نیست کم
# 5 آستین پیرهن بنمود زن %~% بس درشت و پر وسخ بد پیرهن
# 6 گفت از سختی تنم را می‌خورد %~% کس کسی را کسوه زین سان آورد
# 7 گفت ای زن یک سالت می‌کنم %~% مرد درویشم همین آمد فنم
# 8 این درشتست و غلیظ و ناپسند %~% لیک بندیش ای زن اندیشه‌مند
# 9 این درشت و زشت‌تر یا خود طلاق %~% این ترا مکروه‌تر یا خود فراق
# 10 هم‌چنان ای خواجه تشنیع زن %~% از بلا و فقر و از رنج و محن
# 11 لا شک این ترک هوا تلخی‌دهست %~% لیک از تلخی بعد حق بهست
# 12 گر جهاد و صوم سختست و خشن %~% لیک این بهتر ز بعد ممتحن
# 13 رنج کی ماند دمی که ذوالمنن %~% گویدت چونی تو ای رنجور من
# 14 ور نگوید کت نه آن فهم و فن است %~% لیک آن ذوق تو پرسش کردنست
# 15 آن ملیحان که طبیبان دل‌اند %~% سوی رنجوران به پرسش مایل‌اند
# 16 وز حذر از ننگ و از نامی کنند %~% چاره‌ای سازند و پیغامی کنند
# 17 ورنه در دلشان بود آن مفتکر %~% نیست معشوقی ز عاشق بی‌خبر
# 18 ای تو جویای نوادر داستان %~% هم فسانه عشق‌بازان را بخوان
# 19 بس بجوشیدی درین عهد مدید %~% ترک‌جوشی هم نگشتی ای قدید
# 20 دیده‌ای عمری تو داد و داوری %~% وانگه از نادیدگان ناشی‌تری
# 21 هر که شاگردیش کرد استاد شد %~% تو سپس‌تر رفته‌ای ای کور لد
# 22 خود نبود از والدینت اختبار %~% هم نبودت عبرت از لیل و نهار
PageV06P062
# 1 عارفی پرسید از آن پیر کشیش %~% که توی خواجه مسن‌تر یا که ریش
# 2 گفت نه من پیش ازو زاییده‌ام %~% بی ز ریشی بس جهان را دیده‌ام
# 3 گفت ریشت شد سپید از حال گشت %~% خوی زشت تو نگردیدست وشت
# 4 او پس از تو زاد و از تو بگذرید %~% تو چنین خشکی ز سودای ثرید
# 5 تو بر آن رنگی که اول زاده‌ای %~% یک قدم زان پیش‌تر ننهاده‌ای
# 6 هم‌چنان دوغی ترش در معدنی %~% خود نگردی زو مخلص روغنی
# 7 هم خمیری خمر طینه دری %~% گرچه عمری در تنور آذری
# 8 چون حشیشی پا به گل بر پشته‌ای %~% گرچه از باد هوس سرگشته‌ای
# 9 هم‌چو قوم موسی اندر حر تیه %~% مانده‌ای بر جای چل سال ای سفیه
# 10 می‌روی هر روز تا شب هروله %~% خویش می‌بینی در اول مرحله
# 11 نگذری زین بعد سیصد ساله تو %~% تا که داری عشق آن گوساله تو
# 12 تا خیال عجل از جانشان نرفت %~% بد بریشان تیه چون گرداب زفت
# 13 غیر این عجلی کزو یابیده‌ای %~% بی‌نهایت لطف و نعمت دیده‌ای
# 14 گاو طبعی زان نکوییهای زفت %~% از دلت در عشق این گوساله رفت
# 15 باری اکنون تو ز هر جزوت بپرس %~% صد زبان دارند این اجزای خرس
# 16 ذکر نعمتهای رزاق جهان %~% که نهان شد آن در اوراق زمان
# 17 روز و شب افسانه‌جویانی تو چست %~% جزو جزو تو فسانه‌گوی تست
# 18 جزو جزوت تا برستست از عدم %~% چند شادی دیده‌اند و چند غم
# 19 زانک بی‌لذت نروید هیچ جزو %~% بلک لاغر گردد از هی پیچ جزو
# 20 جزو ماند و آن خوشی از یاد رفت %~% بل نرفت آن خفیه شد از پنج و هفت
# 21 هم‌چو تابستان که از وی پنبه‌زاد %~% ماند پنبه رفت تابستان ز یاد
# 22 یا مثال یخ که زاید از شتا %~% شد شتا پنهان و آن یخ پیش ما
# 23 هست آن یخ زان صعوبت یادگار %~% یادگار صیف در دی این ثمار
# 24 هم‌چنان هر جزو جزوت ای فتی %~% در تنت افسانه گوی نعمتی
# 25 چون زنی که بیست فرزندش بود %~% هر یکی حاکی حال خوش بود
# 26 حمل نبود بی ز مستی و ز لاغ %~% بی بهاری کی شود زاینده باغ
# 27 حاملان و بچگانشان بر کنار %~% شد دلیل عشق‌بازی با بهار
# 28 هر درختی در رضاع کودکان %~% هم‌چو مریم حامل از شاهی نهان
# 29 گرچه صد در آب آتشی پوشیده شد %~% صد هزاران کف برو جوشیده شد
# 30 گرچه آتش سخت پنهان می‌تند %~% کف بده انگشت اشارت می‌کند
# 31 هم‌چنین اجزای مستان وصال %~% حامل از تمثالهای حال و قال
# 32 در جمال حال وا مانده دهان %~% چشم غایب گشته از نقش جهان
# 33 آن موالید از زه این چار نیست %~% لاجرم منظور این ابصار نیست
# 34 آن موالید از تجلی زاده‌اند %~% لاجرم مستور پرده ساده‌اند
# 35 زاده گفتیم و حقیقت زاد نیست %~% وین عبارت جز پی ارشاد نیست
# 36 هین خمش کن تا بگوید شاه قل %~% بلبلی مفروش با این جنس گل
# 37 این گل گویاست پر جوش و خروش %~% بلبلا ترک زبان کن باش گوش
# 38 هر دو گون تمثال پاکیزه‌مثال %~% شاهد عدل‌اند بر سر وصال
# 39 هر دو گون حسن لطیف مرتضی %~% شاهد احبال و حشر ما مضی
# 40 هم‌چو یخ کاندر تموز مستجد %~% هر دم افسانه زمستان می‌کند
# 41 ذکر آن اریاح سرد و زمهریر %~% اندر آن ازمان و ایام عسیر
# 42 هم‌چو آن میوه که در وقت شتا %~% می‌کند افسانه لطف خدا
# 43 قصه دور تبسمهای شمس %~% وآن عروسان چمن را لمس و طمس
# 44 حال رفت و ماند جزوت یادگار %~% یا ازو واپرس یا خود یاد آر
# 45 چون فرو گیرد غمت گر چستیی %~% زان دم نومید کن وا جستیی
# 46 گفتییش ای غصه منکر به حال %~% راتبه انعامها را زان کمال
# 47 گر بهر دم نت بهار و خرمیست %~% هم‌چو چاش گل تنت انبار چیست
# 48 چاش گل تن فکر تو هم‌چون گلاب %~% منکر گل شد گلاب اینت عجاب
# 49 از کپی‌خویان کفران که دریغ %~% بر نبی‌خویان نثار مهر و میغ
# 50 آن لجاج کفر قانون کپیست %~% وآن سپاس و شکر منهاج نبیست
# 51 با کپی‌خویان تهتکها چه کرد %~% با نبی‌رویان تنسکها چه کرد
# 52 در عمارتها سگانند و عقور %~% در خرابیهاست گنج عز و نور
# 53 گر نبودی این بزوغ اندر خسوف %~% گم نکردی راه چندین فیلسوف
# 54 زیرکان و عاقلان از گمرهی %~% دیده بر خرطوم داغ ابلهی
PageV06P063
# 1 آن یکی بیچاره مفلس ز درد %~% که ز بی‌چیزی هزاران زهر خورد
# 2 لابه کردی در نماز و در دعا %~% کای خداوند و نگهبان رعا
# 3 بی ز جهدی آفریدی مر مرا %~% بی فن من روزیم ده زین سرا
# 4 پنج گوهر دادیم در درج سر %~% پنج حس دیگری هم مستتر
# 5 لا یعد این داد و لا یحصی ز تو %~% من کلیلم از بیانش شرم‌رو
# 6 چونک در خلاقیم تنها توی %~% کار رزاقیم تو کن مستوی
# 7 سالها زو این دعا بسیار شد %~% عاقبت زاری او بر کار شد
# 8 هم‌چو آن شخصی که روزی حلال %~% از خدا می‌خواست بی‌کسب و کلال
# 9 گاو آوردش سعادت عاقبت %~% عهد داود لدنی معدلت
# 10 این متیم نیز زاریها نمود %~% هم ز میدان اجابت گو ربود
# 11 گاه بدظن می‌شدی اندر دعا %~% از پی تاخیر پاداش و جزا
# 12 باز ارجا خداوند کریم %~% در دلش بشار گشتی و زعیم
# 13 چون شدی نومید در جهد از کلال %~% از جناب حق شنیدی که تعال
# 14 خافضست و رافعست این کردگار %~% بی ازین دو بر نیاید هیچ کار
# 15 خفض ارضی بین و رفع آسمان %~% بی ازین دو نیست دورانش ای فلان
# 16 خفض و رفع این زمین نوعی دگر %~% نیم سالی شوره نیمی سبز و تر
# 17 خفض و رفع روزگار با کرب %~% نوع دیگر نیم روز و نیم شب
# 18 خفض و رفع این مزاج ممترج %~% گاه صحت گاه رنجوری مضج
# 19 هم‌چنین دان جمله احوال جهان %~% قحط و جدب و صلح و جنگ از افتتان
# 20 این جهان با این دو پر اندر هواست %~% زین دو جانها موطن خوف و رجاست
# 21 تا جهان لرزان بود مانند برگ %~% در شمال و در سموم بعث و مرگ
# 22 تا خم یک‌رنگی عیسی ما %~% بشکند نرخ خم صدرنگ را
# 23 کان جهان هم‌چون نمکسار آمدست %~% هر چه آنجا رفت بی‌تلوین شدست
# 24 خاک را بین خلق رنگارنگ را %~% می‌کند یک رنگ اندر گورها
# 25 این نمکسار جسوم ظاهرست %~% خود نمکسار معانی دیگرست
# 26 آن نمکسار معانی معنویست %~% از ازل آن تا ابد اندر نویست
# 27 این نوی را کهنگی ضدش بود %~% آن نوی بی ضد و بی ند و عدد
# 28 آنچنان که از صقل نور مصطفی %~% صد هزاران نوع ظلمت شد ضیا
# 29 از جهود و مشرک و ترسا و مغ %~% جملگی یک‌رنگ شد زان الپ الغ
# 30 صد هزاران سایه کوتاه و دراز %~% شد یکی در نور آن خورشید راز
# 31 نه درازی ماند نه کوته نه پهن %~% گونه گونه سایه در خورشید رهن
# 32 لیک یک‌رنگی که اندر محشرست %~% بر بد و بر نیک کشف و ظاهرست
# 33 که معانی آن جهان صورت شود %~% نقشهامان در خور خصلت شود
# 34 گردد آنگه فکر نقش نامه‌ها %~% این بطانه روی کار جامه‌ها
# 35 این زمان سرها مثال گاو پیس %~% دوک نطق اندر ملل صد رنگ ریس
# 36 نوبت صدرنگیست و صددلی %~% عالم یک رنگ کی گردد جلی
# 37 نوبت زنگست رومی شد نهان %~% این شبست و آفتاب اندر رهان
# 38 نوبت گرگست و یوسف زیر چاه %~% نوبت قبطست و فرعونست شاه
# 39 تا ز رزق بی‌دریغ خیره‌خند %~% این سگان را حصه باشد روز چند
# 40 در درون بیشه شیران منتظر %~% تا شود امر تعالوا منتشر
# 41 پس برون آیند آن شیران ز مرج %~% بی‌حجابی حق نماید دخل و خرج
# 42 جوهر انسان بگیرد بر و بحر %~% پیسه گاوان بسملان آن روز نحر
# 43 روز نحر رستخیز سهمناک %~% مؤمنان را عید و گاوان را هلاک
# 44 جمله مرغان آب آن روز نحر %~% هم‌چو کشتیها روان بر روی بحر
# 45 تا که یهلک من هلک عن بینه %~% تا که ینجو من نجا واستیقنه
# 46 تا که بازان جانب سلطان روند %~% تا که زاغان سوی گورستان روند
# 47 که استخوان و اجزا سرگین هم‌چو نان %~% نقل زاغان آمدست اندر جهان
# 48 قند حکمت از کجا زاغ از کجا %~% کرم سرگین از کجا باغ از کجا
# 49 نیست لایق غزو نفس و مرد غر %~% نیست لایق عود و مشک و کون خر
# 50 چون غزا ندهد زنان را هیچ دست %~% کی دهد آنک جهاد اکبرست
# 51 جز بنادر در تن زن رستمی %~% گشته باشد خفیه هم‌چون مریمی
# 52 آنچنان که در تن مردان زنان %~% خفیه‌اند و ماده از ضعف جنان
# 53 آن جهان صورت شود آن مادگی %~% هر که در مردی ندید آمادگی
# 54 روز عدل و عدل داد در خورست %~% کفش آن پا کلاه آن سرست
# 55 تا به مطلب در رسد هر طالبی %~% تا به غرب خود رود هر غاربی
# 56 نیست هر مطلوب از طالب دریغ %~% جفت تابش شمس و جفت آب میغ
# 57 هست دنیا قهرخانه کردگار %~% قهر بین چون قهر کردی اختیار
# 58 استخوان و موی مقهوران نگر %~% تیغ قهر افکنده اندر بحر و بر
# 59 پر و پای مرغ بین بر گرد دام %~% شرح قهر حق کننده بی‌کلام
# 60 مرد او بر جای خرپشته نشاند %~% وآنک کهنه گشت هم پشته نماند
# 61 هر کسی را جفت کرده عدل حق %~% پیل را با پیل و بق را جنس بق
# 62 مونس احمد به مجلس چار یار %~% مونس بوجهل عتبه و ذوالخمار
# 63 کعبه جبریل و جانها سدره‌ای %~% قبله عبدالبطون شد سفره‌ای
# 64 قبله عارف بود نور وصال %~% قبله عقل مفلسف شد خیال
# 65 قبله زاهد بود یزدان بر %~% قبله مطمع بود همیان زر
# 66 قبله معنی‌وران صبر و درنگ %~% قبله صورت‌پرستان نقش سنگ
# 67 قبله باطن‌نشینان ذوالمنن %~% قبله ظاهرپرستان روی زن
# 68 هم‌چنین برمی‌شمر تازه و کهن %~% ور ملولی رو تو کار خویش کن
# 69 رزق ما در کاس زرین شد عقار %~% وآن سگان را آب تتماج و تغار
# 70 لایق آنک بدو خو داده‌ایم %~% در خور آن رزق بفرستاده‌ایم
# 71 خوی آن را عاشق نان کرده‌ایم %~% خوی این را مست جانان کرده‌ایم
# 72 چون به خوی خود خوشی و خرمی %~% پس چه از درخورد خویت می‌رمی
# 73 مادگی خوش آمدت چادر بگیر %~% رستمی خوش آمدت خنجر بگیر
# 74 این سخن پایان ندارد وآن فقیر %~% گشته است از زخم درویشی عقیر
PageV06P064
# 1 دید در خواب او شبی و خواب کو %~% واقعه بی‌خواب صوفی‌راست خو
# 2 هاتفی گفتش کای دیده تعب %~% رقعه‌ای در مشق وراقان طلب
# 3 خفیه زان وراق کت همسایه است %~% سوی کاغذپاره‌هاش آور تو دست
# 4 رقعه‌ای شکلش چنین رنگش چنین %~% بس بخوان آن را به خلوت ای حزین
# 5 چون بدزدی آن ز وراق ای پسر %~% پس برون رو ز انبهی و شور و شر
# 6 تو بخوان آن را به خود در خلوتی %~% هین مجو در خواندن آن شرکتی
# 7 ور شود آن فاش هم غمگین مشو %~% که نیابد غیر تو زان نیم جو
# 8 ور کشد آن دیر هان زنهار تو %~% ورد خود کن دم به دم لاتقنطوا
# 9 این بگفت و دست خود آن مژده‌ور %~% بر دل او زد که رو زحمت ببر
# 10 چون به خویش آمد ز غیبت آن جوان %~% می‌نگنجید از فرح اندر جهان
# 11 زهره او بر دریدی از قلق %~% گر نبودی رفق و حفظ و لطف حق
# 12 یک فرح آن کز پس شصد حجاب %~% گوش او بشنید از حضرت جواب
# 13 از حجب چون حس سمعش در گذشت %~% شد سرافراز و ز گردون بر گذشت
# 14 که بود کان حس چشمش ز اعتبار %~% زان حجاب غیب هم یابد گذار
# 15 چون گذاره شد حواسش از حجاب %~% پس پیاپی گرددش دید و خطاب
# 16 جانب دکان وراق آمد او %~% دست می‌برد او به مشقش سو به سو
# 17 پیش چشمش آمد آن مکتوب زود %~% با علاماتی که هاتف گفته بود
# 18 در بغل زد گفت خواجه خیر باد %~% این زمان وا می‌رسم ای اوستاد
# 19 رفت کنج خلوتی و آن را بخواند %~% وز تحیر واله و حیران بماند
# 20 که بدین سان گنج‌نامه بی‌بها %~% چون فتاده ماند اندر مشقها
# 21 باز اندر خاطرش این فکر جست %~% کز پی هر چیز یزدان حافظست
# 22 کی گذارد حافظ اندر اکتناف %~% که کسی چیزی رباید از گزاف
# 23 گر بیابان پر شود زر و نقود %~% بی رضای حق جوی نتوان ربود
# 24 ور بخوانی صد صحف بی سکته‌ای %~% بی قدر یادت نماند نکته‌ای
# 25 ور کنی خدمت نخوانی یک کتاب %~% علمهای نادره یابی ز جیب
# 26 شد ز جیب آن کف موسی ضو فشان %~% کان فزون آمد ز ماه آسمان
# 27 کانک می‌جستی ز چرخ با نهیب %~% سر بر آوردستت ای موسی ز جیب
# 28 تا بدانی که آسمانهای سمی %~% هست عکس مدرکات آدمی
# 29 نی که اول دست برد آن مجید %~% از دو عالم پیشتر عقل آفرید
# 30 این سخن پیدا و پنهانست بس %~% که نباشد محرم عنقا مگس
# 31 باز سوی قصه باز آ ای پسر %~% قصه گنج و فقیر آور به سر
PageV06P065
# 1 اندر آن رقعه نبشته بود این %~% که برون شهر گنجی دان دفین
# 2 آن فلان قبه که در وی مشهدست %~% پشت او در شهر و در در فدفدست
# 3 پشت با وی کن تو رو در قبله آر %~% وانگهان از قوس تیری بر گذار
# 4 چون فکندی تیر از قوس ای سعاد %~% بر کن آن موضع که تیرت اوفتاد
# 5 پس کمان سخت آورد آن فتی %~% تیر پرانید در صحن فضا
# 6 زو تبر آورد و بیل او شاد شاد %~% کند آن موضع که تیرش اوفتاد
# 7 کند شد هم او و هم بیل و تبر %~% خود ندید از گنج پنهانی اثر
# 8 هم‌چنین هر روز تیر انداختی %~% لیک جای گنج را نشناختی
# 9 چونک این را پیشه کرد او بر دوام %~% فجفجی در شهر افتاد و عوام
PageV06P066
# 1 پس خبر کردند سلطان را ازین %~% آن گروهی که بدند اندر کمین
# 2 عرضه کردند آن سخن را زیردست %~% که فلانی گنج‌نامه یافتست
# 3 چون شنید این شخص کین با شه رسید %~% جز که تسلیم و رضا چاره ندید
# 4 پیش از آنک اشکنجه بیند زان قباد %~% رقعه را آن شخص پیش او نهاد
# 5 گفت تا این رقعه را یابیده‌ام %~% گنج نه و رنج بی‌حد دیده‌ام
# 6 خود نشد یک حبه از گنج آشکار %~% لیک پیچیدم بسی من هم‌چو مار
# 7 مدت ماهی چنینم تلخ‌کام %~% که زیان و سود این بر من حرام
# 8 بوک بختت بر کند زین کان غطا %~% ای شه پیروزجنگ و دزگشا
# 9 مدت شش ماه و افزون پادشاه %~% تیر می‌انداخت و برمی‌کند چاه
# 10 هرکجا سخته کمانی بود چست %~% تیر داد انداخت و هر سو گنج جست
# 11 غیر تشویش و غم و طامات نی %~% هم‌چو عنقا نام فاش و ذات نی
PageV06P067
# 1 چونک تعویق آمد اندر عرض و طول %~% شاه شد زان گنج دل سیر و ملول
# 2 دشتها را گز گز آن شه چاه کند %~% رقعه را از خشم پیش او فکند
# 3 گفت گیر این رقعه کش آثار نیست %~% تو بدین اولیتری کت کار نیست
# 4 نیست این کار کسی کش هست کار %~% که بسوزد گل بگردد گرد خار
# 5 نادر افتد اهل این ماخولیا %~% منتظر که روید از آهن گیا
# 6 سخت جانی باید این فن را چو تو %~% تو که داری جان سخت این را بجو
# 7 گر نیابی نبودت هرگز ملال %~% ور بیابی آن به تو کردم حلال
# 8 عقل راه ناامیدی کی رود %~% عشق باشد کان طرف بر سر دود
# 9 لاابالی عشق باشد نی خرد %~% عقل آن جوید کز آن سودی برد
# 10 ترک‌تاز و تن‌گداز و بی‌حیا %~% در بلا چون سنگ زیر آسیا
# 11 سخت‌رویی که ندارد هیچ پشت %~% بهره‌جویی را درون خویش کشت
# 12 پاک می‌بازد نباشد مزدجو %~% آنچنان که پاک می‌گیرد ز هو
# 13 می‌دهد حق هستیش بی‌علتی %~% می‌سپارد باز بی‌علت فتی
# 14 که فتوت دادن بی علتست %~% پاک‌بازی خارج هر ملتست
# 15 زانک ملت فضل جوید یا خلاص %~% پاک بازانند قربانان خاص
# 16 نی خدا را امتحانی می‌کنند %~% نی در سود و زیانی می‌زنند
PageV06P068
# 1 چونک رقعه گنج پر آشوب را %~% شه مسلم داشت آن مکروب را
# 2 گشت آمن او ز خصمان و ز نیش %~% رفت و می‌پیچید در سودای خویش
# 3 یار کرد او عشق درداندیش را %~% کلب لیسد خویش ریش خویش را
# 4 عشق را در پیچش خود یار نیست %~% محرمش در ده یکی دیار نیست
# 5 نیست از عاشق کسی دیوانه‌تر %~% عقل از سودای او کورست و کر
# 6 زآنک این دیوانگی عام نیست %~% طب را ارشاد این احکام نیست
# 7 گر طبیبی را رسد زین گون جنون %~% دفتر طب را فرو شوید به خون
# 8 طب جمله عقلها منقوش اوست %~% روی جمله دلبران روپوش اوست
# 9 روی در روی خود آر ای عشق‌کیش %~% نیست ای مفتون ترا جز خویش خویش
# 10 قبله از دل ساخت آمد در دعا %~% لیس للانسان الا ما سعی
# 11 پیش از آن کو پاسخی بشنیده بود %~% سالها اندر دعا پیچیده بود
# 12 بی‌اجابت بر دعاها می‌تنید %~% از کرم لبیک پنهان می‌شنید
# 13 چونک بی‌دف رقص می‌کرد آن علیل %~% ز اعتماد جود خلاق جلیل
# 14 سوی او نه هاتف و نه پیک بود %~% گوش اومیدش پر از لبیک بود
# 15 بی‌زبان می‌گفت اومیدش تعال %~% از دلش می‌روفت آن دعوت ملال
# 16 آن کبوتر را که بام آموختست %~% تو مخوان می‌رانش کان پر دوختست
# 17 ای ضیا الحق حسام‌الدین برانش %~% کز ملاقات تو بر رستست جانش
# 18 گر برانی مرغ جانش از گزاف %~% هم بگرد بام تو آرد طواف
# 19 چینه و نقلش همه بر بام تست %~% پر زنان بر اوج مست دام تست
# 20 گر دمی منکر شود دزدانه روح %~% در ادای شکرت ای فتح و فتوح
# 21 شحنه عشق مکرر کینه‌اش %~% طشت آتش می‌نهد بر سینه‌اش
# 22 که بیا سوی مه و بگذر ز گرد %~% شاه عشقت خواند زوتر باز گرد
# 23 گرد این بام و کبوترخانه من %~% چون کبوتر پر زنم مستانه من
# 24 جبرئیل عشقم و سدره‌م توی %~% من سقیمم عیسی مریم توی
# 25 جوش ده آن بحر گوهربار را %~% خوش بپرس امروز این بیمار را
# 26 چون تو آن او شدی بحر آن اوست %~% گرچه این دم نوبت بحران اوست
# 27 این خود آن ناله‌ست کو کرد آشکار %~% آنچ پنهانست یا رب زینهار
# 28 دو دهان داریم گویا هم‌چو نی %~% یک دهان پنهانست در لبهای وی
# 29 یک دهان نالان شده سوی شما %~% های هویی در فکنده در هوا
# 30 لیک داند هر که او را منظرست %~% که فغان این سری هم زان سرست
# 31 دمدمه این نای از دمهای اوست %~% های هوی روح از هیهای اوست
# 32 گر نبودی با لبش نی را سمر %~% نی جهان را پر نکردی از شکر
# 33 با کی خفتی وز چه پهلو خاستی %~% که چنین پر جوش چون دریاستی
# 34 یا ابیت عند ربی خواندی %~% در دل دریای آتش راندی
# 35 نعره یا نار کونی باردا %~% عصمت جان تو گشت ای مقتدا
# 36 ای ضیا الحق حسام دین و دل %~% کی توان اندود خورشیدی به گل
# 37 قصد کردستند این گل‌پاره‌ها %~% که بپوشانند خورشید ترا
# 38 در دل که لعلها دلال تست %~% باغها از خنده مالامال تست
# 39 محرم مردیت را کو رستمی %~% تا ز صد خرمن یکی جو گفتمی
# 40 چون بخواهم کز سرت آهی کنم %~% چون علی سر را فرو چاهی کنم
# 41 چونک اخوان را دل کینه‌ورست %~% یوسفم را قعر چه اولیترست
# 42 مست گشتم خویش بر غوغا زنم %~% چه چه باشد خیمه بر صحرا زنم
# 43 بر کف من نه شراب آتشین %~% وانگه آن کر و فر مستانه بین
# 44 منتظر گو باش بی گنج آن فقیر %~% زآنک ما غرقیم این دم در عصیر
# 45 از خدا خواه ای فقیر این دم پناه %~% از من غرقه شده یاری مخواه
# 46 که مرا پروای آن اسناد نیست %~% از خود و از ریش خویشم یاد نیست
# 47 باد سبلت کی بگنجد و آب رو %~% در شرابی که نگنجد تار مو
# 48 در ده ای ساقی یکی رطلی گران %~% خواجه را از ریش و سبلت وا رهان
# 49 نخوتش بر ما سبالی می‌زند %~% لیک ریش از رشک ما بر می‌کند
# 50 مات او و مات او و مات او %~% که همی‌دانیم تزویرات او
# 51 از پس صد سال آنچ آید ازو %~% پیر می‌بیند معین مو به مو
# 52 اندر آیینه چه بیند مرد عام %~% که نبیند پیر اندر خشت خام
# 53 آنچ لحیانی به خانه خود ندید %~% هست بر کوسه یکایک آن پدید
# 54 رو به دریایی که ماهی‌زاده‌ای %~% هم‌چو خس در ریش چون افتاده‌ای
# 55 خس نه‌ای دور از تو رشک گوهری %~% در میان موج و بحر اولیتری
# 56 بحر وحدانست جفت و زوج نیست %~% گوهر و ماهیش غیر موج نیست
# 57 ای محال و ای محال اشراک او %~% دور از آن دریا و موج پاک او
# 58 نیست اندر بحر شرک و پیچ پیچ %~% لیک با احول چه گویم هیچ هیچ
# 59 چونک جفت احولانیم ای شمن %~% لازم آید مشرکانه دم زدن
# 60 آن یکیی زان سوی وصفست و حال %~% جز دوی ناید به میدان مقال
# 61 یا چو احول این دوی را نوش کن %~% یا دهان بر دوز و خوش خاموش کن
# 62 یا به نوبت گه سکوت و گه کلام %~% احولانه طبل می‌زن والسلام
# 63 چون ببینی محرمی گو سر جان %~% گل ببینی نعره زن چون بلبلان
# 64 چون ببینی مشک پر مکر و مجاز %~% لب ببند و خویشتن را خنب ساز
# 65 دشمن آبست پیش او مجنب %~% ورنه سنگ جهل او بشکست خنب
# 66 با سیاستهای جاهل صبر کن %~% خوش مدارا کن به عقل من لدن
# 67 صبر با نااهل اهلان را جلاست %~% صبر صافی می‌کند هر جا دلیست
# 68 آتش نمرود ابراهیم را %~% صفوت آیینه آمد در جلا
# 69 جور کفر نوحیان و صبر نوح %~% نوح را شد صیقل مرآت روح
PageV06P069
# 1 رفت درویشی ز شهر طالقان %~% بهر صیت بوالحسین خارقان
# 2 کوهها ببرید و وادی دراز %~% بهر دید شیخ با صدق و نیاز
# 3 آنچ در ره دید از رنج و ستم %~% گرچه در خوردست کوته می‌کنم
# 4 چون به مقصد آمد از ره آن جوان %~% خانه آن شاه را جست او نشان
# 5 چون به صد حرمت بزد حلقه درش %~% زن برون کرد از در خانه سرش
# 6 که چه می‌خواهی بگو ای ذوالکرم %~% ژگفت بر قصد زیارت آمدم
# 7 خنده‌ای زد زن که خه‌خه ریش بین %~% این سفرگیری و این تشویش بین
# 8 خود ترا کاری نبود آن جایگاه %~% که به بیهوده کنی این عزم راه
# 9 اشتهای گول‌گردی آمدت %~% یا ملولی وطن غالب شدت
# 10 یا مگر دیوت دو شاخه بر نهاد %~% بر تو وسواس سفر را در گشاد
# 11 گفت نافرجام و فحش و دمدمه %~% من نتوانم باز گفتن آن همه
# 12 از مثل وز ریش‌خند بی‌حساب %~% آن مرید افتاد از غم در نشیب
PageV06P070
# 1 اشکش از دیده بجست و گفت او %~% با همه آن شاه شیرین‌نام کو
# 2 گفت آن سالوس زراق تهی %~% دام گولان و کمند گمرهی
# 3 صد هزاران خام ریشان هم‌چو تو %~% اوفتاده از وی اندر صد عتو
# 4 گر نبینیش و سلامت وا روی %~% خیر تو باشد نگردی زو غوی
# 5 لاف‌کیشی کاسه‌لیسی طبل‌خوار %~% بانگ طبلش رفته اطراف دیار
# 6 سبطیند این قوم و گوساله‌پرست %~% در چنین گاوی چه می‌مالند دست
# 7 جیفة اللیلست و بطال النهار %~% هر که او شد غره این طبل‌خوار
# 8 هشته‌اند این قوم صد علم و کمال %~% مکر و تزویری گرفته کینست حال
# 9 آل موسی کو دریغا تاکنون %~% عابدان عجل را ریزند خون
# 10 شرع و تقوی را فکنده سوی پشت %~% کو عمر کو امر معروفی درشت
# 11 کین اباحت زین جماعت فاش شد %~% رخصت هر مفسد قلاش شد
# 12 کو ره پیغامبری و اصحاب او %~% کو نماز و سبحه و آداب او
PageV06P071
# 1 بانگ زد بر وی جوان و گفت بس %~% روز روشن از کجا آمد عسس
# 2 نور مردان مشرق و مغرب گرفت %~% اسمانها سجده کردند از شگفت
# 3 آفتاب حق بر آمد از حمل %~% زیر چادر رفت خورشید از خجل
# 4 ترهات چون تو ابلیسی مرا %~% کی بگرداند ز خاک این سرا
# 5 من به بادی نامدم هم‌چون سحاب %~% تا بگردی باز گردم زین جناب
# 6 عجل با آن نور شد قبله کرم %~% قبله بی آن نور شد کفر و صنم
# 7 هست اباحت کز هوای آمد ضلال %~% هست اباحت کز خدا آمد کمال
# 8 کفر ایمان گشت و دیو اسلام یافت %~% آن طرف کان نور بی‌اندازه تافت
# 9 مظهر عزست و محبوب به حق %~% از همه کروبیان برده سبق
# 10 سجده آدم را بیان سبق اوست %~% سجده آرد مغز را پیوست پوست
# 11 شمع حق را پف کنی تو ای عجوز %~% هم تو سوزی هم سرت ای گنده‌پوز
# 12 کی شود دریا ز پوز سگ نجس %~% کی شود خورشید از پف منطمس
# 13 حکم بر ظاهر اگر هم می‌کنی %~% چیست ظاهرتر بگو زین روشنی
# 14 جمله ظاهرها به پیش این ظهور %~% باشد اندر غایت نقص و قصور
# 15 هر که بر شمع خدا آرد پف او %~% شمع کی میرد بسوزد پوز او
# 16 چون تو خفاشان بسی بینند خواب %~% کین جهان ماند یتیم از آفتاب
# 17 موجهای تیز دریاهای روح %~% هست صد چندان که بد طوفان نوح
# 18 لیک اندر چشم کنعان موی رست %~% نوح و کشتی را بهشت و کوه جست
# 19 کوه و کنعان را فرو برد آن زمان %~% نیم موجی تا به قعر امتهان
# 20 مه فشاند نور و سگ وع وع کند %~% سگ ز نور ماه کی مرتع کند
# 21 شب روان و همرهان مه بتگ %~% ترک رفتن کی کنند از بانگ سگ
# 22 جزو سوی کل دوان مانند تیر %~% کی کند وقف از پی هر گنده‌پیر
# 23 جان شرع و جان تقوی عارفست %~% معرفت محصول زهد سالفست
# 24 زهد اندر کاشتن کوشیدنست %~% معرفت آن کشت را روییدنست
# 25 پس چو تن باشد جهاد و اعتقاد %~% جان این کشتن نباتست و حصاد
# 26 امر معروف او و هم معروف اوست %~% کاشف اسرار و هم مکشوف اوست
# 27 شاه امروزینه و فردای ماست %~% پوست بنده مغز نغزش دایماست
# 28 چون انا الحق گفت شیخ و پیش برد %~% پس گلوی جمله کوران را فشرد
# 29 چون انای بنده لا شد از وجود %~% پس چه ماند تو بیندیش ای جحود
# 30 گر ترا چشمیست بگشا در نگر %~% بعد لا آخر چه می‌ماند دگر
# 31 ای بریده آن لب و حلق و دهان %~% که کند تف سوی مه یا آسمان
# 32 تف برویش باز گردد بی شکی %~% تف سوی گردون نیابد مسلکی
# 33 تا قیامت تف برو بارد ز رب %~% هم‌چو تبت بر روان بولهب
# 34 طبل و رایت هست ملک شهریار %~% سگ کسی که خواند او را طبل‌خوار
# 35 آسمانها بنده ماه وی‌اند %~% شرق و مغرب جمله نانخواه وی‌اند
# 36 زانک لولاکست بر توقیع او %~% جمله در انعام و در توزیع او
# 37 گر نبودی او نیابیدی فلک %~% گردش و نور و مکانی ملک
# 38 گر نبودی او نیابیدی به حار %~% هیبت و ماهی و در شاهوار
# 39 گر نبودی او نیابیدی زمین %~% در درونه گنج و بیرون یاسمین
# 40 رزقها هم رزق‌خواران وی‌اند %~% میوه‌ها لب‌خشک باران وی‌اند
# 41 هین که معکوس است در امر این گره %~% صدقه‌بخش خویش را صدقه بده
# 42 از فقیرستت همه زر و حریر %~% هین غنی راده زکاتی ای فقیر
# 43 چون تو ننگی جفت آن مقبول‌روح %~% چون عیال کافر اندر عقد نوح
# 44 گر نبودی نسبت تو زین سرا %~% پاره‌پاره کردمی این دم ترا
# 45 دادمی آن نوح را از تو خلاص %~% تا مشرف گشتمی من در قصاص
# 46 لیک با خانه شهنشاه زمن %~% این چنین گستاخیی ناید ز من
# 47 رو دعا کن که سگ این موطنی %~% ورنه اکنون کردمی من کردنی
PageV06P072
# 1 بعد از آن پرسان شد او از هر کسی %~% شیخ را می‌جست از هر سو بسی
# 2 پس کسی گفتش که آن قطب دیار %~% رفت تا هیزم کشد از کوهسار
# 3 آن مرید ذوالفقاراندیش تفت %~% در هوای شیخ سوی بیشه رفت
# 4 دیو می‌آورد پیش هوش مرد %~% وسوسه تا خفیه گردد مه ز گرد
# 5 کین چنین زن را چرا این شیخ دین %~% دارد اندر خانه یار و همنشین
# 6 ضد را با ضد ایناس از کجا %~% با امام‌الناس نسناس از کجا
# 7 باز او لاحول می‌کرد آتشین %~% که اعتراض من برو کفرست و کین
# 8 من کی باشم با تصرفهای حق %~% که بر آرد نفس من اشکال و دق
# 9 باز نفسش حمله می‌آورد زود %~% زین تعرف در دلش چون کاه دود
# 10 که چه نسبت دیو را با جبرئیل %~% که بود با او به صحبت هم مقیل
# 11 چون تواند ساخت با آزر خلیل %~% چون تواند ساخت با ره‌زن دلیل
PageV06P073
# 1 اندرین بود او که شیخ نامدار %~% زود پیش افتاد بر شیری سوار
# 2 شیر غران هیزمش را می‌کشید %~% بر سر هیزم نشسته آن سعید
# 3 تازیانه‌ش مار نر بود از شرف %~% مار را بگرفته چون خرزن به کف
# 4 تو یقین می‌دان که هر شیخی که هست %~% هم سواری می‌کند بر شیر مست
# 5 گرچه آن محسوس و این محسوس نیست %~% لیک آن بر چشم جان ملبوس نیست
# 6 صد هزاران شیر زیر را نشان %~% پیش دیده غیب‌دان هیزم‌کشان
# 7 لیک یک یک را خدا محسوس کرد %~% تا که بیند نیز او که نیست مرد
# 8 دیدش از دور و بخندید آن خدیو %~% گفت آن را مشنو ای مفتون دیو
# 9 از ضمیر او بدانست آن جلیل %~% هم ز نور دل بلی نعم الدلیل
# 10 خواند بر وی یک به یک آن ذوفنون %~% آنچ در ره رفت بر وی تا کنون
# 11 بعد از آن در مشکل انکار زن %~% بر گشاد آن خوش‌سراینده دهن
# 12 کان تحمل از هوای نفس نیست %~% آن خیال نفس تست آنجا مه‌ایست
# 13 گرنه صبرم می‌کشیدی بار زن %~% کی کشیدی شیر نر بیگار من
# 14 اشتران بختییم اندر سبق %~% مست و بی‌خود زیر محملهای حق
# 15 من نیم در امر و فرمان نیم‌خام %~% تا بیندیشم من از تشنیع عام
# 16 عام ما و خاص ما فرمان اوست %~% جان ما بر رو دوان جویان اوست
# 17 فردی ما جفتی ما نه از هواست %~% جان ما چون مهره در دست خداست
# 18 ناز آن ابله کشیم و صد چو او %~% نه ز عشق رنگ و نه سودای بو
# 19 این قدر خود درس شاگردان ماست %~% کر و فر ملحمه ما تا کجاست
# 20 تا کجا آنجا که جا را راه نیست %~% جز سنابرق مه الله نیست
# 21 از همه اوهام و تصویرات دور %~% نور نور نور نور نور نور
# 22 بهر تو ار پست کردم گفت و گو %~% تا بسازی با رفیق زشت‌خو
# 23 تا کشی خندان و خوش بار حرج %~% از پی الصبر مفتاح الفرج
# 24 چون بسازی با خسی این خسان %~% گردی اندر نور سنتها رسان
# 25 که انبیا رنج خسان بس دیده‌اند %~% از چنین ماران بسی پیچیده‌اند
# 26 چون مراد و حکم یزدان غفور %~% بود در قدمت تجلی و ظهور
# 27 بی ز ضدی ضد را نتوان نمود %~% وان شه بی‌مثل را ضدی نبود
PageV06P074
# 1 پس خلیفه ساخت صاحب‌سینه‌ای %~% تا بود شاهیش را آیینه‌ای
# 2 بس صفای بی‌حدودش داد او %~% وانگه از ظلمت ضدش بنهاد او
# 3 دو علم بر ساخت اسپید و سیاه %~% آن یکی آدم دگر ابلیس راه
# 4 در میان آن دو لشکرگاه زفت %~% چالش و پیکار آنچ رفت رفت
# 5 هم‌چنان دور دوم هابیل شد %~% ضد نور پاک او قابیل شد
# 6 هم‌چنان این دو علم از عدل و جور %~% تا به نمرود آمد اندر دور دور
# 7 ضد ابراهیم گشت و خصم او %~% وآن دو لشکر کین‌گزار و جنگ‌جو
# 8 چون درازی جنگ آمد ناخوشش %~% فیصل آن هر دو آمد آتشش
# 9 پس حکم کرد آتشی را و نکر %~% تا شود حل مشکل آن دو نفر
# 10 دور دور و قرن قرن این دو فریق %~% تا به فرعون و به موسی شفیق
# 11 سالها اندر میانشان حرب بود %~% چون ز حد رفت و ملولی می‌فزود
# 12 آب دریا را حکم سازید حق %~% تا که ماند کی برد زین دو سبق
# 13 هم‌چنان تا دور و طور مصطفی %~% با ابوجهل آن سپهدار جفا
# 14 هم نکر سازید از بهر ثمود %~% صیحه‌ای که جانشان را در ربود
# 15 هم نکر سازید بهر قوم عاد %~% زود خیزی تیزرو یعنی که باد
# 16 هم نکر سازید بر قارون ز کین %~% در حلیمی این زمین پوشید کین
# 17 تا حلیمی زمین شد جمله قهر %~% برد قارون را و گنجش را به قعر
# 18 لقمه‌ای را که ستون این تنست %~% دفع تیغ جوع نان چون جوشنست
# 19 چونک حق قهری نهد در نان تو %~% چون خناق آن نان بگیرد در گلو
# 20 این لباسی که ز سرما شد مجیر %~% حق دهد او را مزاج زمهریر
# 21 تا شود بر تنت این جبه شگرف %~% سرد هم‌چون یخ گزنده هم‌چو برف
# 22 تا گریزی از وشق هم از حریر %~% زو پناه آری به سوی زمهریر
# 23 تو دو قله نیستی یک قله‌ای %~% غافل از قصه عذاب ظله‌ای
# 24 امر حق آمد به شهرستان و ده %~% خانه و دیوار را سایه مده
# 25 مانع باران مباش و آفتاب %~% تا بدان مرسل شدند امت شتاب
# 26 که بمردیم اغلب ای مهتر امان %~% باقیش از دفتر تفسیر خوان
# 27 چون عصا را مار کرد آن چست‌دست %~% گر ترا عقلیست آن نکته بس است
# 28 تو نظر داری ولیک امعانش نیست %~% چشمه افسرده است و کرده ایست
# 29 زین همی گوید نگارنده فکر %~% که بکن ای بنده امعان نظر
# 30 آن نمی‌خواهد که آهن کوب سرد %~% لیک ای پولاد بر داود گرد
# 31 تن بمردت سوی اسرافیل ران %~% دل فسردت رو به خورشید روان
# 32 در خیال از بس که گشتی مکتسی %~% نک بسوفسطایی بدظن رسی
# 33 او خود از لب خرد معزول بود %~% شد ز حس محروم و معزول از وجود
# 34 هین سخن‌خا نوبت لب‌خایی است %~% گر بگویی خلق را رسوایی است
# 35 چیست امعان چشمه را کردن روان %~% چون ز تن جان رست گویندش روان
# 36 آن حکیمی را که جان از بند تن %~% باز رست و شد روان اندر چمن
# 37 دو لقب را او برین هر دو نهاد %~% بهر فرق ای آفرین بر جانش باد
# 38 در بیان آنک بر فرمان رود %~% گر گلی را خار خواهد آن شود
PageV06P075
# 1 مؤمنان از دست باد ضایره %~% جمله بنشستند اندر دایره
# 2 یاد طوفان بود و کشتی لطف هو %~% بس چنین کشتی و طوفان دارد او
# 3 پادشاهی را خدا کشتی کند %~% تا به حرص خویش بر صفها زند
# 4 قصد شه آن نه که خلق آمن شوند %~% قصدش آنک ملک گردد پای‌بند
# 5 آن خراسی می‌دود قصدش خلاص %~% تا بیابد او ز زخم آن دم مناص
# 6 قصد او آن نه که آبی بر کشد %~% یاکه کنجد را بدان روغن کند
# 7 گاو بشتابد ز بیم زخم سخت %~% نه برای بردن گردون و رخت
# 8 لیک دادش حق چنین خوف وجع %~% تا مصالح حاصل آید در تبع
# 9 هم‌چنان هر کاسبی اندر دکان %~% بهر خود کوشد نه اصلاح جهان
# 10 هر یکی بر درد جوید مرهمی %~% در تبع قایم شده زین عالمی
# 11 حق ستون این جهان از ترس ساخت %~% هر یکی از ترس جان در کار باخت
# 12 حمد ایزد را که ترسی را چنین %~% کرد او معمار و اصلاح زمین
# 13 این همه ترسنده‌اند از نیک و بد %~% هیچ ترسنده نترسد خود ز خود
# 14 پس حقیقت بر همه حاکم کسیست %~% که قریبست او اگر محسوس نیست
# 15 هست او محسوس اندر مکمنی %~% لیک محسوس حس این خانه نی
# 16 آن حسی که حق بر آن حس مظهرست %~% نیست حس این جهان آن دیگرست
# 17 حس حیوان گر بدیدی آن صور %~% بایزید وقت بودی گاو و خر
# 18 آنک تن را مظهر هر روح کرد %~% وآنک کشتی را براق نوح کرد
# 19 گر بخواهد عین کشتی را به خو %~% او کند طوفان تو ای نورجو
# 20 هر دمت طوفان و کشتی ای مقل %~% با غم و شادیت کرد او متصل
# 21 گر نبینی کشتی و دریا به پیش %~% لرزها بین در همه اجزای خویش
# 22 چون نبیند اصل ترسش را عیون %~% ترس دارد از خیال گونه‌گون
# 23 مشت بر اعمی زند یک جلف مست %~% کور پندارد لگدزن اشترست
# 24 زانک آن دم بانگ اشتر می‌شنید %~% کور را گوشست آیینه نه دید
# 25 باز گوید کور نه این سنگ بود %~% یا مگر از قبه پر طنگ بود
# 26 این نبود و او نبود و آن نبود %~% آنک او ترس آفرید اینها نمود
# 27 ترس و لرزه باشد از غیری یقین %~% هیچ کس از خود نترسد ای حزین
# 28 آن حکیمک وهم خواند ترس را %~% فهم کژ کردست او این درس را
# 29 هیچ وهمی بی‌حقیقت کی بود %~% هیچ قلبی بی‌صحیحی کی رود
# 30 کی دروغی قیمت آرد بی ز راست %~% در دو عالم هر دروغ از راست خاست
# 31 راست را دید او رواجی و فروغ %~% بر امید آن روان کرد او دروغ
# 32 ای دروغی که ز صدقت این نواست %~% شکر نعمت گو مکن انکار راست
# 33 از مفلسف گویم و سودای او %~% یا ز کشتیها و دریاهای او
# 34 بل ز کشتیهاش کان پند دلست %~% گویم از کل جزو در کل داخلست
# 35 هر ولی را نوح و کشتیبان شناس %~% صحبت این خلق را طوفان شناس
# 36 کم گریز از شیر و اژدرهای نر %~% ز آشنایان و ز خویشان کن حذر
# 37 در تلاقی روزگارت می‌برند %~% یادهاشان غایبی‌ات می‌چرند
# 38 چون خر تشنه خیال هر یکی %~% از قف تن فکر را شربت‌مکی
# 39 نشف کرد از تو خیال آن وشات %~% شبنمی که داری از بحر الحیات
# 40 پس نشان نشف آب اندر غصون %~% آن بود کان می‌نجنبد در رکون
# 41 عضو حر شاخ تر و تازه بود %~% می‌کشی هر سو کشیده می‌شود
# 42 گر سبد خواهی توانی کردنش %~% هم توانی کرد چنبر گردنش
# 43 چون شد آن ناشف ز نشف بیخ خود %~% ناید آن سویی که امرش می‌کشد
# 44 پس بخوان قاموا کسالی از نبی %~% چون نیابد شاخ از بیخش طبی
# 45 آتشین است این نشان کوته کنم %~% بر فقیر و گنج و احوالش زنم
# 46 آتشی دیدی که سوزد هر نهال %~% آتش جان بین کزو سوزد خیال
# 47 نه خیال و نه حقیقت را امان %~% زین چنین آتش که شعله زد ز جان
# 48 خصم هر شیر آمد و هر روبه او %~% کل شی هالک الا وجهه
# 49 در وجوه وجه او رو خرج شو %~% چون الف در بسم در رو درج شو
# 50 آن الف در بسم پنهان کرد ایست %~% هست او در بسم و هم در بسم نیست
# 51 هم‌چنین جمله حروف گشته مات %~% وقت حذف حرف از بهر صلات
# 52 از صله‌ست و بی و سین زو وصل یافت %~% وصل بی و سین الف را بر نتافت
# 53 چونک حرفی برنتابد این وصال %~% واجب آید که کنم کوته مقال
# 54 چون یکی حرفی فراق سین و بیست %~% خامشی اینجا مهمتر واجبیست
# 55 چون الف از خود فنا شد مکتنف %~% بی و سین بی او همی‌گویند الف
# 56 ما رمیت اذ رمیت بی ویست %~% هم‌چنین قال الله از صمتش بجست
# 57 تا بود دارو ندارد او عمل %~% چونک شد فانی کند دفع علل
# 58 گر شود بیشه قلم دریا مداد %~% مثنوی را نیست پایانی امید
# 59 چارچوب خشت‌زن تا خاک هست %~% می‌دهد تقطیع شعرش نیز دست
# 60 چون نماند خاک و بودش جف کند %~% خاک سازد بحر او چون کف کند
# 61 چون نماند بیشه و سر در کشد %~% بیشه‌ها از عین دریا سر کشد
# 62 بهر این گفت آن خداوند فرج %~% حدثوا عن بحرنا اذ لا حرج
# 63 باز گرد از بحر و رو در خشک نه %~% هم ز لعبت گو که کودک‌راست به
# 64 تا ز لعبت اندک اندک در صبا %~% جانش گردد با یم عقل آشنا
# 65 عقل از آن بازی همی‌یابد صبی %~% گرچه با عقلست در ظاهر ابی
# 66 کودک دیوانه بازی کی کند %~% جزو باید تا که کل را فی کند
PageV06P076
# 1 نک خیال آن فقیرم بی‌ریا %~% عاجز آورد از بیا و از بیا
# 2 بانگ او تو نشنوی من بشنوم %~% زانک در اسرار همراز ویم
# 3 طالب گنجش مبین خود گنج اوست %~% دوست کی باشد به معنی غیر دوست
# 4 سجده خود را می‌کند هر لحظه او %~% سجده پیش آینه‌ست از بهر رو
# 5 گر بدیدی ز آینه او یک پشیز %~% بی‌خیالی زو نماندی هیچ چیز
# 6 هم خیالاتش هم او فانی شدی %~% دانش او محو نادانی شدی
# 7 دانشی دیگر ز نادانی ما %~% سر برآوردی عیان که انی انا
# 8 اسجدوا لادم ندا آمد همی %~% که آدمید و خویش بینیدش دمی
# 9 احولی از چشم ایشان دور کرد %~% تا زمین شد عین چرخ لاژورد
# 10 لا اله گفت و الا الله گفت %~% گشت لا الا الله و وحدت شکفت
# 11 آن حبیب و آن خلیل با رشد %~% وقت آن آمد که گوش ما کشد
# 12 سوی چشمه که دهان زینها بشو %~% آنچ پوشیدیم از خلقان مگو
# 13 ور بگویی خود نگردد آشکار %~% تو به قصد کشف گردی جرم‌دار
# 14 لیک من اینک بریشان می‌تنم %~% قایل این سامع این هم منم
# 15 صورت درویش و نقش گنج گو %~% رنج کیش‌اند این گروه از رنج گو
# 16 چشمه راحت بریشان شد حرام %~% می‌خورند از زهر قاتل جام‌جام
# 17 خاکها پر کرده دامن می‌کشند %~% تا کنند این چشمه‌ها را خشک‌بند
# 18 کی شود این چشمه دریامدد %~% مکتنس زین مشت خاک نیک و بد
# 19 لیک گوید با شما من بسته‌ام %~% بی‌شما من تا ابد پیوسته‌ام
# 20 قوم معکوس‌اند اندر مشتها %~% خاک‌خوار و آب را کرده رها
# 21 ضد طبع انبیا دارند خلق %~% اژدها را متکا دارند خلق
# 22 چشم‌بند ختم چون دانسته‌ای %~% هیچ دانی از چه دیده بسته‌ای
# 23 بر چه بگشادی بدل این دیده‌ها %~% یک به یک بئس البدل دان آن ترا
# 24 لیک خورشید عنایت تافته‌ست %~% آیسان را از کرم در یافته‌ست
# 25 نرد بس نادر ز رحمت باخته %~% عین کفران را انابت ساخته
# 26 هم ازین بدبختی خلق آن جواد %~% منفجر کرده دو صد چشمه وداد
# 27 غنچه را از خار سرمایه دهد %~% مهره را از مار پیرایه دهد
# 28 از سواد شب برون آرد نهار %~% وز کف معسر برویاند یسار
# 29 آرد سازد ریگ را بهر خلیل %~% کو با داود گردد هم رسیل
# 30 کوه با وحشت در آن ابر ظلم %~% بر گشاید بانگ چنگ و زیر و بم
# 31 خیز ای داود از خلقان نفیر %~% ترک آن کردی عوض از ما بگیر
PageV06P077
# 1 گفت آن درویش ای دانای راز %~% از پی این گنج کردم یاوه‌تاز
# 2 دیو حرص و آز و مستعجل تگی %~% نی تانی جست و نی آهستگی
# 3 من ز دیگی لقمه‌ای نندوختم %~% کف سیه کردم دهان را سوختم
# 4 خود نگفتم چون درین ناموقنم %~% زان گره‌زن این گره را حل کنم
# 5 قول حق را هم ز حق تفسیر جو %~% هین مگو ژاژ از گمان ای سخت‌رو
# 6 آن گره کو زد همو بگشایدش %~% مهره کو انداخت او بربایدش
# 7 گرچه آسانت نمود آن سان سخن %~% کی بود آسان رموز من لدن
# 8 گفت یا رب توبه کردم زین شتاب %~% چون تو در بستی تو کن هم فتح باب
# 9 بر سر خرقه شدن بار دگر %~% در دعا کردن بدم هم بی‌هنر
# 10 کو هنر کو من کجا دل مستوی %~% این همه عکس توست و خود توی
# 11 هر شبی تدبیر و فرهنگم به خواب %~% هم‌چو کشتی غرقه می‌گردد ز آب
# 12 خود نه من می‌مانم و نه آن هنر %~% تن چو مرداری فتاده بی‌خبر
# 13 تا سحر جمله شب آن شاه علی %~% خود همی‌گوید الستی و بلی
# 14 کو بلی‌گو جمله را سیلاب برد %~% یا نهنگی خورد کل را کرد و مرد
# 15 صبح‌دم چون تیغ گوهردار خود %~% از نیام ظلمت شب بر کند
# 16 آفتاب شرق شب را طی کند %~% از نهنگ آن خورده‌ها را قی کند
# 17 رسته چون یونس ز معده آن نهنگ %~% منتشر گردیم اندر بو و رنگ
# 18 خلق چون یونس مسبح آمدند %~% کاندر آن ظلمات پر راحت شدند
# 19 هر یکی گوید به هنگام سحر %~% چون ز بطن حوت شب آید به در
# 20 کای کریمی که در آن لیل وحش %~% گنج رحمت بنهی و چندین چشش
# 21 چشم تیز و گوش تازه تن سبک %~% از شب هم‌چون نهنگ ذوالحبک
# 22 از مقامات وحش‌رو زین سپس %~% هیچ نگریزیم ما با چون تو کس
# 23 موسی آن را نار دید و نور بود %~% زنگیی دیدیم شب را حور بود
# 24 بعد ازین ما دیده خواهیم از تو بس %~% تا نپوشد بحر را خاشاک و خس
# 25 ساحران را چشم چون رست از عمی %~% کف‌زنان بودند بی‌این دست و پا
# 26 چشم‌بند خلق جز اسباب نیست %~% هر که لرزد بر سبب ز اصحاب نیست
# 27 لیک حق اصحابنا اصحاب را %~% در گشاد و برد تا صدر سرا
# 28 با کفش نامستحق و مستحق %~% معتقان رحمت‌اند از بند رق
# 29 در عدم ما مستحقان کی بدیم %~% که برین جان و برین دانش زدیم
# 30 ای بکرده یار هر اغیار را %~% وی بداده خلعت گل خار را
# 31 خاک ما را ثانیا پالیز کن %~% هیچ نی را بار دیگر چیز کن
# 32 این دعا تو امر کردی ز ابتدا %~% ورنه خاکی را چه زهره این بدی
# 33 چون دعامان امر کردی ای عجاب %~% این دعای خویش را کن مستجاب
# 34 شب شکسته کشتی فهم و حواس %~% نه امیدی مانده نه خوف و نه یاس
# 35 برده در دریای رحمت ایزدم %~% تا ز چه فن پر کند بفرستدم
# 36 آن یکی را کرده پر نور جلال %~% وآن دگر را کرده پر وهم و خیال
# 37 گر بخویشم هیچ رای و فن بدی %~% رای و تدبیرم به حکم من بدی
# 38 شب نرفتی هوش بی‌فرمان من %~% زیر دام من بدی مرغان من
# 39 بودمی آگه ز منزلهای جان %~% وقت خواب و بیهشی و امتحان
# 40 چون کفم زین حل و عقد او تهیست %~% ای عجب این معجبی من ز کیست
# 41 دیده را نادیده خود انگاشتم %~% باز زنبیل دعا برداشتم
# 42 چون الف چیزی ندارم ای کریم %~% جز دلی دلتنگ‌تر از چشم میم
# 43 این الف وین میم ام بود ماست %~% میم ام تنگست الف زو نر گداست
# 44 آن الف چیزی ندارد غافلیست %~% میم دلتنگ آن زمان عاقلیست
# 45 در زمان بیهشی خود هیچ من %~% در زمان هوش اندر پیچ من
# 46 هیچ دیگر بر چنین هیچی منه %~% نام دولت بر چنین پیچی منه
# 47 خود ندارم هیچ به سازد مرا %~% که ز وهم دارم است این صد عنا
# 48 در ندارم هم تو داراییم کن %~% رنج دیدم راحت‌افزاییم کن
# 49 هم در آب دیده عریان بیستم %~% بر در تو چونک دیده نیستم
# 50 آب دیده بنده بی‌دیده را %~% سبزه‌ای بخش و نباتی زین چرا
# 51 ور نمانم آب آبم ده ز عین %~% هم‌چو عینین نبی هطالتین
# 52 او چو آب دیده جست از جود حق %~% با چنان اقبال و اجلال و سبق
# 53 چون نباشم ز اشک خون باریک‌ریس %~% من تهی‌دست قصور کاسه‌لیس
# 54 چون چنان چشم اشک را مفتون بود %~% اشک من باید که صد جیحون بود
# 55 قطره‌ای زان زین دو صد جیحون به است %~% که بدان یک قطره انس و جن برست
# 56 چونک باران جست آن روضه بهشت %~% چون نجوید آب شوره‌خاک زشت
# 57 ای اخی دست از دعا کردن مدار %~% با اجابت یا رد اویت چه کار
# 58 نان که سد و مانع این آب بود %~% دست از آن نان می‌بباید شست زود
# 59 خویش را موزون و چست و سخته کن %~% ز آب دیده نان خود را پخته کن
PageV06P078
# 1 اندرین بود او که الهام آمدش %~% کشف شد این مشکلات از ایزدش
# 2 کو بگفتت در کمان تیری بنه %~% کی بگفتندت که اندر کش تو زه
# 3 او نگفتت که کمان را سخت‌کش %~% در کمان نه گفت او نه پر کنش
# 4 از فضولی تو کمان افراشتی %~% صنعت قواسیی بر داشتی
# 5 ترک این سخته کمانی رو بگو %~% در کمان نه تیر و پریدن مجو
# 6 چون بیفتد بر کن آنجا می‌طلب %~% زور بگذار و بزاری جو ذهب
# 7 آنچ حقست اقرب از حبل الورید %~% تو فکنده تیر فکرت را بعید
# 8 ای کمان و تیرها بر ساخته %~% صید نزدیک و تو دور انداخته
# 9 هرکه دوراندازتر او دورتر %~% وز چنین گنجست او مهجورتر
# 10 فلسفی خود را از اندیشه بکشت %~% گو بدو کوراست سوی گنج پشت
# 11 گو بدو چندانک افزون می‌دود %~% از مراد دل جداتر می‌شود
# 12 جاهدوا فینا بگفت آن شهریار %~% جاهدوا عنا نگفت ای بی‌قرار
# 13 هم‌چو کنعان کو ز ننگ نوح رفت %~% بر فراز قله آن کوه زفت
# 14 هرچه افزون‌تر همی‌جست او خلاص %~% سوی که می‌شد جداتر از مناص
# 15 هم‌چو این درویش بهر گنج و کان %~% هر صباحی سخت‌تر جستی کمان
# 16 هر کمانی کو گرفتی سخت‌تر %~% بود از گنج و نشان بدبخت‌تر
# 17 این مثل اندر زمانه جانی است %~% جان نادانان به رنج ارزانی است
# 18 زانک جاهل ننگ دارد ز اوستاد %~% لاجرم رفت و دکانی نو گشاد
# 19 آن دکان بالای استاد ای نگار %~% گنده و پر کزدمست و پر ز مار
# 20 زود ویران کن دکان و بازگرد %~% سوی سبزه و گلبنان و آب‌خورد
# 21 نه چو کنعان کو ز کبر و ناشناخت %~% از که عاصم سفینه فوز ساخت
# 22 علم تیراندازیش آمد حجاب %~% وان مراد او را بده حاضر به جیب
# 23 ای بسا علم و ذکاوات و فطن %~% گشته ره‌رو را چو غول و راه‌زن
# 24 بیشتر اصحاب جنت ابلهند %~% تا ز شر فیلسوفی می‌رهند
# 25 خویش را عریان کن از فضل و فضول %~% تا کند رحمت به تو هر دم نزول
# 26 زیرکی ضد شکستست و نیاز %~% زیرکی بگذار و با گولی‌بساز
# 27 زیرکی دان دام برد و طمع و گاز %~% تا چه خواهد زیرکی را پاک‌باز
# 28 زیرکان با صنعتی قانع شده %~% ابلهان از صنع در صانع شده
# 29 زانک طفل خرد را مادر نهار %~% دست و پا باشد نهاده بر کنار
PageV06P079
# 1 یک حکایت بشنو اینجا ای پسر %~% تا نگردی ممتحن اندر هنر
# 2 آن جهود و مؤمن و ترسا مگر %~% همرهی کردند با هم در سفر
# 3 با دو گمره همره آمد مؤمنی %~% چون خرد با نفس و با آهرمنی
# 4 مرغزی و رازی افتند از سفر %~% همره و هم‌سفره پیش هم‌دگر
# 5 در قفس افتند زاغ و جغد و باز %~% جفت شد در حبس پاک و بی‌نماز
# 6 کرده منزل شب به یک کاروانسرا %~% اهل شرق و اهل غرب و ما ورا
# 7 مانده در کاروانسرا خرد و شگرف %~% روزها با هم ز سرما و ز برف
# 8 چون گشاده شد ره و بگشاد بند %~% بسکلند و هر یکی جایی روند
# 9 چون قفس را بشکند شاه خرد %~% جمع مرغان هر یکی سویی پرد
# 10 پر گشاید پیش ازین بر شوق و یاد %~% در هوای جنس خود سوی معاد
# 11 پر گشاید هر دمی با اشک و آه %~% لیک پریدن ندارد روی و راه
# 12 راه شد هر یک پرد مانند باد %~% سوی آن کز یاد آن پر می‌گشاد
# 13 آن طرف که بود اشک و آه او %~% چونک فرصت یافت باشد راه او
# 14 در تن خود بنگر این اجزای تن %~% از کجاها گرد آمد در بدن
# 15 آبی و خاکی و بادی و آتشی %~% عرشی و فرشی و رومی و گشی
# 16 از امید عود هر یک بسته طرف %~% اندرین کاروانسرا از بیم برف
# 17 برف گوناگون جمود هر جماد %~% در شتای بعد آن خورشید داد
# 18 چون بتابد تف آن خورشید جشم %~% کوه گردد گاه ریگ و گاه پشم
# 19 در گداز آید جمادات گران %~% چون گداز تن به وقت نقل جان
# 20 چون رسیدند این سه همره منزلی %~% هدیه‌شان آورد حلوا مقبلی
# 21 برد حلوا پیش آن هر سه غریب %~% محسنی از مطبخ انی قریب
# 22 نان گرم و صحن حلوای عسل %~% برد آنک در ثوابش بود امل
# 23 الکیاسه والادب لاهل المدر %~% الضیافه والقری لاهل الوبر
# 24 الضیافة للغریب والقری %~% اودع الرحمن فی اهل القری
# 25 کل یوم فی القری ضیف حدیث %~% ما له غیر الاله من مغیث
# 26 کل لیل فی القری وفد جدید %~% ما لهم ثم سوی الله محید
# 27 تخمه بودند آن دو بیگانه ز خور %~% بود صایم روز آن مؤمن مگر
# 28 چون نماز شام آن حلوا رسید %~% بود مؤمن مانده در جوع شدید
# 29 آن دو کس گفتند ما از خور پریم %~% امشبش بنهیم و فردایش خوریم
# 30 صبر گیریم امشب از خور تن زنیم %~% بهر فردا لوت را پنهان کنیم
# 31 گفت مؤمن امشب این خورده شود %~% صبر را بنهیم تا فردا بود
# 32 پس بدو گفتند زین حکمت‌گری %~% قصد تو آن است تا تنها خوری
# 33 گفت ای یاران نه که ما سه تنیم %~% چون خلاف افتاد تا قسمت کنیم
# 34 هرکه خواهد قسم خود بر جان زند %~% هرکه خواهد قسم خود پنهان کند
# 35 آن دو گفتندش ز قسمت در گذر %~% گوش کن قسام فی‌النار از خبر
# 36 گفت قسام آن بود کو خویش را %~% کرد قسمت بر هوا و بر خدا
# 37 ملک حق و جمله قسم اوستی %~% قسم دیگر را دهی دوگوستی
# 38 این اسد غالب شدی هم بر سگان %~% گر نبودی نوبت آن بدرگان
# 39 قصدشان آن کان مسلمان غم خورد %~% شب برو در بی‌نوایی بگذرد
# 40 بود مغلوب او به تسلیم و رضا %~% گفت سمعا طاعة اصحابنا
# 41 پس بخفتند آن شب و برخاستند %~% بامدادان خویش را آراستند
# 42 روی شستند و دهان و هر یکی %~% داشت اندر ورد راه و مسلکی
# 43 یک زمانی هر کسی آورد رو %~% سوی ورد خویش از حق فضل‌جو
# 44 مؤمن و ترسا جهود و گبر و مغ %~% جمله را رو سوی آن سلطان الغ
# 45 بلک سنگ و خاک و کوه و آب را %~% هست واگشت نهانی با خدا
# 46 این سخن پایان ندارد هر سه یار %~% رو به هم کردند آن دم یاروار
# 47 آن یکی گفتا که هر یک خواب خویش %~% آنچ دید او دوش گو آور به پیش
# 48 هرکه خوابش بهتر این را او خورد %~% قسم هر مفضول را افضل برد
# 49 آنک اندر عقل بالاتر رود %~% خوردن او خوردن جمله بود
# 50 فوق آمد جان پر انوار او %~% باقیان را بس بود تیمار او
# 51 عاقلان را چون بقا آمد ابد %~% پس به معنی این جهان باقی بود
# 52 پس جهود آورد آنچ دیده بود %~% تا کجا شب روح او گردیده بود
# 53 گفت در ره موسی‌ام آمد به پیش %~% گربه بیند دنبه اندر خواب خویش
# 54 در پی موسی شدم تا کوه طور %~% هر سه‌مان گشتیم ناپیدا ز نور
# 55 هر سه سایه محو شد زان آفتاب %~% بعد از آن زان نور شد یک فتح باب
# 56 نور دیگر از دل آن نور رست %~% پس ترقی جست آن ثانیش چست
# 57 هم من و هم موسی و هم کوه طور %~% هر سه گم گشتیم زان اشراق نور
# 58 بعد از آن دیدم که که سه شاخ شد %~% چونک نور حق درو نفاخ شد
# 59 وصف هیبت چون تجلی زد برو %~% می‌سکست از هم همی‌شد سو به سو
# 60 آن یکی شاخ که آمد سوی یم %~% گشت شیرین آب تلخ هم‌چو سم
# 61 آن یکی شاخش فرو شد در زمین %~% چشمه دارو برون آمد معین
# 62 که شفای جمله رنجوران شد آب %~% از همایونی وحی مستطاب
# 63 آن یکی شاخ دگر پرید زود %~% تا جوار کعبه که عرفات بود
# 64 باز از آن صعقه چو با خود آمدم %~% طور بر جا بد نه افزون و نه کم
# 65 لیک زیر پای موسی هم‌چو یخ %~% می‌گدازید او نماندش شاخ و شخ
# 66 با زمین هموار شد که از نهیب %~% گشت بالایش از آن هیبت نشیب
# 67 باز با خود آمدم زان انتشار %~% باز دیدم طور و موسی برقرار
# 68 وآن بیابان سر به سر در ذیل کوه %~% پر خلایق شکل موسی در وجوه
# 69 چون عصا و خرقه او خرقه‌شان %~% جمله سوی طور خوش دامن کشان
# 70 جمله کفها در دعا افراخته %~% نغمه ارنی به هم در ساخته
# 71 باز آن غشیان چو از من رفت زود %~% صورت هر یک دگرگونم نمود
# 72 انبیا بودند ایشان اهل ود %~% اتحاد انبیاام فهم شد
# 73 باز املاکی همی دیدم شگرف %~% صورت ایشان بد از اجرام برف
# 74 حلقه دیگر ملایک مستعین %~% صورت ایشان به جمله آتشین
# 75 زین نسق می‌گفت آن شخص جهود %~% بس جهودی که آخرش محمود بود
# 76 هیچ کافر را به خواری منگرید %~% که مسلمان مردنش باشد امید
# 77 چه خبر داری ز ختم عمر او %~% تا بگردانی ازو یک‌باره رو
# 78 بعد از ان ترسا در آمد در کلام %~% که مسیحم رو نمود اندر منام
# 79 من شدم با او به چارم آسمان %~% مرکز و مثوای خورشید جهان
# 80 خود عجب‌های قلاع آسمان %~% نسبتش نبود به آیات جهان
# 81 هر کسی دانند ای فخر البنین %~% که فزون باشد فن چرخ از زمین
PageV06P080
# 1 اشتر و گاو و قجی در پیش راه %~% یافتند اندر روش بندی گیاه
# 2 گفت قج بخش ار کنیم این را یقین %~% هیچ کس از ما نگردد سیر ازین
# 3 لیک عمر هرکه باشد بیشتر %~% این علف اوراست اولی گو بخور
# 4 که اکابر را مقدم داشتن %~% آمدست از مصطفی اندر سنن
# 5 گرچه پیران را درین دور لئام %~% در دو موضع پیش می‌دارند عام
# 6 یا در آن لوتی که آن سوزان بود %~% یا بر آن پل کز خلل ویران بود
# 7 خدمت شیخی بزرگی قایدی %~% عام نارد بی‌قرینه فاسدی
# 8 خیرشان اینست چه بود شرشان %~% قبحشان را باز دان از فرشان
PageV06P081
# 1 سوی جامع می‌شد آن یک شهریار %~% خلق را می‌زد نقیب و چوبدار
# 2 آن یکی را سر شکستی چوب‌زن %~% و آن دگر را بر دریدی پیرهن
# 3 در میانه بی‌دلی ده چوب خورد %~% بی‌گناهی که برو از راه برد
# 4 خون چکان رو کرد با شاه و بگفت %~% ظلم ظاهر بین چه پرسی از نهفت
# 5 خیر تو این است جامع می‌روی %~% تا چه باشد شر و وزرت ای غوی
# 6 یک سلامی نشنود پیر از خسی %~% تا نپیچد عاقبت از وی بسی
# 7 گرگ دریابد ولی را به بود %~% زانک دریابد ولی را نفس بد
# 8 زانک گرگ ارچه که بس استمگریست %~% لیکش آن فرهنگ و کید و مکر نیست
# 9 ورنه کی اندر فتادی او به دام %~% مکر اندر آدمی باشد تمام
# 10 گفت قج با گاو و اشتر ای رفاق %~% چون چنین افتاد ما را اتفاق
# 11 هر یکی تاریخ عمر ابدا کنید %~% پیرتر اولیست باقی تن زنید
# 12 گفت قج مرج من اندر آن عهود %~% با قج قربان اسمعیل بود
# 13 گاو گفتا بوده‌ام من سال‌خورد %~% جفت آن گاوی کش آدم جفت کرد
# 14 جفت آن گاوم که آدم جد خلق %~% در زراعت بر زمین می‌کرد فلق
# 15 چون شنید از گاو و قج اشتر شگفت %~% سر فرود آورد و آن را برگرفت
# 16 در هوا بر داشت آن بند قصیل %~% اشتر بختی سبک بی‌قال و قیل
# 17 که مرا خود حاجت تاریخ نیست %~% کین چنین جسمی و عالی گردنیست
# 18 خود همه کس داند ای جان پدر %~% که نباشم از شما من خردتر
# 19 داند این را هرکه ز اصحاب نهاست %~% که نهاد من فزون‌تر از شماست
# 20 جملگان دانند کین چرخ بلند %~% هست صد چندان که این خاک نژند
# 21 کو گشاد رقعه‌های آسمان %~% کو نهاد بقعه‌های خاکدان
PageV06P082
# 1 پس مسلمان گفت ای یاران من %~% پیشم آمد مصطفی سلطان من
# 2 پس مرا گفت آن یکی بر طور تاخت %~% با کلیم حق و نرد عشق باخت
# 3 وان دگر را عیسی صاحب‌قران %~% برد بر اوج چهارم آسمان
# 4 خیز ای پس مانده دیده ضرر %~% باری آن حلوا و یخنی را بخور
# 5 آن هنرمندان پر فن راندند %~% نامه اقبال و منصب خواندند
# 6 آن دو فاضل فضل خود در یافتند %~% با ملایک از هنر در بافتند
# 7 ای سلیم گول واپس مانده هین %~% بر جه و بر کاسه حلوا نشین
# 8 پس بگفتندش که آنگه تو حریص %~% ای عجیب خوردی ز حلوا و خبیص
# 9 گفت چون فرمود آن شاه مطاع %~% من کی بودم تا کنم زان امتناع
# 10 تو جهود از امر موسی سر کشی %~% گر بخواند در خوشی یا ناخوشی
# 11 تو مسیحی هیچ از امر مسیح %~% سر توانی تافت در خیر و قبیح
# 12 من ز فخر انبیا سر چون کشم %~% خورده‌ام حلوا و این دم سرخوشم
# 13 پس بگفتندش که والله خواب راست %~% تو بدیدی وین به از صد خواب ماست
# 14 خواب تو بیداریست ای بو بطر %~% که به بیداری عیانستش اثر
# 15 در گذر از فضل و از جهدی و فن %~% کار خدمت دارد و خلق حسن
# 16 بهر این آوردمان یزدان برون %~% ما خلقت الانس الا یعبدون
# 17 سامری را آن هنر چه سود کرد %~% کان فن از باب اللهش مردود کرد
# 18 چه کشید از کیمیا قارون ببین %~% که فرو بردش به قعر خود زمین
# 19 بوالحکم آخر چه بر بست از هنر %~% سرنگون رفت او ز کفران در سقر
# 20 خود هنر آن داد که دید آتش عیان %~% نه کپ دل علی النار الدخان
# 21 ای دلیلت گنده‌تر پیش لبیب %~% در حقیقت از دلیل آن طبیب
# 22 چون دلیلت نیست جز این ای پسر %~% گوه می‌خور در کمیزی می‌نگر
# 23 ای دلیل تو مثال آن عصا %~% در کفت دل علی عیب العمی
# 24 غلغل و طاق و طرنب و گیر و دار %~% که نمی‌بینم مرا معذور دار
PageV06P083
# 1 سید ترمد که آنجا شاه بود %~% مسخره او دلقک آگاه بود
# 2 داشت کاری در سمرقند او مهم %~% جست‌الاقی تا شود او مستتم
# 3 زد منادی هر که اندر پنج روز %~% آردم زانجا خبر بدهم کنوز
# 4 دلقک اندر ده بد و آن را شنید %~% بر نشست و تا بترمد می‌دوید
# 5 مرکبی دو اندر آن ره شد سقط %~% از دوانیدن فرس را زان نمط
# 6 پس به دیوان در دوید از گرد راه %~% وقت ناهنگام ره جست او به شاه
# 7 فجفجی در جمله دیوان فتاد %~% شورشی در وهم آن سلطان فتاد
# 8 خاص و عام شهر را دل شد ز دست %~% تا چه تشویش و بلا حادث شدست
# 9 یا عدوی قاهری در قصد ماست %~% یا بلایی مهلکی از غیب خاست
# 10 که ز ده دلقک به سیران درشت %~% چند اسپی تازی اندر راه کشت
# 11 جمع گشته بر سرای شاه خلق %~% تا چرا آمد چنین اشتاب دلق
# 12 از شتاب او و فحش اجتهاد %~% غلغل و تشویش در ترمد فتاد
# 13 آن یکی دو دست بر زانوزنان %~% وآن دگر از وهم واویلی‌کنان
# 14 از نفیر و فتنه و خوف نکال %~% هر دلی رفته به صد کوی خیال
# 15 هر کسی فالی همی‌زد از قیاس %~% تا چه آتش اوفتاد اندر پلاس
# 16 راه جست و راه دادش شاه زود %~% چون زمین بوسید گفتش هی چه بود
# 17 هرکه می‌پرسید حالی زان ترش %~% دست بر لب می‌نهاد او که خمش
# 18 وهم می‌افزود زین فرهنگ او %~% جمله در تشویش گشته دنگ او
# 19 کرد اشارت دلق که ای شاه کرم %~% یک‌دمی بگذار تا من دم زنم
# 20 تا که باز آید به من عقلم دمی %~% که فتادم در عجایب عالمی
# 21 بعد یک ساعت که شه از وهم و ظن %~% تلخ گشتش هم گلو و هم دهن
# 22 که ندیده بود دلقک را چنین %~% که ازو خوشتر نبودش هم‌نشین
# 23 دایما دستان و لاغ افراشتی %~% شاه را او شاد و خندان داشتی
# 24 آن چنان خندانش کردی در نشست %~% که گرفتی شه شکم را با دو دست
# 25 که ز زور خنده خوی کردی تنش %~% رو در افتادی ز خنده کردنش
# 26 باز امروز این چنین زرد و ترش %~% دست بر لب می‌زند کای شه خمش
# 27 وهم در وهم و خیال اندر خیال %~% شاه را تا خود چه آید از نکال
# 28 که دل شه با غم و پرهیز بود %~% زانک خوارمشاه بس خون‌ریز بود
# 29 بس شهان آن طرف را کشته بود %~% یا به حیله یا به سطوت آن عنود
# 30 این شه ترمد ازو در وهم بود %~% وز فن دلقک خود آن وهمش فزود
# 31 گفت زوتر بازگو تا حال چیست %~% این چنین آشوب و شور تو ز کیست
# 32 گفت من در ده شنیدم آنک شاه %~% زد منادی بر سر هر شاه‌راه
# 33 که کسی خواهم که تازد در سه روز %~% تا سمرقند و دهم او را کنوز
# 34 من شتابیدم بر تو بهر آن %~% تا بگویم که ندارم آن توان
# 35 این چنین چستی نیاید از چو من %~% باری این اومید را بر من متن
# 36 گفت شه لعنت برین زودیت باد %~% که دو صد تشویش در شهر اوفتاد
# 37 از برای این قدر خام‌ریش %~% آتش افکندی درین مرج و حشیش
# 38 هم‌چو این خامان با طبل و علم %~% که الاقانیم در فقر و عدم
# 39 لاف شیخی در جهان انداخته %~% خویشتن را بایزیدی ساخته
# 40 هم ز خود سالک شده واصل شده %~% محفلی واکرده در دعوی‌کده
# 41 خانه داماد پرآشوب و شر %~% قوم دختر را نبوده زین خبر
# 42 ولوله که کار نیمی راست شد %~% شرطهایی که ز سوی ماست شد
# 43 خانه‌ها را روفتیم آراستیم %~% زین هوس سرمست و خوش برخاستیم
# 44 زان طرف آمد یکی پیغام نی %~% مرغی آمد این طرف زان بام نی
# 45 زین رسالات مزید اندر مزید %~% یک جوابی زان حوالیتان رسید
# 46 نی ولیکن یار ما زین آگهست %~% زانک از دل سوی دل لا بد رهست
# 47 پس از آن یاری که اومید شماست %~% از جواب نامه ره خالی چراست
# 48 صد نشانست از سرار و از جهار %~% لیک بس کن پرده زین در بر مدار
# 49 باز رو تا قصه آن دلق گول %~% که بلا بر خویش آورد از فضول
# 50 پس وزیرش گفت ای حق را ستن %~% بشنو از بنده کمینه یک سخن
# 51 دلقک از ده بهر کاری آمدست %~% رای او گشت و پشیمانش شدست
# 52 ز آب و روغن کهنه را نو می‌کند %~% او به مسخرگی برون‌شو می‌کند
# 53 غمد را بنمود و پنهان کرد تیغ %~% باید افشردن مرورا بی‌دریغ
# 54 پسته را یا جوز را تا نشکنی %~% نی نماید دل نی بدهد روغنی
# 55 مشنو این دفع وی و فرهنگ او %~% در نگر در ارتعاش و رنگ او
# 56 گفت حق سیماهم فی وجههم %~% زانک غمازست سیما و منم
# 57 این معاین هست ضد آن خبر %~% که بشر به سرشته آمد این بشر
# 58 گفت دلقک با فغان و با خروش %~% صاحبا در خون این مسکین مکوش
# 59 بس گمان و وهم آید در ضمیر %~% کان نباشد حق و صادق ای امیر
# 60 ان بعض الظن اثم است ای وزیر %~% نیست استم راست خاصه بر فقیر
# 61 شه نگیرد آنک می‌رنجاندش %~% از چه گیرد آنک می‌خنداندش
# 62 گفت صاحب پیش شه جاگیر شد %~% کاشف این مکر و این تزویر شد
# 63 گفت دلقک را سوی زندان برید %~% چاپلوس و زرق او را کم خرید
# 64 می‌زنیدش چون دهل اشکم‌تهی %~% تا دهل‌وار او دهدمان آگهی
# 65 تر و خشک و پر و تی باشد دهل %~% بانگ او آگه کند ما را ز کل
# 66 تا بگوید سر خود از اضطرار %~% آنچنان که گیرد این دلها قرار
# 67 چون طمانینست صدق و با فروغ %~% دل نیارامد به گفتار دروغ
# 68 کذب چون خس باشد و دل چون دهان %~% خس نگردد در دهان هرگز نهان
# 69 تا درو باشد زبانی می‌زند %~% تا به دانش از دهان بیرون کند
# 70 خاصه که در چشم افتد خس ز باد %~% چشم افتد در نم و بند و گشاد
# 71 ما پس این خس را زنیم اکنون لگد %~% تا دهان و چشم ازین خس وا رهد
# 72 گفت دلقک ای ملک آهسته باش %~% روی حلم و مغفرت را کم‌خراش
# 73 تا بدین حد چیست تعجیل نقم %~% من نمی‌پرم به دست تو درم
# 74 آن ادب که باشد از بهر خدا %~% اندر آن مستعجلی نبود روا
# 75 وآنچ باشد طبع و خشم و عارضی %~% می‌شتابد تا نگردد مرتضی
# 76 ترسد ار آید رضا خشمش رود %~% انتقام و ذوق آن فایت شود
# 77 شهوت کاذب شتابد در طعام %~% خوف فوت ذوق هست آن خود سقام
# 78 اشتها صادق بود تاخیر به %~% تا گواریده شود آن بی‌گره
# 79 تو پی دفع بلایم می‌زنی %~% تا ببینی رخنه را بندش کنی
# 80 تا از آن رخنه برون ناید بلا %~% غیر آن رخنه بسی دارد قضا
# 81 چاره دفع بلا نبود ستم %~% چاره احسان باشد و عفو و کرم
# 82 گفت الصدقه مرد للبلا %~% داو مرضاک به صدقه یا فتی
# 83 صدقه نبود سوختن درویش را %~% کور کردن چشم حلم‌اندیش را
# 84 گفت شه نیکوست خیر و موقعش %~% لیک چون خیری کنی در موضعش
# 85 موضع رخ شه نهی ویرانیست %~% موضع شه اسپ هم نادانیست
# 86 در شریعت هم عطا هم زجر هست %~% شاه را صدر و فرس را درگه است
# 87 عدل چه بود وضع اندر موضعش %~% ظلم چه بود وضع در ناموقعش
# 88 نیست باطل هر چه یزدان آفرید %~% از غضب وز حلم وز نصح و مکید
# 89 خیر مطلق نیست زینها هیچ چیز %~% شر مطلق نیست زینها هیچ نیز
# 90 نفع و ضر هر یکی از موضعست %~% علم ازین رو واجبست و نافعست
# 91 ای بسا زجری که بر مسکین رود %~% در ثواب از نان و حلوا به بود
# 92 زانک حلوا بی‌اوان صفرا کند %~% سیلیش از خبث مستنقا کند
# 93 سیلیی در وقت بر مسکین بزن %~% که رهاند آنش از گردن زدن
# 94 زخم در معنی فتد از خوی بد %~% چوب بر گرد اوفتد نه بر نمد
# 95 بزم و زندن هست هر بهرام را %~% بزم مخلص را و زندان خام را
# 96 شق باید ریش را مرهم کنی %~% چرک را در ریش مستحکم کنی
# 97 تا خورد مر گوشت را در زیر آن %~% نیم سودی باشد و پنجه زیان
# 98 گفت دلقک من نمی‌گویم گذار %~% من همی‌گویم تحریی بیار
# 99 هین ره صبر و تانی در مبند %~% صبر کن اندیشه می‌کن روز چند
# 100 در تانی بر یقینی بر زنی %~% گوش‌مال من بایقانی کنی
# 101 در روش یمشی مکبا خود چرا %~% چون همی‌شاید شدن در استوا
# 102 مشورت کن با گروه صالحان %~% بر پیمبر امر شاورهم بدان
# 103 امرهم شوری برای این بود %~% کز تشاور سهو و کژ کمتر رود
# 104 این خردها چون مصابیح انورست %~% بیست مصباح از یکی روشن‌ترست
# 105 بوک مصباحی فتد اندر میان %~% مشتعل گشته ز نور آسمان
# 106 غیرت حق پرده‌ای انگیختست %~% سفلی و علوی به هم آمیختست
# 107 گفت سیروا می‌طلب اندر جهان %~% بخت و روزی را همی‌کن امتحان
# 108 در مجالس می‌طلب اندر عقول %~% آن چنان عقلی که بود اندر رسول
# 109 زانک میراث از رسول آنست و بس %~% که ببیند غیبها از پیش و پس
# 110 در بصرها می‌طلب هم آن بصر %~% که نتابد شرح آن این مختصر
# 111 بهر این کردست منع آن با شکوه %~% از ترهب وز شدن خلوت به کوه
# 112 تا نگردد فوت این نوع التقا %~% کان نظر بختست و اکسیر بقا
# 113 در میان صالحان یک اصلحیست %~% بر سر توقیعش از سلطان صحیست
# 114 کان دعا شد با اجابت مقترن %~% کفو او نبود کبار انس و جن
# 115 در مری‌اش آنک حلو و حامض است %~% حجت ایشان بر حق داحض است
# 116 که چو ما او را به خود افراشتیم %~% عذر و حجت از میان بر داشتیم
# 117 قبله را چون کرد دست حق عیان %~% پس تحری بعد ازین مردود دان
# 118 هین بگردان از تحری رو و سر %~% که پدید آمد معاد و مستقر
# 119 یک زمان زین قبله گر ذاهل شوی %~% سخره هر قبله باطل شوی
# 120 چون شوی تمییزده را ناسپاس %~% بجهد از تو خطرت قبله‌شناس
# 121 گر ازین انبار خواهی بر و بر %~% نیم‌ساعت هم ز همدردان مبر
# 122 که در آن دم که ببری زین معین %~% مبتلی گردی تو با بئس القرین
PageV06P084
# 1 از قضا موشی و چغزی با وفا %~% بر لب جو گشته بودند آشنا
# 2 هر دو تن مربوط میقاتی شدند %~% هر صباحی گوشه‌ای می‌آمدند
# 3 نرد دل با هم‌دگر می‌باختند %~% از وساوس سینه می‌پرداختند
# 4 هر دو را دل از تلاقی متسع %~% هم‌دگر را قصه‌خوان و مستمع
# 5 رازگویان با زبان و بی‌زبان %~% الجماعه رحمه را تاویل دان
# 6 آن اشر چون جفت آن شاد آمدی %~% پنج ساله قصه‌اش یاد آمدی
# 7 جوش نطق از دل نشان دوستیست %~% بستگی نطق از بی‌الفتیست
# 8 دل که دلبر دید کی ماند ترش %~% بلبلی گل دید کی ماند خمش
# 9 ماهی بریان ز آسیب خضر %~% زنده شد در بحر گشت او مستقر
# 10 یار را با یار چون بنشسته شد %~% صد هزاران لوح سر دانسته شد
# 11 لوح محفوظ است پیشانی یار %~% راز کونینش نماید آشکار
# 12 هادی راهست یار اندر قدوم %~% مصطفی زین گفت اصحابی نجوم
# 13 نجم اندر ریگ و دریا رهنماست %~% چشم اندر نجم نه کو مقتداست
# 14 چشم را با روی او می‌دار جفت %~% گرد منگیزان ز راه بحث و گفت
# 15 زانک گردد نجم پنهان زان غبار %~% چشم بهتر از زبان با عثار
# 16 تا بگوید او که وحیستش شعار %~% کان نشاند گرد و ننگیزد غبار
# 17 چون شد آدم مظهر وحی و وداد %~% ناطقه او علم الاسما گشاد
# 18 نام هر چیزی چنانک هست آن %~% از صحیفه دل روی گشتش زبان
# 19 فاش می‌گفتی زبان از ریتش %~% جمله را خاصیت و ماهیتش
# 20 آنچنان نامی که اشیا را سزد %~% نه چنانک حیز را خواند اسد
# 21 نوح نهصد سال در راه سوی %~% بود هر روزیش تذکیر نوی
# 22 لعل او گویا ز یاقوت القلوب %~% نه رساله خوانده نه قوت القلوب
# 23 وعظ را ناموخته هیچ از شروح %~% بلک ینبوع کشوف و شرح روح
# 24 زان میی کان می چو نوشیده شود %~% آب نطق از گنگ جوشیده شود
# 25 طفل نوزاده شود حبر فصیح %~% حکمت بالغ بخواند چون مسیح
# 26 از کهی که یافت زان می خوش‌لبی %~% صد غزل آموخت داود نبی
# 27 جمله مرغان ترک کرده چیک چیک %~% هم‌زبان و یار داود ملیک
# 28 چه عجب که مرغ گردد مست او %~% هم شنود آهن ندای دست او
# 29 صرصری بر عاد قتالی شده %~% مر سلیمان را چو حمالی شده
# 30 صرصری می‌برد بر سر تخت شاه %~% هر صباح و هر مسا یک ماهه راه
# 31 هم شده حمال و هم جاسوس او %~% گفت غایب را کنان محسوس او
# 32 باد دم که گفت غایب یافتی %~% سوی گوش آن ملک بشتافتی
# 33 که فلانی این چنین گفت این زمان %~% ای سلیمان مه صاحب‌قران
PageV06P085
# 1 این سخن پایان ندارد گفت موش %~% چغز را روزی کای مصباح هوش
# 2 وقتها خواهم که گویم با تو راز %~% تو درون آب داری ترک‌تاز
# 3 بر لب جو من ترا نعره‌زنان %~% نشنوی در آب ناله عاشقان
# 4 من بدین وقت معین ای دلیر %~% می‌نگردم از محاکات تو سیر
# 5 پنج وقت آمد نماز و رهنمون %~% عاشقان را فی صلاة دائمون
# 6 نه به پنج آرام گیرد آن خمار %~% که در آن سرهاست نی پانصد هزار
# 7 نیست زر غبا وظیفه عاشقان %~% سخت مستسقیست جان صادقان
# 8 نیست زر غبا وظیفه ماهیان %~% زانک بی‌دریا ندارند انس جان
# 9 آب این دریا که هایل بقعه‌ایست %~% با خمار ماهیان خود جرعه‌ایست
# 10 یک دم هجران بر عاشق چو سال %~% وصل سالی متصل پیشش خیال
# 11 عشق مستسقیست مستسقی‌طلب %~% در پی هم این و آن چون روز و شب
# 12 روز بر شب عاشقست و مضطرست %~% چون ببینی شب برو عاشق‌ترست
# 13 نیستشان از جست‌وجو یک لحظه‌ایست %~% از پی همشان یکی دم ایست نیست
# 14 این گرفته پای آن آن گوش این %~% این بر آن مدهوش و آن بی‌هوش این
# 15 در دل معشوق جمله عاشق است %~% در دل عذرا همیشه وامق است
# 16 در دل عاشق به جز معشوق نیست %~% در میانشان فارق و فاروق نیست
# 17 بر یکی اشتر بود این دو درا %~% پس چه زر غبا بگنجد این دو را
# 18 هیچ کس با خویش زر غبا نمود %~% هیچ کس با خود به نوبت یار بود
# 19 آن یکیی نه که عقلش فهم کرد %~% فهم این موقوف شد بر مرگ مرد
# 20 ور به عقل ادراک این ممکن بدی %~% قهر نفس از بهر چه واجب شدی
# 21 با چنان رحمت که دارد شاه هش %~% بی‌ضرورت چون بگوید نفس کش
PageV06P086
# 1 گفت کای یار عزیز مهرکار %~% من ندارم بی‌رخت یک‌دم قرار
# 2 روز نور و مکسب و تابم توی %~% شب قرار و سلوت و خوابم توی
# 3 از مروت باشد ار شادم کنی %~% وقت و بی‌وقت از کرم یادم کنی
# 4 در شبان‌روزی وظیفه چاشتگاه %~% راتبه کردی وصال ای نیک‌خواه
# 5 من بدین یک‌بار قانع نیستم %~% در هوایت طرفه انسانیستم
# 6 پانصد استسقاستم اندر جگر %~% با هر استسقا قرین جوع البقر
# 7 بی‌نیازی از غم من ای امیر %~% ده زکات جاه و بنگر در فقیر
# 8 این فقیر بی‌ادب نا درخورست %~% لیک لطف عام تو زان برترست
# 9 می‌نجوید لطف عام تو سند %~% آفتابی بر حدثها می‌زند
# 10 نور او را زان زیانی نابده %~% وان حدث از خشکیی هیزم شده
# 11 تا حدث در گلخنی شد نور یافت %~% در در و دیوار حمامی بتافت
# 12 بود آلایش شد آرایش کنون %~% چون برو بر خواند خورشید آن فسون
# 13 شمس هم معده زمین را گرم کرد %~% تا زمین باقی حدثها را بخورد
# 14 جزو خاکی گشت و رست از وی نبات %~% هکذا یمحو الاله السیئات
# 15 با حدث که بترینست این کند %~% کش نبات و نرگس و نسرین کند
# 16 تا به نسرین مناسک در وفا %~% حق چه بخشد در جزا و در عطا
# 17 چون خبیثان را چنین خلعت دهد %~% طیبین را تا چه بخشد در رصد
# 18 آن دهد حقشان که لا عین رات %~% که نگنجد در زبان و در لغت
# 19 ما کییم این را بیا ای یار من %~% روز من روشن کن از خلق حسن
# 20 منگر اندر زشتی و مکروهیم %~% که ز پر زهری چو مار کوهیم
# 21 ای که من زشت و خصالم جمله زشت %~% چون شوم گل چون مرا او خار کشت
# 22 نوبهار حسن گل ده خار را %~% زینت طاووس ده این مار را
# 23 در کمال زشتیم من منتهی %~% لطف تو در فضل و در فن منتهی
# 24 حاجت این منتهی زان منتهی %~% تو بر آر ای حسرت سرو سهی
# 25 چون بمیرم فضل تو خواهد گریست %~% از کرم گرچه ز حاجت او بریست
# 26 بر سر گورم بسی خواهد نشست %~% خواهد از چشم لطیفش اشک جست
# 27 نوحه خواهد کرد بر محرومیم %~% چشم خواهد بست از مظلومیم
# 28 اندکی زان لطفها اکنون بکن %~% حلقه‌ای در گوش من کن زان سخن
# 29 آنک خواهی گفت تو با خاک من %~% برفشان بر مدرک غمناک من
PageV06P087
# 1 صوفیی را گفت خواجه سیم‌پاش %~% ای قدمهای ترا جانم فراش
# 2 یک درم خواهی تو امروز ای شهم %~% یا که فردا چاشتگاهی سه درم
# 3 گفت دی نیم درم راضی‌ترم %~% زانک امروز این و فردا صد درم
# 4 سیلی نقد از عطا نسیه به %~% نک قفا پیشت کشیدم نقد ده
# 5 خاصه آن سیلی که از دست توست %~% که قفا و سیلیش مست توست
# 6 هین بیا ای جان جان و صد جهان %~% خوش غنیمت دار نقد این زمان
# 7 در مدزد آن روی مه از شب روان %~% سرمکش زین جوی ای آب روان
# 8 تا لب جو خندد از آب معین %~% لب لب جو سر برآرد یاسمین
# 9 چون ببینی بر لب جو سبزه مست %~% پس بدان از دور که آنجا آب هست
# 10 گفت سیماهم وجوه کردگار %~% که بود غماز باران سبزه‌زار
# 11 گر ببارد شب نبیند هیچ کس %~% که بود در خواب هر نفس و نفس
# 12 تازگی هر گلستان جمیل %~% هست بر باران پنهانی دلیل
# 13 ای اخی من خاکیم تو آبیی %~% لیک شاه رحمت و وهابیی
# 14 آن‌چنان کن از عطا و از قسم %~% که گه و بی‌گه به خدمت می‌رسم
# 15 بر لب جو من به جان می‌خوانمت %~% می‌نبینم از اجابت مرحمت
# 16 آمدن در آب بر من بسته شد %~% زانک ترکیبم ز خاکی رسته شد
# 17 یا رسولی یا نشانی کن مدد %~% تا ترا از بانگ من آگه کند
# 18 بحث کردند اندرین کار آن دو یار %~% آخر آن بحث آن آمد قرار
# 19 که به دست آرند یک رشته دراز %~% تا ز جذب رشته گردد کشف راز
# 20 یک سری بر پای این بنده دوتو %~% بست باید دیگرش بر پای تو
# 21 تا به هم آییم زین فن ما دو تن %~% اندر آمیزیم چون جان با بدن
# 22 هست تن چون ریسمان بر پای جان %~% می‌کشاند بر زمینش ز آسمان
# 23 چغز جان در آب خواب بیهشی %~% رسته از موش تن آید در خوشی
# 24 موش تن زان ریسمان بازش کشد %~% چند تلخی زین کشش جان می‌چشد
# 25 گر نبودی جذب موش گنده‌مغز %~% عیش‌ها کردی درون آب چغز
# 26 باقیش چون روز برخیزی ز خواب %~% بشنوی از نوربخش آفتاب
# 27 یک سر رشته گره بر پای من %~% زان سر دیگر تو پا بر عقده زن
# 28 تا توانم من درین خشکی کشید %~% مر ترا نک شد سر رشته پدید
# 29 تلخ آمد بر دل چغز این حدیث %~% که مرا در عقده آرد این خبیث
# 30 هر کراهت در دل مرد بهی %~% چون در آید از فنی نبود تهی
# 31 وصف حق دان آن فراست را نه وهم %~% نور دل از لوح کل کردست فهم
# 32 امتناع پیل از سیران ببیت %~% با جد آن پیلبان و بانگ هیت
# 33 جانب کعبه نرفتی پای پیل %~% با همه لت نه کثیر و نه قلیل
# 34 گفتیی خود خشک شد پاهای او %~% یا بمرد آن جان صول‌افزای او
# 35 چونک کردندی سرش سوی یمن %~% پیل نر صد اسپه گشتی گام‌زن
# 36 حس پیل از زخم غیب آگاه بود %~% چون بود حس ولی با ورود
# 37 نه که یعقوب نبی آن پاک‌خو %~% بهر یوسف با همه اخوان او
# 38 از پدر چون خواستندش دادران %~% تا برندش سوی صحرا یک زمان
# 39 جمله گفتندش میندیش از ضرر %~% یک دو روزش مهلتی ده ای پدر
# 40 تا به هم در مرجها بازی کنیم %~% ما درین دعوت امین و محسنیم
# 41 گفت این دانم که نقلش از برم %~% می‌فروزد در دلم درد و سقم
# 42 این دلم هرگز نمی‌گوید دروغ %~% که ز نور عرش دارد دل فروغ
# 43 آن دلیل قاطعی بد بر فساد %~% وز قضا آن را نکرد او اعتداد
# 44 در گذشت از وی نشانی آن‌چنان %~% که قضا در فلسفه بود آن زمان
# 45 این عجب نبود که کور افتد به چاه %~% بوالعجب افتادن بینای راه
# 46 این قضا را گونه گون تصریفهاست %~% چشم‌بندش یفعل‌الله ما یشاست
# 47 هم بداند هم نداند دل فنش %~% موم گردد بهر آن مهر آهنش
# 48 گوییی دل گویدی که میل او %~% چون درین شد هرچه افتد باش گو
# 49 خویش را زین هم مغفل می‌کند %~% در عقالش جان معقل می‌کند
# 50 گر شود مات اندرین آن بوالعلا %~% آن نباشد مات باشد ابتلا
# 51 یک بلا از صد بلااش وا خرد %~% یک هبوطش بر معارجها برد
# 52 خام شوخی که رهانیدش مدام %~% از خمار صد هزاران زشت خام
# 53 عاقبت او پخته و استاد شد %~% جست از رق جهان و آزاد شد
# 54 از شراب لایزالی گشت مست %~% شد ممیز از خلایق باز رست
# 55 ز اعتقاد سست پر تقلیدشان %~% وز خیال دیده بی‌دیدشان
# 56 ای عجب چه فن زند ادراکشان %~% پیش جزر و مد بحر بی‌نشان
# 57 زان بیابان این عمارت‌ها رسید %~% ملک و شاهی و وزارتها رسید
# 58 زان بیابان عدم مشتاق شوق %~% می‌رسند اندر شهادت جوق جوق
# 59 کاروان بر کاروان زین بادیه %~% می‌رسد در هر مسا و غادیه
# 60 آید و گیرد وثاق ما گرو %~% که رسیدم نوبت ما شد تو رو
# 61 چون پسر چشم خرد را بر گشاد %~% زود بابا رخت بر گردون نهاد
# 62 جاده شاهست آن زین سو روان %~% وآن از آن سو صادران و واردان
# 63 نیک بنگر ما نشسته می‌رویم %~% می‌نبینی قاصد جای نویم
# 64 بهر حالی می‌نگیری راس مال %~% بلک از بهر غرض‌ها در مل
# 65 پس مسافر این بود ای ره‌پرست %~% که مسیر و روش در مستقبلست
# 66 هم‌چنانک از پرده دل بی‌کلال %~% دم به دم در می‌رسد خیل خیال
# 67 گر نه تصویرات از یک مغرس‌اند %~% در پی هم سوی دل چون می‌رسند
# 68 جوق جوق اسپاه تصویرات ما %~% سوی چشمه دل شتابان از ظما
# 69 جره‌ها پر می‌کنند و می‌روند %~% دایما پیدا و پنهان می‌شوند
# 70 فکرها را اختران چرخ دان %~% دایر اندر چرخ دیگر آسمان
# 71 سعد دیدی شکر کن ایثار کن %~% نحس دیدی صدقه و استغفار کن
# 72 ما کییم این را بیا ای شاه من %~% طالعم مقبل کن و چرخی بزن
# 73 روح را تابان کن از انوار ماه %~% که ز آسیب ذنب جان شد سیاه
# 74 از خیال و وهم و ظن بازش رهان %~% از چه و جور رسن بازش رهان
# 75 تا ز دلداری خوب تو دلی %~% پر بر آرد بر پرد ز آب و گلی
# 76 ای عزیز مصر و در پیمان درست %~% یوسف مظلوم در زندان تست
# 77 در خلاص او یکی خوابی ببین %~% زود که الله یحب المحسنین
# 78 هفت گاو لاغری پر گزند %~% هفت گاو فربهش را می‌خورند
# 79 هفت خوشه خشک زشت ناپسند %~% سنبلات تازه‌اش را می‌چرند
# 80 قحط از مصرش بر آمد ای عزیز %~% هین مباش ای شاه این را مستجیز
# 81 یوسفم در حبس تو ای شه نشان %~% هین ز دستان زنانم وا رهان
# 82 از سوی عرشی که بودم مربط او %~% شهوت مادر فکندم که اهبطوا
# 83 پس فتادم زان کمال مستتم %~% از فن زالی به زندان رحم
# 84 روح را از عرش آرد در حطیم %~% لاجرم کید زنان باشد عظیم
# 85 اول و آخر هبوط من ز زن %~% چونک بودم روح و چون گشتم بدن
# 86 بشنو این زاری یوسف در عثار %~% یا بر آن یعقوب بی‌دل رحم آر
# 87 ناله از اخوان کنم یا از زنان %~% که فکندندم چو آدم از جنان
# 88 زان مثال برگ دی پژمرده‌ام %~% کز بهشت وصل گندم خورده‌ام
# 89 چون بدیدم لطف و اکرام ترا %~% وآن سلام سلم و پیغام ترا
# 90 من سپند از چشم بد کردم پدید %~% در سپندم نیز چشم بد رسید
# 91 دافع هر چشم بد از پیش و پس %~% چشم‌های پر خمار تست و بس
# 92 چشم بد را چشم نیکویت شها %~% مات و مستاصل کند نعم الدوا
# 93 بل ز چشمت کیمیاها می‌رسد %~% چشم بد را چشم نیکو می‌کند
# 94 چشم شه بر چشم باز دل زدست %~% چشم بازش سخت با همت شدست
# 95 تا ز بس همت که یابید از نظر %~% می‌نگیرد باز شه جز شیر نر
# 96 شیر چه کان شاه‌باز معنوی %~% هم شکار تست و هم صیدش توی
# 97 شد صفیر باز جان در مرج دین %~% نعره‌های لا احب الافلین
# 98 باز دل را که پی تو می‌پرید %~% از عطای بی‌حدت چشمی رسید
# 99 یافت بینی بوی و گوش از تو سماع %~% هر حسی را قسمتی آمد مشاع
# 100 هر حسی را چون دهی ره سوی غیب %~% نبود آن حس را فتور مرگ و شیب
# 101 مالک الملکی به حس چیزی دهی %~% تا که بر حس‌ها کند آن حس شهی
PageV06P088
# 1 شب چو شه محمود برمی‌گشت فرد %~% با گروهی قوم دزدان باز خورد
# 2 پس بگفتندش کیی ای بوالوفا %~% گفت شه من هم یکی‌ام از شما
# 3 آن یکی گفت ای گروه مکر کیش %~% تا بگوید هر یکی فرهنگ خویش
# 4 تا بگوید با حریفان در سمر %~% کو چه دارد در جبلت از هنر
# 5 آن یکی گفت ای گروه فن‌فروش %~% هست خاصیت مرا اندر دو گوش
# 6 که بدانم سگ چه می‌گوید به بانگ %~% قوم گفتندش ز دیناری دو دانگ
# 7 آن دگر گفت ای گروه زرپرست %~% جمله خاصیت مرا چشم اندرست
# 8 هر که را شب بینم اندر قیروان %~% روز بشناسم من او را بی‌گمان
# 9 گفت یک خاصیتم در بازو است %~% که زنم من نقبها با زور دست
# 10 گفت یک خاصیتم در بینی است %~% کار من در خاکها بوبینی است
# 11 سرالناس معادن داد دست %~% که رسول آن را پی چه گفته است
# 12 من ز خاک تن بدانم کاندر آن %~% چند نقدست و چه دارد او ز کان
# 13 در یکی کان زر بی‌اندازه درج %~% وان دگر دخلش بود کمتر ز خرج
# 14 هم‌چو مجنون بو کنم من خاک را %~% خاک لیلی را بیابم بی‌خطا
# 15 بو کنم دانم ز هر پیراهنی %~% گر بود یوسف و گر آهرمنی
# 16 هم‌چو احمد که برد بو از یمن %~% زان نصیبی یافت این بینی من
# 17 که کدامین خاک همسایه زرست %~% یا کدامین خاک صفر و ابترست
# 18 گفت یک نک خاصیت در پنجه‌ام %~% که کمندی افکنم طول علم
# 19 هم‌چو احمد که کمند انداخت جانش %~% تا کمندش برد سوی آسمانش
# 20 گفت حقش ای کمندانداز بیت %~% آن ز من دان ما رمیت اذ رمیت
# 21 پس بپرسیدند زان شه کای سند %~% مر ترا خاصیت اندر چه بود
# 22 گفت در ریشم بود خاصیتم %~% که رهانم مجرمان را از نقم
# 23 مجرمان را چون به جلادان دهند %~% چون بجنبد ریش من زیشان رهند
# 24 چون بجنبانم به رحمت ریش را %~% طی کنند آن قتل و آن تشویش را
# 25 قوم گفتندش که قطب ما توی %~% که خلاص روز محنتمان شوی
# 26 چون سگی بانگی بزد از سوی راست %~% گفت می‌گوید که سلطان با شماست
# 27 خاک بو کرد آن دگر از ربوه‌ای %~% گفت این هست از وثاق بیوه‌ای
# 28 پس کمند انداخت استاد کمند %~% تا شدند آن سوی دیوار بلند
# 29 جای دیگر خاک را چون بوی کرد %~% گفت خاک مخزن شاهیست فرد
# 30 نقب‌زن زد نقب در مخزن رسید %~% هر یکی از مخزن اسبابی کشید
# 31 بس زر و زربفت و گوهرهای زفت %~% قوم بردند و نهان کردند تفت
# 32 شه معین دید منزل‌گاهشان %~% حلیه و نام و پناه و راهشان
# 33 خویش را دزدید ازیشان بازگشت %~% روز در دیوان بگفت آن سرگذشت
# 34 پس روان گشتند سرهنگان مست %~% تا که دزدان را گرفتند و ببست
# 35 دست‌بسته سوی دیوان آمدند %~% وز نهیب جان خود لرزان شدند
# 36 چونک استادند پیش تخت شاه %~% یار شبشان بود آن شاه چو ماه
# 37 آنک چشمش شب بهرکه انداختی %~% روز دیدی بی شکش بشناختی
# 38 شاه را بر تخت دید و گفت این %~% بود با ما دوش شب‌گرد و قرین
# 39 آنک چندین خاصیت در ریش اوست %~% این گرفت ما هم از تفتیش اوست
# 40 عارف شه بود چشمش لاجرم %~% بر گشاد از معرفت لب با حشم
# 41 گفت و هو معکم این شاه بود %~% فعل ما می‌دید و سرمان می‌شنود
# 42 چشم من ره برد شب شه را شناخت %~% جمله شب با روی ماهش عشق باخت
# 43 امت خود را بخواهم من ازو %~% کو نگرداند ز عارف هیچ رو
# 44 چشم عارف دان امان هر دو کون %~% که بدو یابید هر بهرام عون
# 45 زان محمد شافع هر داغ بود %~% که ز جز شه چشم او مازاغ بود
# 46 در شب دنیا که محجوبست شید %~% ناظر حق بود و زو بودش امید
# 47 از الم نشرح دو چشمش سرمه یافت %~% دید آنچ جبرئیل آن بر نتافت
# 48 مر یتیمی را که سرمه حق کشد %~% گردد او در یتیم با رشد
# 49 نور او بر ذره‌ها غالب شود %~% آن‌چنان مطلوب را طالب شود
# 50 در نظر بودش مقامات العباد %~% لاجرم نامش خدا شاهد نهاد
# 51 آلت شاهد زبان و چشم تیز %~% که ز شب‌خیزش ندارد سر گریز
# 52 گر هزاران مدعی سر بر زند %~% گوش قاضی جانب شاهد کند
# 53 قاضیان را در حکومت این فنست %~% شاهد ایشان را دو چشم روشنست
# 54 گفت شاهد زان به جای دیده است %~% کو بدیده بی‌غرض سر دیده است
# 55 مدعی دیده‌ست اما با غرض %~% پرده باشد دیده دل را غرض
# 56 حق همی‌خواهد که تو زاهد شوی %~% تا غرض بگذاری و شاهد شوی
# 57 کین غرضها پرده دیده بود %~% بر نظر چون پرده پیچیده بود
# 58 پس نبیند جمله را با طم و رم %~% حبک الاشیا یعمی و یصم
# 59 در دلش خورشید چون نوری نشاند %~% پیشش اختر را مقادیری نماند
# 60 پس بدید او بی‌حجاب اسرار را %~% سیر روح مؤمن و کفار را
# 61 در زمین حق را و در چرخ سمی %~% نیست پنهان‌تر ز روح آدمی
# 62 باز کرد از رطب و یابس حق نورد %~% روح را من امر ربی مهر کرد
# 63 پس چو دید آن روح را چشم عزیز %~% پس برو پنهان نماند هیچ چیز
# 64 شاهد مطلق بود در هر نزاع %~% بشکند گفتش خمار هر صداع
# 65 نام حق عدلست و شاهد آن اوست %~% شاهد عدلست زین رو چشم دوست
# 66 منظر حق دل بود در دو سرا %~% که نظر در شاهد آید شاه را
# 67 عشق حق و سر شاهدبازیش %~% بود مایه جمله پرده‌سازیش
# 68 پس از آن لولاک گفت اندر لقا %~% در شب معراج شاهدباز ما
# 69 این قضا بر نیک و بد حاکم بود %~% بر قضا شاهد نه حاکم می‌شود
# 70 شد اسیر آن قضا میر قضا %~% شاد باش ای چشم‌تیز مرتضی
# 71 عارف از معروف بس درخواست کرد %~% کای رقیب ما تو اندر گرم و سرد
# 72 ای مشیر ما تو اندر خیر و شر %~% از اشارتهات دل‌مان بی‌خبر
# 73 ای یرانا لانراه روز و شب %~% چشم‌بند ما شده دید سبب
# 74 چشم من از چشم‌ها بگزیده شد %~% تا که در شب آفتابم دیده شد
# 75 لطف معروف تو بود آن ای بهی %~% پس کمال البر فی اتمامه
# 76 یا رب اتمم نورنا فی الساهره %~% وانجنا من مفضحات قاهره
# 77 یار شب را روز مهجوری مده %~% جان قربت‌دیده را دوری مده
# 78 بعد تو مرگیست با درد و نکال %~% خاصه بعدی که بود بعد الوصال
# 79 آنک دیدستت مکن نادیده‌اش %~% آب زن بر سبزه بالیده‌اش
# 80 من نکردم لا ابالی در روش %~% تو مکن هم لاابالی در خلش
# 81 هین مران از روی خود او را بعید %~% آنک او یک‌باره آن روی تو دید
# 82 دید روی جز تو شد غل گلو %~% کل شی ما سوی الله باطل
# 83 باطل‌اند و می‌نمایندم رشد %~% زانک باطل باطلان را می‌کشد
# 84 ذره ذره کاندرین ارض و سماست %~% جنس خود را هر یکی چون کهرباست
# 85 معده نان را می‌کشد تا مستقر %~% می‌کشد مر آب را تف جگر
# 86 چشم جذاب بتان زین کویها %~% مغز جویان از گلستان بویها
# 87 زانک حس چشم آمد رنگ کش %~% مغز و بینی می‌کشد بوهای خوش
# 88 زین کششها ای خدای رازدان %~% تو به جذب لطف خودمان ده امان
# 89 غالبی بر جاذبان ای مشتری %~% شاید ار درماندگان را وا خری
# 90 رو به شه آورد چون تشنه به ابر %~% آنک بود اندر شب قدر آن بدر
# 91 چون لسان وجان او بود آن او %~% آن او با او بود گستاخ‌گو
# 92 گفت ما گشتیم چون جان بند طین %~% آفتاب جان توی در یوم دین
# 93 وقت آن شد ای شه مکتوم‌سیر %~% کز کرم ریشی بجنبانی به خیر
# 94 هر یکی خاصیت خود را نمود %~% آن هنرها جمله بدبختی فزود
# 95 آن هنرها گردن ما را ببست %~% زان مناصب سرنگوساریم و پست
# 96 آن هنر فی جیدنا حبل مسد %~% روز مردن نیست زان فنها مدد
# 97 جز همان خاصیت آن خوش‌حواس %~% که به شب بد چشم او سلطان‌شناس
# 98 آن هنرها جمله غول راه بود %~% غیر چشمی کو ز شه آگاه بود
# 99 شاه را شرم از وی آمد روز بار %~% که به شب بر روی شه بودش نظار
# 100 وان سگ آگاه از شاه وداد %~% خود سگ کهفش لقب باید نهاد
# 101 خاصیت در گوش هم نیکو بود %~% کو به بانگ سگ ز شیر آگه شود
# 102 سگ چو بیدارست شب چون پاسبان %~% بی‌خبر نبود ز شبخیز شهان
# 103 هین ز بدنامان نباید ننگ داشت %~% هوش بر اسرارشان باید گماشت
# 104 هر که او یک‌بار خود بدنام شد %~% خود نباید نام جست و خام شد
# 105 ای بسا زر که سیه‌تابش کنند %~% تا شود آمن ز تاراج و گزند
PageV06P089
# 1 گاو آبی گوهر از بحر آورد %~% بنهد اندر مرج و گردش می‌چرد
# 2 در شعاع نور گوهر گاو آب %~% می‌چرد از سنبل و سوسن شتاب
# 3 زان فکنده گاو آبی عنبرست %~% که غذااش نرگس و نیلوفرست
# 4 هرکه باشد قوت او نور جلال %~% چون نزاید از لبش سحر حلال
# 5 هرکه چون زنبور وحیستش نفل %~% چون نباشد خانه او پر عسل
# 6 می‌چرد در نور گوهر آن بقر %~% ناگهان گردد ز گوهر دورتر
# 7 تاجری بر در نهد لجم سیاه %~% تا شود تاریک مرج و سبزه‌گاه
# 8 پس گریزد مرد تاجر بر درخت %~% گاوجویان مرد را با شاخ سخت
# 9 بیست بار آن گاو تازد گرد مرج %~% تا کند آن خصم را در شاخ درج
# 10 چون ازو نومید گردد گاو نر %~% آید آنجا که نهاده بد گهر
# 11 لجم بیند فوق در شاه‌وار %~% پس ز طین بگریزد او ابلیس‌وار
# 12 کان بلیس از متن طین کور و کرست %~% گاو کی داند که در گل گوهرست
# 13 اهبطوا افکند جان را در حضیض %~% از نمازش کرد محروم این محیض
# 14 ای رفیقان زین مقیل و زان مقال %~% اتقوا ان الهوی حیض الرجال
# 15 اهبطوا افکند جان را در بدن %~% تا به گل پنهان بود در عدن
# 16 تاجرش داند ولیکن گاو نی %~% اهل دل دانند و هر گل‌کاو نی
# 17 هر گلی که اندر دل او گوهریست %~% گوهرش غماز طین دیگریست
# 18 وان گلی کز رش حق نوری نیافت %~% صحبت گلهای پر در بر نتافت
# 19 این سخن پایان ندارد موش ما %~% هست بر لبهای جو بر گوش ما
PageV06P090
# 1 آن سرشته عشق رشته می‌کشد %~% بر امید وصل چغز با رشد
# 2 می‌تند بر رشته دل دم به دم %~% که سر رشته به دست آورده‌ام
# 3 هم‌چو تاری شد دل و جان در شهود %~% تا سر رشته به من رویی نمود
# 4 خود غراب البین آمد ناگهان %~% بر شکار موش و بردش زان مکان
# 5 چون بر آمد بر هوا موش از غراب %~% منسحب شد چغز نیز از قعر آب
# 6 موش در منقار زاغ و چغز هم %~% در هوا آویخته پا در رتم
# 7 خلق می‌گفتند زاغ از مکر و کید %~% چغز آبی را چگونه کرد صید
# 8 چون شد اندر آب و چونش در ربود %~% چغز آبی کی شکار زاغ بود
# 9 چغز گفتا این سزای آن کسی %~% کو چو بی‌آبان شود جفت خسی
# 10 ای فغان از یار ناجنس ای فغان %~% هم‌نشین نیک جویید ای مهان
# 11 عقل را افغان ز نفس پر عیوب %~% هم‌چو بینی بدی بر روی خوب
# 12 عقل می‌گفتش که جنسیت یقین %~% از ره معنیست نی از آب و طین
# 13 هین مشو صورت‌پرست و این مگو %~% سر جنسیت به صورت در مجو
# 14 صورت آمد چون جماد و چون حجر %~% نیست جامد را ز جنسیت خبر
# 15 جان چو مور و تن چو دانه گندمی %~% می‌کشاند سو به سویش هر دمی
# 16 مور داند کان حبوب مرتهن %~% مستحیل و جنس من خواهد شدن
# 17 آن یکی موری گرفت از راه جو %~% مور دیگر گندمی بگرفت و دو
# 18 جو سوی گندم نمی‌تازد ولی %~% مور سوی مور می‌آید بلی
# 19 رفتن جو سوی گندم تابعست %~% مور را بین که به جنسش راجعست
# 20 تو مگو گندم چرا شد سوی جو %~% چشم را بر خصم نه نی بر گرو
# 21 مور اسود بر سر لبد سیاه %~% مور پنهان دانه پیدا پیش راه
# 22 عقل گوید چشم را نیکو نگر %~% دانه هرگز کی رود بی دانه‌بر
# 23 زین سبب آمد سوی اصحاب کلب %~% هست صورتها حبوب و مور قلب
# 24 زان شود عیسی سوی پاکان چرخ %~% بد قفس‌ها مختلف یک جنس فرخ
# 25 این قفس پیدا و آن فرخش نهان %~% بی‌قفس کش کی قفس باشد روان
# 26 ای خنک چشمی که عقلستش امیر %~% عاقبت‌بین باشد و حبر و قریر
# 27 فرق زشت و نغز از عقل آورید %~% نی ز چشمی کز سیه گفت و سپید
# 28 چشم غره شد به خضرای دمن %~% عقل گوید بر محک ماش زن
# 29 آفت مرغست چشم کام‌بین %~% مخلص مرغست عقل دام‌بین
# 30 دام دیگر بد که عقلش در نیافت %~% وحی غایب‌بین بدین سو زان شتافت
# 31 جنس و ناجنس از خرد دانی شناخت %~% سوی صورت‌ها نشاید زود تاخت
# 32 نیست جنسیت به صورت لی و لک %~% عیسی آمد در بشر جنس ملک
# 33 برکشیدش فوق این نیلی‌حصار %~% مرغ گردونی چو چغزش زاغ‌وار
PageV06P091
# 1 بود عبدالغوث هم‌جنس پری %~% چون پری نه سال در پنهان‌پری
# 2 شد زنش را نسل از شوی دگر %~% وآن یتیمانش ز مرگش در سمر
# 3 که مرورا گرگ زد یا ره‌زنی %~% یا فتاد اندر چهی یا مکمنی
# 4 جمله فرزندانش در اشغال مست %~% خود نگفتندی که بابایی بدست
# 5 بعد نه سال آمد او هم عاریه %~% گشت پیدا باز شد متواریه
# 6 یک مهی مهمان فرزندان خویش %~% بود و زان پس کس ندیدش رنگ بیش
# 7 برد هم جنسی پریانش چنان %~% که رباید روح را زخم سنان
# 8 چون بهشتی جنس جنت آمدست %~% هم ز جنسیت شود یزدان‌پرست
# 9 نه نبی فرمود جود و محمده %~% شاخ جنت دان به دنیا آمده
# 10 مهرها را جمله جنس مهر خوان %~% قهرها را جمله جنس قهر دان
# 11 لاابالی لا ابالی آورد %~% زانک جنس هم بوند اندر خرد
# 12 بود جنسیت در ادریس از نجوم %~% هشت سال او با زحل بد در قدوم
# 13 در مشارق در مغارب یار او %~% هم‌حدیث و محرم آثار او
# 14 بعد غیبت چونک آورد او قدوم %~% در زمین می‌گفت او درس نجوم
# 15 پیش او استارگان خوش صف زده %~% اختران در درس او حاضر شده
# 16 آنچنان که خلق آواز نجوم %~% می‌شنیدند از خصوص و از عموم
# 17 جذب جنسیت کشیده تا زمین %~% اختران را پیش او کرده مبین
# 18 هر یکی نام خود و احوال خود %~% باز گفته پیش او شرح رصد
# 19 چیست جنسیت یکی نوع نظر %~% که بدان یابند ره در هم‌دگر
# 20 آن نظر که کرد حق در وی نهان %~% چون نهد در تو تو گردی جنس آن
# 21 هر طرف چه می‌کشد تن را نظر %~% بی‌خبر را کی کشاند با خبر
# 22 چونک اندر مرد خوی زن نهد %~% او مخنث گردد و گان می‌دهد
# 23 چون نهد در زن خدا خوی نری %~% طالب زن گردد آن زن سعتری
# 24 چون نهد در تو صفات جبرئیل %~% هم‌چو فرخی بر هواجویی سبیل
# 25 منتظر بنهاده دیده در هوا %~% از زمین بیگانه عاشق بر سما
# 26 چون نهد در تو صفت‌های خری %~% صد پرت گر هست بر آخر پری
# 27 از پی صورت نیامد موش خوار %~% از خبیثی شد زبون موش‌خوار
# 28 طعمه‌جوی و خاین و ظلمت‌پرست %~% از پنیر و فستق و دوشاب مست
# 29 باز اشهب را چو باشد خوی موش %~% ننگ موشان باشد و عار وحوش
# 30 خوی آن هاروت و ماروت ای پسر %~% چون بگشت و دادشان خوی بشر
# 31 در فتادند از لنحن الصافون %~% در چه بابل ببسته سرنگون
# 32 لوح محفوظ از نظرشان دور شد %~% لوح ایشان ساحر و مسحور شد
# 33 پر همان و سر همان هیکل همان %~% موسیی بر عرش و فرعونی مهان
# 34 در پی خو باش و با خوش‌خو نشین %~% خوپذیری روغن گل را ببین
# 35 خاک گور از مرد هم یابد شرف %~% تا نهد بر گور او دل روی و کف
# 36 خاک از همسایگی جسم پاک %~% چون مشرف آمد و اقبال‌ناک
# 37 پس تو هم الجار ثم الدار گو %~% گر دلی داری برو دلدار جو
# 38 خاک او هم‌سیرت جان می‌شود %~% سرمه چشم عزیزان می‌شود
# 39 ای بسا در گور خفته خاک‌وار %~% به ز صد احیا به نفع و انتشار
# 40 سایه برده او و خاکش سایه‌مند %~% صد هزاران زنده در سایه ویند
PageV06P092
# 1 آن یکی درویش ز اطراف دیار %~% جانب تبریز آمد وامدار
# 2 نه هزارش وام بد از زر مگر %~% بود در تبریز بدرالدین عمر
# 3 محتسب بد او به دل بحر آمده %~% هر سر مویش یکی حاتم‌کده
# 4 حاتم ار بودی گدای او شدی %~% سر نهادی خاک پای او شدی
# 5 گر بدادی تشنه را بحری زلال %~% در کرم شرمنده بودی زان نوال
# 6 ور بکردی ذره‌ای را مشرقی %~% بودی آن در همتش نالایقی
# 7 بر امید او بیامد آن غریب %~% کو غریبان را بدی خویش و نسیب
# 8 با درش بود آن غریب آموخته %~% وام بی‌حد از عطایش توخته
# 9 هم به پشت آن کریم او وام کرد %~% که ببخششهاش واثق بود مرد
# 10 لا ابالی گشته زو و وام‌جو %~% بر امید قلزم اکرام‌خو
# 11 وام‌داران روترش او شادکام %~% هم‌چو گل خندان از آن روض الکرام
# 12 گرم شد پشتش ز خورشید عرب %~% چه غمستش از سبال بولهب
# 13 چونک دارد عهد و پیوند سحاب %~% کی دریغ آید ز سقایانش آب
# 14 ساحران واقف از دست خدا %~% کی نهند این دست و پا را دست و پا
# 15 روبهی که هست زان شیرانش پشت %~% بشکند کله پلنگان را به مشت
PageV06P093
# 1 چونک جعفر رفت سوی قلعه‌ای %~% قلعه پیش کام خشکش جرعه‌ای
# 2 یک سواره تاخت تا قلعه بکر %~% تا در قلعه ببستند از حذر
# 3 زهره نه کس را که پیش آید به جنگ %~% اهل کشتی را چه زهره با نهنگ
# 4 روی آورد آن ملک سوی وزیر %~% که چه چاره‌ست اندرین وقت ای مشیر
# 5 گفت آنک ترک گویی کبر و فن %~% پیش او آیی به شمشیر و کفن
# 6 گفت آخر نه یکی مردیست فرد %~% گفت منگر خوار در فردی مرد
# 7 چشم بگشا قلعه را بنگر نکو %~% هم‌چو سیمابست لرزان پیش او
# 8 شسته در زین آن‌چنان محکم‌پیست %~% گوییا شرقی و غربی با ویست
# 9 چند کس هم‌چون فدایی تاختند %~% خویشتن را پیش او انداختند
# 10 هر یکی را او بگرزی می‌فکند %~% سر نگوسار اندر اقدام سمند
# 11 داده بودش صنع حق جمعیتی %~% که همی‌زد یک تنه بر امتی
# 12 چشم من چون دید روی آن قباد %~% کثرت اعداد از چشمم فتاد
# 13 اختران بسیار و خورشید ار یکیست %~% پیش او بنیاد ایشان مندکیست
# 14 گر هزاران موش پیش آرند سر %~% گربه را نه ترس باشد نه حذر
# 15 کی به پیش آیند موشان ای فلان %~% نیست جمعیت درون جانشان
# 16 هست جمعیت به صورتها فشار %~% جمع معنی خواه هین از کردگار
# 17 نیست جمعیت ز بسیاری جسم %~% جسم را بر باد قایم دان چو اسم
# 18 در دل موش ار بدی جمعیتی %~% جمع گشتی چند موش از حمیتی
# 19 بر زدندی چون فدایی حمله‌ای %~% خویش را بر گربه بی‌مهله‌ای
# 20 آن یکی چشمش بکندی از ضراب %~% وان دگر گوشش دریدی هم به ناب
# 21 وان دگر سوراخ کردی پهلوش %~% از جماعت گم شدی بیرون شوش
# 22 لیک جمعیت ندارد جان موش %~% بجهد از جانش به بانگ گربه هوش
# 23 خشک گردد موش زان گربه عیار %~% گر بود اعداد موشان صد هزار
# 24 از رمه انبه چه غم قصاب را %~% انبهی هش چه بندد خواب را
# 25 مالک الملک است جمعیت دهد %~% شیر را تا بر گله گوران جهد
# 26 صد هزاران گور ده‌شاخ و دلیر %~% چون عدم باشند پیش صول شیر
# 27 مالک الملک است بدهد ملک حسن %~% یوسفی را تا بود چون ما مزن
# 28 در رخی بنهد شعاع اختری %~% که شود شاهی غلام دختری
# 29 بنهد اندر روی دیگر نور خود %~% که ببیند نیم‌شب هر نیک و بد
# 30 یوسف و موسی ز حق بردند نور %~% در رخ و رخسار و در ذات الصدور
# 31 روی موسی بارقی انگیخته %~% پیش رو او توبره آویخته
# 32 نور رویش آن‌چنان بردی بصر %~% که زمرد از دو دیده مار کر
# 33 او ز حق در خواسته تا توبره %~% گردد آن نور قوی را ساتره
# 34 توبره گفت از گلیمت ساز هین %~% کان لباس عارفی آمد امین
# 35 کان کسا از نور صبری یافتست %~% نور جان در تار و پودش تافتست
# 36 جز چنین خرقه نخواهد شد صوان %~% نور ما را بر نتابد غیر آن
# 37 کوه قاف ار پیش آید بهرسد %~% هم‌چو کوه طور نورش بر درد
# 38 از کمال قدرت ابدان رجال %~% یافت اندر نور بی‌چون احتمال
# 39 آنچ طورش بر نتابد ذره‌ای %~% قدرتش جا سازد از قاروره‌ای
# 40 گشت مشکات و زجاجی جای نور %~% که همی‌درد ز نور آن قاف و طور
# 41 جسمشان مشکات دان دلشان زجاج %~% تافته بر عرش و افلاک این سراج
# 42 نورشان حیران این نور آمده %~% چون ستاره زین ضحی فانی شده
# 43 زین حکایت کرد آن ختم رسل %~% از ملیک لا یزال و لم یزل
# 44 که نگنجیدم در افلاک و خلا %~% در عقول و در نفوس با علا
# 45 در دل مؤمن بگنجیدم چو ضیف %~% بی ز چون و بی چگونه بی ز کیف
# 46 تا به دلالی آن دل فوق و تحت %~% یابد از من پادشاهی‌ها و بخت
# 47 بی‌چنین آیینه از خوبی من %~% برنتابد نه زمین و نه زمن
# 48 بر دو کون اسپ ترحم تاختیم %~% پس عریض آیینه‌ای بر ساختیم
# 49 هر دمی زین آینه پنجاه عرس %~% بشنو آیینه ولی شرحش مپرس
# 50 حاصل این کزلبس خویشش پرده ساخت %~% که نفوذ آن قمر را می‌شناخت
# 51 گر بدی پرده ز غیر لبس او %~% پاره گشتی گر بدی کوه دوتو
# 52 ز آهنین دیوارها نافذ شدی %~% توبره با نور حق چه فن زدی
# 53 گشته بود آن توبره صاحب تفی %~% بود وقت شور خرقه عارفی
# 54 زان شود آتش رهین سوخته %~% کوست با آتش ز پیش آموخته
# 55 وز هوا و عشق آن نور رشاد %~% خود صفورا هر دو دیده باد داد
# 56 اولا بر بست یک چشم و بدید %~% نور روی او و آن چشمش پرید
# 57 بعد از آن صبرش نماند و آن دگر %~% بر گشاد و کرد خرج آن قمر
# 58 هم‌چنان مرد مجاهد نان دهد %~% چون برو زد نور طاعت جان دهد
# 59 پس زنی گفتش ز چشم عبهری %~% که ز دستت رفت حسرت می‌خوری
# 60 گفت حسرت می‌خورم که صد هزار %~% دیده بودی تا همی‌کردم نثار
# 61 روزن چشمم ز مه ویران شدست %~% لیک مه چون گنج در ویران نشست
# 62 کی گذارد گنج کین ویرانه‌ام %~% یاد آرد از رواق و خانه‌ام
# 63 نور روی یوسفی وقت عبور %~% می‌فتادی در شباک هر قصور
# 64 پس بگفتندی درون خانه در %~% یوسفست این سو به سیران و گذر
# 65 زانک بر دیوار دیدندی شعاع %~% فهم کردندی پس اصحاب بقاع
# 66 خانه‌ای را کش دریچه‌ست آن طرف %~% دارد از سیران آن یوسف شرف
# 67 هین دریچه سوی یوسف باز کن %~% وز شکافش فرجه‌ای آغاز کن
# 68 عشق‌ورزی آن دریچه کردنست %~% کز جمال دوست سینه روشنست
# 69 پس هماره روی معشوقه نگر %~% این به دست تست بشنو ای پدر
# 70 راه کن در اندرونها خویش را %~% دور کن ادراک غیراندیش را
# 71 کیمیا داری دوای پوست کن %~% دشمنان را زین صناعت دوست کن
# 72 چون شدی زیبا بدان زیبا رسی %~% که رهاند روح را از بی‌کسی
# 73 پرورش مر باغ جانها را نمش %~% زنده کرده مرده غم را دمش
# 74 نه همه ملک جهان دون دهد %~% صد هزاران ملک گوناگون دهد
# 75 بر سر ملک جمالش داد حق %~% ملکت تعبیر بی‌درس و سبق
# 76 ملکت حسنش سوی زندان کشید %~% ملکت علمش سوی کیوان کشید
# 77 شه غلام او شد از علم و هنر %~% ملک علم از ملک حسن استوده‌تر
PageV06P094
# 1 آن غریب ممتحن از بیم وام %~% در ره آمد سوی آن دارالسلام
# 2 شد سوی تبریز و کوی گلستان %~% خفته اومیدش فراز گل ستان
# 3 زد ز دارالملک تبریز سنی %~% بر امیدش روشنی بر روشنی
# 4 جانش خندان شد از آن روضه رجال %~% از نسیم یوسف و مصر وصال
# 5 گفت یا حادی انخ لی ناقتی %~% جا اسعادی و طارت فاقتی
# 6 ابرکی یا ناقتی طاب الامور %~% ان تبریزا مناخات الصدور
# 7 اسرحی یا ناقتی حول الریاض %~% ان تبریزا لنا نعم المفاض
# 8 ساربانا بار بگشا ز اشتران %~% شهر تبریزست و کوی گلستان
# 9 فر فردوسیست این پالیز را %~% شعشعه عرشیست این تبریز را
# 10 هر زمانی نور روح‌انگیز جان %~% از فراز عرش بر تبریزیان
# 11 چون وثاق محتسب جست آن غریب %~% خلق گفتندش که بگذشت آن حبیب
# 12 او پریر از دار دنیا نقل کرد %~% مرد و زن از واقعه او روی‌زرد
# 13 رفت آن طاوس عرشی سوی عرش %~% چون رسید از هاتفانش بوی عرش
# 14 سایه‌اش گرچه پناه خلق بود %~% در نوردید آفتابش زود زود
# 15 راند او کشتی ازین ساحل پریر %~% گشته بود آن خواجه زین غم‌خانه سیر
# 16 نعره‌ای زد مرد و بیهوش اوفتاد %~% گوییا او نیز در پی جان بداد
# 17 پس گلاب و آب بر رویش زدند %~% همرهان بر حالتش گریان شدند
# 18 تا به شب بی‌خویش بود و بعد از آن %~% نیم مرده بازگشت از غیب جان
PageV06P095
# 1 چون به هوش آمد بگفت ای کردگار %~% مجرمم بودم به خلق اومیدوار
# 2 گرچه خواجه بس سخاوت کرده بود %~% هیچ آن کفو عطای تو نبود
# 3 او کله بخشید و تو سر پر خرد %~% او قبا بخشید و تو بالا و قد
# 4 او زرم داد و تو دست زرشمار %~% او ستورم داد و تو عقل سوار
# 5 خواجه شمعم دادو تو چشم قریر %~% خواجه نقلم داد و تو طعمه‌پذیر
# 6 او وظیفه داد و تو عمر و حیات %~% وعده‌اش زر وعده تو طیبات
# 7 او وثاقم داد و تو چرخ و زمین %~% در وثاقت او و صد چون او سمین
# 8 زر از آن تست زر او نافرید %~% نان از آن تست نان از تش رسید
# 9 آن سخا و رحم هم تو دادیش %~% کز سخاوت می‌فزودی شادیش
# 10 من مرورا قبله خود ساختم %~% قبله‌ساز اصل را انداختم
# 11 ما کجا بودیم کان دیان دین %~% عقل می‌کارید اندر آب و طین
# 12 چون همی کرد از عدم گردون پدید %~% وین بساط خاک را می‌گسترید
# 13 ز اختران می‌ساخت او مصباح‌ها %~% وز طبایع قفل با مفتاح‌ها
# 14 ای بسا بنیادها پنهان و فاش %~% مضمر این سقف کرد و این فراش
# 15 آدم اصطرلاب اوصاف علوست %~% وصف آدم مظهر آیات اوست
# 16 هرچه در وی می‌نماید عکس اوست %~% هم‌چو عکس ماه اندر آب جوست
# 17 بر صطرلابش نقوش عنکبوت %~% بهر اوصاف ازل دارد ثبوت
# 18 تا ز چرخ غیب وز خورشید روح %~% عنکبوتش درس گوید از شروح
# 19 عنکبوت و این صطرلاب رشاد %~% بی‌منجم در کف عام اوفتاد
# 20 انبیا را داد حق تنجیم این %~% غیب را چشمی بباید غیب‌بین
# 21 در چه دنیا فتادند این قرون %~% عکس خود را دید هر یک چه درون
# 22 از برون دان آنچ در چاهت نمود %~% ورنه آن شیری که در چه شد فرود
# 23 برد خرگوشیش از ره کای فلان %~% در تگ چاهست آن شیر ژیان
# 24 در رو اندر چاه کین از وی بکش %~% چون ازو غالب‌تری سر بر کنش
# 25 آن مقلد سخره خرگوش شد %~% از خیال خویشتن پر جوش شد
# 26 او نگفت این نقش داد آب نیست %~% این به جز تقلیب آن قلاب نیست
# 27 تو هم از دشمن چو کینی می‌کشی %~% ای زبون شش غلط در هر ششی
# 28 آن عداوت اندرو عکس حقست %~% کز صفات قهر آنجا مشتقست
# 29 وآن گنه در وی ز جنس جرم تست %~% باید آن خو را ز طبع خویش شست
# 30 خلق زشتت اندرو رویت نمود %~% که ترا او صفحه آیینه بود
# 31 چونک قبح خویش دیدی ای حسن %~% اندر آیینه بر آیینه مزن
# 32 می‌زند بر آب استاره سنی %~% خاک تو بر عکس اختر می‌زنی
# 33 کین ستاره نحس در آب آمدست %~% تا کند او سعد ما را زیردست
# 34 خاک استیلا بریزی بر سرش %~% چونک پنداری ز شبهه اخترش
# 35 عکس پنهان گشت و اندر غیب راند %~% تو گمان بردی که آن اختر نماند
# 36 آن ستاره نحس هست اندر سما %~% هم بدان سو بایدش کردن دوا
# 37 بلک باید دل سوی بی‌سوی بست %~% نحس این سو عکس نحس بی‌سو است
# 38 داد داد حق شناس و بخششش %~% عکس آن دادست اندر پنج و شش
# 39 گر بود داد خسان افزون ز ریگ %~% تو بمیری وآن بماند مردریگ
# 40 عکس آخر چند پاید در نظر %~% اصل بینی پیشه کن ای کژنگر
# 41 حق چو بخشش کرد بر اهل نیاز %~% با عطا بخشیدشان عمر دراز
# 42 خالدین شد نعمت و منعم علیه %~% محیی الموتاست فاجتازوا الیه
# 43 داد حق با تو در آمیزد چو جان %~% آنچنان که آن تو باشی و تو آن
# 44 گر نماند اشتهای نان و آب %~% بدهدت بی این دو قوت مستطاب
# 45 فربهی گر رفت حق در لاغری %~% فربهی پنهانت بخشد آن سری
# 46 چون پری را قوت از بو می‌دهد %~% هر ملک را قوت جان او می‌دهد
# 47 جان چه باشد که تو سازی زو سند %~% حق به عشق خویش زنده‌ت می‌کند
# 48 زو حیات عشق خواه و جان مخواه %~% تو ازو آن رزق خواه و نان مخواه
# 49 خلق را چون آب دان صاف و زلال %~% اندر آن تابان صفات ذوالجلال
# 50 علمشان و عدلشان و لطفشان %~% چون ستاره چرخ در آب روان
# 51 پادشاهان مظهر شاهی حق %~% فاضلان مرآت آگاهی حق
# 52 قرنها بگذشت و این قرن نویست %~% ماه آن ماهست آب آن آب نیست
# 53 عدل آن عدلست و فضل آن فضل هم %~% لیک مستبدل شد آن قرن و امم
# 54 قرنها بر قرنها رفت ای همام %~% وین معانی بر قرار و بر دوام
# 55 آن مبدل شد درین جو چند بار %~% عکس ماه و عکس اختر بر قرار
# 56 پس بنااش نیست بر آب روان %~% بلک بر اقطار عرض آسمان
# 57 این صفتها چون نجوم معنویست %~% دانک بر چرخ معانی مستویست
# 58 خوب‌رویان آینه خوبی او %~% عشق ایشان عکس مطلوبی او
# 59 هم به اصل خود رود این خد و خال %~% دایما در آب کی ماند خیال
# 60 جمله تصویرات عکس آب جوست %~% چون بمالی چشم خود خود جمله اوست
# 61 باز عقلش گفت بگذار این حول %~% خل دوشابست و دوشابست خل
# 62 خواجه را چون غیر گفتی از قصور %~% شرم‌دار ای احول از شاه غیور
# 63 خواجه را که در گذشتست از اثیر %~% جنس این موشان تاریکی مگیر
# 64 خواجه جان بین مبین جسم گران %~% مغز بین او را مبینش استخوان
# 65 خواجه را از چشم ابلیس لعین %~% منگر و نسبت مکن او را به طین
# 66 همره خورشید را شب‌پر مخوان %~% آنک او مسجود شد ساجد مدان
# 67 عکس‌ها را ماند این و عکس نیست %~% در مثال عکس حق بنمودنیست
# 68 آفتابی دید او جامد نماند %~% روغن گل روغن کنجد نماند
# 69 چون مبدل گشته‌اند ابدال حق %~% نیستند از خلق بر گردان ورق
# 70 قبله وحدانیت دو چون بود %~% خاک مسجود ملایک چون شود
# 71 چون درین جو دیدعکس سیب مرد %~% دامنش را دید آن پر سیب کرد
# 72 آنچ در جو دید کی باشد خیال %~% چونک شد از دیدنش پر صد جوال
# 73 تن مبین و آن مکن کان بکم و صم %~% کذبوا بالحق لما جائهم
# 74 ما رمیت اذ رمیت احمد بدست %~% دیدن او دیدن خالق شدست
# 75 خدمت او خدمت حق کردنست %~% روز دیدن دیدن این روزنست
# 76 خاصه این روزن درخشان از خودست %~% نی ودیعه آفتاب و فرقدست
# 77 هم از آن خورشید زد بر روزنی %~% لیک از راه و سوی معهود نی
# 78 در میان شمس و این روزن رهی %~% هست روزنها نشد زو آگهی
# 79 تا اگر ابری بر آید چرخ‌پوش %~% اندرین روزن بود نورش به جوش
# 80 غیر راه این هوا و شش جهت %~% در میان روزن و خور مالفت
# 81 مدحت و تسبیح او تسبیح حق %~% میوه می‌روید ز عین این طبق
# 82 سیب روید زین سبد خوش لخت لخت %~% عیب نبود گر نهی نامش درخت
# 83 این سبد را تو درخت سیب خوان %~% که میان هر دو راه آمد نهان
# 84 آنچ روید از درخت بارور %~% زین سبد روید همان نوع از ثمر
# 85 پس سبد را تو درخت بخت بین %~% زیر سایه این سبد خوش می‌نشین
# 86 نان چو اطلاق آورد ای مهربان %~% نان چرا می‌گوییش محموده خوان
# 87 خاک ره چون چشم روشن کرد و جان %~% خاک او را سرمه بین و سرمه دان
# 88 چون ز روی این زمین تابد شروق %~% من چرا بالا کنم رو در عیوق
# 89 شد فنا هستش مخوان ای چشم‌شوخ %~% در چنین جو خشک کی ماند کلوخ
# 90 پیش این خورشید کی تابد هلال %~% با چنان رستم چه باشد زور زال
# 91 طالبست و غالبست آن کردگار %~% تا ز هستی‌ها بر آرد او دمار
# 92 دو مگو و دو مدان و دو مخوان %~% بنده را در خواجه خود محو دان
# 93 خواجه هم در نور خواجه‌آفرین %~% فانیست و مرده و مات و دفین
# 94 چون جدا بینی ز حق این خواجه را %~% گم کنی هم متن و هم دیباجه را
# 95 چشم و دل را هین گذاره کن ز طین %~% این یکی قبله‌ست دو قبله مبین
# 96 چون دو دیدی ماندی از هر دو طرف %~% آتشی در خف فتاد و رفت خف
PageV06P096
# 1 گر عمر نامی تو اندر شهر کاش %~% کس بنفروشد به صد دانگت لواش
# 2 چون به یک دکان بگفتی عمرم %~% این عمر را نان فروشید از کرم
# 3 او بگوید رو بدان دیگر دکان %~% زان یکی نان به کزین پنجاه نان
# 4 گر نبودی احول او اندر نظر %~% او بگفتی نیست دکانی دگر
# 5 پس ردی اشراق آن نااحولی %~% بر دل کاشی شدی عمر علی
# 6 این ازینجا گوید آن خباز را %~% این عمر را نان فروش ای نانبا
# 7 چون شنید او هم عمر نان در کشید %~% پس فرستادت به دکان بعید
# 8 کین عمر را نان ده ای انباز من %~% راز یعنی فهم کن ز آواز من
# 9 او همت زان سو حواله می‌کند %~% هین عمر آمد که تا بر نان زند
# 10 چون به یک دکان عمر بودی برو %~% در همه کاشان ز نان محروم شو
# 11 ور به یک دکان علی گفتی بگیر %~% نان ازینجا بی‌حواله و بی‌زحیر
# 12 احول دو بین چو بی‌بر شد ز نوش %~% احول ده بینی ای مادر فروش
# 13 اندرین کاشان خاک از احولی %~% چون عمر می‌گرد چو نبوی علی
# 14 هست احول را درین ویرانه دیر %~% گوشه گوشه نقل نو ای ثم خیر
# 15 ور دو چشم حق‌شناس آمد ترا %~% دوست پر بین عرصه هر دو سرا
# 16 وا رهیدی از حواله جا به جا %~% اندرین کاشان پر خوف و رجا
# 17 اندرین جو غنچه دیدی یا شجر %~% هم‌چو هر جو تو خیالش ظن مبر
# 18 که ترا از عین این عکس نقوش %~% حق حقیقت گردد و میوه‌فروش
# 19 چشم ازین آب از حول حر می‌شود %~% عکس می‌بیند سد پر می‌شود
# 20 پس به معنی باغ باشد این نه آب %~% پس مشو عریان چو بلقیس از حباب
# 21 بار گوناگونست بر پشت خران %~% هین به یک چون این خران را تو مران
# 22 بر یکی خر بار لعل و گوهرست %~% بر یکی خر بار سنگ و مرمرست
# 23 بر همه جوها تو این حکمت مران %~% اندرین جو ماه بین عکسش مخوان
# 24 آب خضرست این نه آب دام و دد %~% هر چه اندر روی نماید حق بود
# 25 زین تگ جو ماه گوید من مهم %~% من نه عکسم هم‌حدیث و هم‌رهم
# 26 اندرین جو آنچ بر بالاست هست %~% خواه بالا خواه در وی دار دست
# 27 از دگر جوها مگیر این جوی را %~% ماه دان این پرتو مه‌روی را
# 28 این سخن پایان ندارد آن غریب %~% بس گریست از درد خواجه شد کئیب
PageV06P097
# 1 واقعه آن وام او مشهور شد %~% پای مرد از درد او رنجور شد
# 2 از پی توزیع گرد شهر گشت %~% از طمع می‌گفت هر جا سرگذشت
# 3 هیچ ناورد از ره کدیه به دست %~% غیر صد دینار آن کدیه‌پرست
# 4 پای مرد آمد بدو دستش گرفت %~% شد بگور آن کریم بس شگفت
# 5 گفت چون توفیق یابد بنده‌ای %~% که کند مهمانی فرخنده‌ای
# 6 مال خود ایثار راه او کند %~% جاه خود ایثار جاه او کند
# 7 شکر او شکر خدا باشد یقین %~% چون به احسان کرد توفیقش قرین
# 8 ترک شکرش ترک شکر حق بود %~% حق او لا شک به حق ملحق بود
# 9 شکر می‌کن مر خدا را در نعم %~% نیز می‌کن شکر و ذکر خواجه هم
# 10 رحمت مادر اگر چه از خداست %~% خدمت او هم فریضه‌ست و سزاست
# 11 زین سبب فرمود حق صلوا علیه %~% که محمد بود محتال الیه
# 12 در قیامت بنده را گوید خدا %~% هین چه کردی آنچ دادم من ترا
# 13 گوید ای رب شکر تو کردم به جان %~% چون ز تو بود اصل آن روزی و نان
# 14 گویدش حق نه نکردی شکر من %~% چون نکردی شکر آن اکرام‌فن
# 15 بر کریمی کرده‌ای ظلم و ستم %~% نه ز دست او رسیدت نعمتم
# 16 چون به گور آن ولی‌نعمت رسید %~% گشت گریان زار و آمد در نشید
# 17 گفت ای پشت و پناه هر نبیل %~% مرتجی و غوث ابنا السبیل
# 18 ای غم ارزاق ما بر خاطرت %~% ای چو رزق عام احسان و برت
# 19 ای فقیران را عشیره و والدین %~% در خراج و خرج و در ایفا دین
# 20 ای چو بحر از بهر نزدیکان گهر %~% داده و تحفه سوی دوران مطر
# 21 پشت ما گرم از تو بود ای آفتاب %~% رونق هر قصر و گنج هر خراب
# 22 ای در ابرویت ندیده کس گره %~% ای چو میکائیل راد و رزق‌ده
# 23 ای دلت پیوسته با دریای غیب %~% ای به قاف مکرمت عنقای غیب
# 24 یاد ناورده که از مالم چه رفت %~% سقف قصد همتت هرگز نکفت
# 25 ای من و صد هم‌چو من در ماه و سال %~% مر ترا چون نسل تو گشته عیال
# 26 نقد ما و جنس ما و رخت ما %~% نام ما و فخر ما و بخت ما
# 27 تو نمردی ناز و بخت ما بمرد %~% عیش ما و رزق مستوفی بمرد
# 28 واحد کالالف در رزم و کرم %~% صد چو حاتم گاه ایثار نعم
# 29 حاتم ار مرده به مرده می‌دهد %~% گردگان‌های شمرده می‌دهد
# 30 تو حیاتی می‌دهی در هر نفس %~% کز نفیسی می‌نگنجد در نفس
# 31 تو حیاتی می‌دهی بس پایدار %~% نقد زر بی‌کساد و بی‌شمار
# 32 وارثی نا بوده یک خوی ترا %~% ای فلک سجده کنان کوی ترا
# 33 خلق را از گرگ غم لطفت شبان %~% چون کلیم الله شبان مهربان
# 34 گوسفندی از کلیم الله گریخت %~% پای موسی آبله شد نعل ریخت
# 35 در پی او تا به شب در جست و جو %~% وان رمه غایب شده از چشم او
# 36 گوسفند از ماندگی شد سست و ماند %~% پس کلیم الله گرد از وی فشاند
# 37 کف همی‌مالید بر پشت و سرش %~% می‌نواخت از مهر هم‌چون مادرش
# 38 نیم ذره طیرگی و خشم نی %~% غیر مهر و رحم و آب چشم نی
# 39 گفت گیرم بر منت رحمی نبود %~% طبع تو بر خود چرا استم نمود
# 40 با ملایک گفت یزدان آن زمان %~% که نبوت را نمی‌زیبد فلان
# 41 مصطفی فرمود خود که هر نبی %~% کرد چوپانیش برنا یا صبی
# 42 بی‌شبانی کردن و آن امتحان %~% حق ندادش پیشوایی جهان
# 43 گفت سایل هم تو نیز ای پهلوان %~% گفت من هم بوده‌ام دهری شبان
# 44 تا شود پیدا وقار و صبرشان %~% کردشان پیش از نبوت حق شبان
# 45 هر امیری کو شبانی بشر %~% آن‌چنان آرد که باشد متمر
# 46 حلم موسی‌وار اندر رعی خود %~% او به جا آرد به تدبیر و خرد
# 47 لاجرم حقش دهد چوپانیی %~% بر فراز چرخ مه روحانیی
# 48 آنچنان که انبیا را زین رعا %~% بر کشید و داد رعی اصفیا
# 49 خواجه باری تو درین چوپانیت %~% کردی آنچ کور گردد شانیت
# 50 دانم آنجا در مکافات ایزدت %~% سروری جاودانه بخشدت
# 51 بر امید کف چون دریای تو %~% بر وظیفه دادن و ایفای تو
# 52 وام کردم نه هزار از زر گزاف %~% تو کجایی تا شود این درد صاف
# 53 تو کجایی تا که خندان چون چمن %~% گویی بستان آن و ده چندان ز من
# 54 تو کجایی تا مرا خندان کنی %~% لطف و احسان چون خداوندان کنی
# 55 تو کجایی تا بری در مخزنم %~% تا کنی از وام و فاقه آمنم
# 56 من همی‌گویم بس و تو مفضلم %~% گفته کین هم گیر از بهر دلم
# 57 چون همی‌گنجد جهانی زیر طین %~% چون بگنجد آسمانی در زمین
# 58 حاش لله تو برونی زین جهان %~% هم به وقت زندگی هم این زمان
# 59 در هوای غیب مرغی می‌پرد %~% سایه او بر زمینی می‌زند
# 60 جسم سایه سایه سایه دلست %~% جسم کی اندر خور پایه دلست
# 61 مرد خفته روح او چون آفتاب %~% در فلک تابان و تن در جامه خواب
# 62 جان نهان اندر خلا هم‌چون سجاف %~% تن تقلب می‌کند زیر لحاف
# 63 روح چون من امر ربی مختفیست %~% هر مثالی که بگویم منتفیست
# 64 ای عجب کو لعل شکربار تو %~% وان جوابات خوش و اسرار تو
# 65 ای عجب کو آن عقیق قندخا %~% آن کلید قفل مشکل‌های ما
# 66 ای عجب کو آن دم چون ذوالفقار %~% آنک کردی عقل‌ها را بی‌قرار
# 67 چند هم‌چون فاخته کاشانه‌جو %~% کو و کو و کو و کو و کو و کو
# 68 کو همان‌جا که صفات رحمتست %~% قدرتست و نزهتست و فطنتست
# 69 کو همان‌جا که دل و اندیشه‌اش %~% دایم آن‌جا بد چو شیر و بیشه‌اش
# 70 کو همان‌جا که امید مرد و زن %~% می‌رود در وقت اندوه و حزن
# 71 کو همان‌جا که به وقت علتی %~% چشم پرد بر امید صحتی
# 72 آن طرف که بهر دفع زشتیی %~% باد جویی بهر کشت و کشتیی
# 73 آن طرف که دل اشارت می‌کند %~% چون زبان یا هو عبارت می‌کند
# 74 او مع‌الله است بی کو کو همی %~% کاش جولاهانه ماکو گفتمی
# 75 عقل ما کو تا ببیند غرب و شرق %~% روح‌ها را می‌زند صد گونه برق
# 76 جزر و مدش بد به بحری در زبد %~% منتهی شد جزر و باقی ماند مد
# 77 نه هزارم وام و من بی دست‌رس %~% هست صد دینار ازین توزیع و بس
# 78 حق کشیدت ماندم در کش‌مکش %~% می‌روم نومید ای خاک تو خوش
# 79 همتی می‌دار در پر حسرتت %~% ای همایون روی و دست و همتت
# 80 آمدم بر چشمه و اصل عیون %~% یافتم در وی به جای آب خون
# 81 چرخ آن چرخست آن مهتاب نیست %~% جوی آن جویست آب آن آب نیست
# 82 محسنان هستند کو آن مستطاب %~% اختران هستند کو آن آفتاب
# 83 تو شدی سوی خدا ای محترم %~% پس به سوی حق روم من نیز هم
# 84 مجمع و پای علم ماوی القرون %~% هست حق کل لدینا محضرون
# 85 نقش‌ها گر بی‌خبر گر با خبر %~% در کف نقاش باشد محتصر
# 86 دم به دم در صفحه اندیشه‌شان %~% ثبت و محوی می‌کند آن بی‌نشان
# 87 خشم می‌آرد رضا را می‌برد %~% بخل می‌آرد سخا را می‌برد
# 88 نیم لحظه مدرکاتم شام و غدو %~% هیچ خالی نیست زین اثبات و محو
# 89 کوزه‌گر با کوزه باشد کارساز %~% کوزه از خود کی شود پهن و دراز
# 90 چوب در دست دروگر معتکف %~% ورنه چون گردد بریده و مؤتلف
# 91 جامه اندر دست خیاطی بود %~% ورنه از خود چون بدوزد یا درد
# 92 مشک با سقا بود ای منتهی %~% ورنه از خود چون شود پر یا تهی
# 93 هر دمی پر می‌شوی تی می‌شوی %~% پس بدانک در کف صنع ویی
# 94 چشم‌بند از چشم روزی کی رود %~% صنع از صانع چه سان شیدا شود
# 95 چشم‌داری تو به چشم خود نگر %~% منگر از چشم سفیهی بی‌خبر
# 96 گوش داری تو به گوش خود شنو %~% گوش گولان را چرا باشی گرو
# 97 بی ز تقلیدی نظر را پیشه کن %~% هم برای عقل خود اندیشه کن
PageV06P098
# 1 بود امیری را یکی اسپی گزین %~% در گله سلطان نبودش یک قرین
# 2 او سواره گشت در موکب به گاه %~% ناگهان دید اسپ را خوارزمشاه
# 3 چشم شه را فر و رنگ او ربود %~% تا به رجعت چشم شه با اسپ بود
# 4 بر هر آن عضوش که افکندی نظر %~% هر یکش خوشتر نمودی زان دگر
# 5 غیر چستی و گشی و روحنت %~% حق برو افکنده بد نادر صفت
# 6 پس تجسس کرد عقل پادشاه %~% کین چه باشد که زند بر عقل راه
# 7 چشم من پرست و سیرست و غنی %~% از دو صد خورشید دارد روشنی
# 8 ای رخ شاهان بر من بیذقی %~% نیم اسپم در رباید بی حقی
# 9 جادوی کردست جادو آفرین %~% جذبه باشد آن نه خاصیات این
# 10 فاتحه خواند و بسی لا حول کرد %~% فاتحه‌ش در سینه می‌افزود درد
# 11 زانک او را فاتحه خود می‌کشید %~% فاتحه در جر و دفع آمد وحید
# 12 گر نماید غیر هم تمویه اوست %~% ور رود غیر از نظر تنبیه اوست
# 13 پس یقین گشتش که جذبه زان سریست %~% کار حق هر لحظه نادر آوریست
# 14 اسپ سنگین گاو سنگین ز ابتلا %~% می‌شود مسجود از مکر خدا
# 15 پیش کافر نیست بت را ثانیی %~% نیست بت را فر و نه روحانیی
# 16 چست آن جاذب نهان اندر نهان %~% در جهان تابیده از دیگر جهان
# 17 عقل محجوبست و جان هم زین کمین %~% من نمی‌بینم تو می‌توانی ببین
# 18 چونک خوارمشه ز سیران باز گشت %~% با خواص ملک خود هم‌راز گشت
# 19 پس به سرهنگان بفرمود آن زمان %~% تا بیارند اسپ را زان خاندان
# 20 هم‌چو آتش در رسیدند آن گروه %~% هم‌چو پشمی گشت امیر هم‌چو کوه
# 21 جانش از درد و غبین تا لب رسید %~% جز عمادالملک زنهاری ندید
# 22 که عمادالملک بد پای علم %~% بهر هر مظلوم و هر مقتول غم
# 23 محترم‌تر خود نبد زو سروری %~% پیش سلطان بود چون پیغامبری
# 24 بی‌طمع بود او اصیل و پارسا %~% رایض و شب‌خیز و حاتم در سخا
# 25 بس همایون‌رای و با تدبیر و راد %~% آزموده رای او در هر مراد
# 26 هم به بذل جان سخی و هم به مال %~% طالب خورشید غیب او چون هلال
# 27 در امیری او غریب و محتبس %~% در صفات فقر وخلت ملتبس
# 28 بوده هر محتاج را هم‌چون پدر %~% پیش سلطان شافع و دفع ضرر
# 29 مر بدان را ستر چون حلم خدا %~% خلق او بر عکس خلقان و جدا
# 30 بارها می‌شد به سوی کوه فرد %~% شاه با صد لابه او را دفع کرد
# 31 هر دم ار صد جرم را شافع شدی %~% چشم سلطان را ازو شرم آمدی
# 32 رفت او پیش عماد الملک راد %~% سر برهنه کرد و بر خاک اوفتاد
# 33 که حرم با هر چه دارم گو بگیر %~% تا بگیرد حاصلم را هر مغیر
# 34 این یکی اسپست جانم رهن اوست %~% گر برد مردم یقین ای خیردوست
# 35 گر برد این اسپ را از دست من %~% من یقین دانم نخواهم زیستن
# 36 چون خدا پیوستگیی داده است %~% بر سرم مال ای مسیحا زود دست
# 37 از زن و زر و عقارم صبر هست %~% این تکلف نیست نی تزویریست
# 38 اندرین گر می‌نداری باورم %~% امتحان کن امتحان گفت و قدم
# 39 آن عمادالملک گریان چشم‌مال %~% پیش سلطان در دوید آشفته‌حال
# 40 لب ببست و پیش سلطان ایستاد %~% راز گویان با خدا رب العباد
# 41 ایستاده راز سلطان می‌شنید %~% واندرون اندیشه‌اش این می‌تنید
# 42 کای خداگر آن جوان کژ رفت راه %~% که نشاید ساختن جز تو پناه
# 43 تو از آن خود بکن از وی مگیر %~% گرچه او خواهد خلاص از هر اسیر
# 44 زانک محتاجند این خلقان همه %~% از گدایی گیر تا سلطان همه
# 45 با حضور آفتاب با کمال %~% رهنمایی جستن از شمع و ذبال
# 46 با حضور آفتاب خوش‌مساغ %~% روشنایی جستن از شمع و چراغ
# 47 بی‌گمان ترک ادب باشد ز ما %~% کفر نعمت باشد و فعل هوا
# 48 لیک اغلب هوش‌ها در افتکار %~% هم‌چو خفاشند ظلمت دوستدار
# 49 در شب ار خفاش کرمی می‌خورد %~% کرم را خورشید جان می‌پرورد
# 50 در شب ار خفاش از کرمیست مست %~% کرم از خورشید جنبنده شدست
# 51 آفتابی که ضیا زو می‌زهد %~% دشمن خود را نواله می‌دهد
# 52 لیک شهبازی که او خفاش نیست %~% چشم بازش راست‌بین و روشنیست
# 53 گر به شب جوید چو خفاش او نمو %~% در ادب خورشید مالد گوش او
# 54 گویدش گیرم که آن خفاش لد %~% علتی دارد ترا باری چه شد
# 55 مالشت بدهم به زجر از اکتیاب %~% تا نتابی سر دگر از آفتاب
PageV06P099
# 1 آنچنان که یوسف از زندانیی %~% با نیازی خاضعی سعدانیی
# 2 خواست یاری گفت چون بیرون روی %~% پیش شه گردد امورت مستوی
# 3 یاد من کن پیش تخت آن عزیز %~% تا مرا هم وا خرد زین حبس نیز
# 4 کی دهد زندانیی در اقتناص %~% مرد زندانی دیگر را خلاص
# 5 اهل دنیا جملگان زندانیند %~% انتظار مرگ دار فانیند
# 6 جز مگر نادر یکی فردانیی %~% تن بزندان جان او کیوانیی
# 7 پس جزای آنک دید او را معین %~% ماند یوسف حبس در بضع سنین
# 8 یاد یوسف دیو از عقلش سترد %~% وز دلش دیو آن سخن از یاد برد
# 9 زین گنه کامد از آن نیکوخصال %~% ماند در زندان ز داور چند سال
# 10 که چه تقصیر آمد از خورشید داد %~% تا تو چون خفاش افتی در سواد
# 11 هین چه تقصیر آمد از بحر و سحاب %~% تا تو یاری خواهی از ریگ و سراب
# 12 عام اگر خفاش طبعند و مجاز %~% یوسفا داری تو آخر چشم باز
# 13 گر خفاشی رفت در کور و کبود %~% باز سلطان دیده را باری چه بود
# 14 پس ادب کردش بدین جرم اوستاد %~% که مساز از چوب پوسیده عماد
# 15 لیک یوسف را به خود مشغول کرد %~% تا نیاید در دلش زان حبس درد
# 16 آن‌چنانش انس و مستی داد حق %~% که نه زندان ماند پیشش نه غسق
# 17 نیست زندانی وحش‌تر از رحم %~% ناخوش و تاریک و پرخون و وخم
# 18 چون گشادت حق دریچه سوی خویش %~% در رحم هر دم فزاید تنت بیش
# 19 اندر آن زندان ز ذوق بی‌قیاس %~% خوش شکفت از غرس جسم تو حواس
# 20 زان رحم بیرون شدن بر تو درشت %~% می‌گریزی از زهارش سوی پشت
# 21 راه لذت از درون دان نه از برون %~% ابلهی دان جستن قصر و حصون
# 22 آن یکی در کنج مسجد مست و شاد %~% وآن دگر در باغ ترش و بی‌مراد
# 23 قصر چیزی نیست ویران کن بدن %~% گنج در ویرانیست ای میر من
# 24 این نمی‌بینی که در بزم شراب %~% مست آنگه خوش شود کو شد خراب
# 25 گرچه پر نقش است خانه بر کنش %~% گنج جو و از گنج آبادان کنش
# 26 خانه پر نقش تصویر و خیال %~% وین صور چون پرده بر گنج وصال
# 27 پرتو گنجست و تابش‌های زر %~% که درین سینه همی‌جوشد صور
# 28 هم ز لطف و عکس آب با شرف %~% پرده شد بر روی آب اجزای کف
# 29 هم ز لطف و جوش جان با ثمن %~% پرده‌ای بر روی جان شد شخص تن
# 30 پس مثل بشنو که در افواه خاست %~% که اینچ بر ماست ای برادر هم ز ماست
# 31 زین حجاب این تشنگان کف‌پرست %~% ز آب صافی اوفتاده دوردست
# 32 آفتابا با چو تو قبله و امام %~% شب‌پرستی و خفاشی می‌کنیم
# 33 سوی خود کن این خفاشان را مطار %~% زین خفاشیشان بخر ای مستجار
# 34 این جوان زین جرم ضالست و مغیر %~% که بمن آمد ولی او را مگیر
# 35 در عماد الملک این اندیشه‌ها %~% گشته جوشان چون اسد در بیشه‌ها
# 36 ایستاده پیش سلطان ظاهرش %~% در ریاض غیب جان طایرش
# 37 چون ملایک او به اقلیم الست %~% هر دمی می‌شد به شرب تازه مست
# 38 اندرون سور و برون چون پر غمی %~% در تن هم‌چون لحد خوش عالمی
# 39 او درین حیرت بد و در انتظار %~% تا چه پیدا آید از غیب و سرار
# 40 اسپ را اندر کشیدند آن زمان %~% پیش خوارمشاه سرهنگان کشان
# 41 الحق اندر زیر این چرخ کبود %~% آن‌چنان کره به قد و تگ نبود
# 42 می‌ربودی رنگ او هر دیده را %~% مرحب آن از برق و مه زاییده را
# 43 هم‌چو مه هم‌چون عطارد تیزرو %~% گوییی صرصر علف بودش نه جو
# 44 ماه عرصه آسمان را در شبی %~% می‌برد اندر مسیر و مذهبی
# 45 چون به یک شب مه برید ابراج را %~% از چه منکر می‌شوی معراج را
# 46 صد چو ماهست آن عجب در یتیم %~% که به یک ایما او شد مه دو نیم
# 47 آن عجب کو در شکاف مه نمود %~% هم به قدر ضعف حس خلق بود
# 48 کار و بار انبیا و مرسلون %~% هست از افلاک و اخترها برون
# 49 تو برون رو هم ز افلاک و دوار %~% وانگهان نظاره کن آن کار و بار
# 50 در میان بیضه‌ای چون فرخ‌ها %~% نشنوی تسبیح مرغان هوا
# 51 معجزات این‌جا نخواهد شرح گشت %~% ز اسپ و خوارمشاه گو و سرگذشت
# 52 آفتاب لطف حق بر هر چه تافت %~% از سگ و از اسپ فر کهف یافت
# 53 تاب لطفش را تو یکسان هم مدان %~% سنگ را و لعل را داد او نشان
# 54 لعل را زان هست گنج مقتبس %~% سنگ را گرمی و تابانی و بس
# 55 آنک بر دیوار افتد آفتاب %~% آن‌چنان نبود کز آب و اضطراب
# 56 چون دمی حیران شد از وی شاه فرد %~% روی خود سوی عماد الملک کرد
# 57 کای اچی بس خوب اسپی نیست این %~% از بهشتست این مگر نه از زمین
# 58 پس عماد الملک گفتش ای خدیو %~% چون فرشته گردد از میل تو دیو
# 59 در نظر آنچ آوری گردید نیک %~% بس گش و رعناست این مرکب ولیک
# 60 هست ناقص آن سر اندر پیکرش %~% چون سر گاوست گویی آن سرش
# 61 در دل خوارمشه این دم کار کرد %~% اسپ را در منظر شه خوار کرد
# 62 چون غرض دلاله گشت و واصفی %~% از سه گز کرباس یابی یوسفی
# 63 چونک هنگام فراق جان شود %~% دیو دلال در ایمان شود
# 64 پس فروشد ابله ایمان را شتاب %~% اندر آن تنگی به یک ابریق آب
# 65 وان خیالی باشد و ابریق نی %~% قصد آن دلال جز تخریق نی
# 66 این زمان که تو صحیح و فربهی %~% صدق را بهر خیالی می‌دهی
# 67 می‌فروشی هر زمانی در کان %~% هم‌چو طفلی می‌ستانی گردگان
# 68 پس در آن رنجوری روز اجل %~% نیست نادر گر بود اینت عمل
# 69 در خیالت صورتی جوشیده‌ای %~% هم‌چو جوزی وقت دق پوسیده‌ای
# 70 هست از آغاز چون بدر آن خیال %~% لیک آخر می‌شود هم‌چون هلال
# 71 گر تو اول بنگری چون آخرش %~% فارغ آیی از فریب فاترش
# 72 جوز پوسیده‌ست دنیا ای امین %~% امتحانش کم کن از دورش ببین
# 73 شاه دید آن اسپ را با چشم حال %~% وآن عمادالملک با چشم مل
# 74 چشم شه دو گز همی دید از لغز %~% چشم آن پایان‌نگر پنجاه گز
# 75 آن چه سرمه‌ست آنک یزدان می‌کشد %~% کز پس صد پرده بیند جان رشد
# 76 چشم مهتر چون به آخر بود جفت %~% پس بدان دیده جهان را جیفه گفت
# 77 زین یکی ذمش که بشنود او وحسپ %~% پس فسرد اندر دل شه مهر اسپ
# 78 چشم خود بگذاشت و چشم او گزید %~% هوش خود بگذاشت و قول او شنید
# 79 این بهانه بود و آن دیان فرد %~% از نیاز آن در دل شه سرد کرد
# 80 در ببست از حسن او پیش بصر %~% آن سخن بد در میان چون بانگ در
# 81 پرده کرد آن نکته را بر چشم شه %~% که از آن پرده نماید مه سیه
# 82 پاک بنایی که بر سازد حصون %~% در جهان غیب از گفت و فسون
# 83 بانگ در دان گفت را از قصر راز %~% تا که بانگ وا شدست این یا فراز
# 84 بانگ در محسوس و در از حس برون %~% تبصرون این بانگ و در لا تبصرون
# 85 چنگ حکمت چونک خوش‌آواز شد %~% تا چه در از روض جنت باز شد
# 86 بانگ گفت بد چو دروا می‌شود %~% از سقر تا خود چه در وا می‌شود
# 87 بانگ در بشنو چو دوری از درش %~% ای خنک او را که وا شد منظرش
# 88 چون تو می‌بینی که نیکی می‌کنی %~% بر حیات و راحتی بر می‌زنی
# 89 چونک تقصیر و فسادی می‌رود %~% آن حیات و ذوق پنهان می‌شود
# 90 دید خود مگذار از دید خسان %~% که به مردارت کشند این کرکسان
# 91 چشم چون نرگس فروبندی که چی %~% هین عصاام کش که کورم ای اچی
# 92 وان عصاکش که گزیدی در سفر %~% خود ببینی باشد از تو کورتر
# 93 دست کورانه به حبل الله زن %~% جز بر امر و نهی یزدانی متن
# 94 چیست حبل‌الله رها کردن هوا %~% کین هوا شد صرصری مر عاد را
# 95 خلق در زندان نشسته از هواست %~% مرغ را پرها ببسته از هواست
# 96 ماهی اندر تابه گرم از هواست %~% رفته از مستوریان شرم از هواست
# 97 خشم شحنه شعله نار از هواست %~% چارمیخ و هیبت دار از هواست
# 98 شحنه اجسام دیدی بر زمین %~% شحنه احکام جان را هم ببین
# 99 روح را در غیب خود اشکنجه‌هاست %~% لیک تا نجهی شکنجه در خفاست
# 100 چون رهیدی بینی اشکنجه و دمار %~% زانک ضد از ضد گردد آشکار
# 101 آنک در چه زاد و در آب سیاه %~% او چه داند لطف دشت و رنج چاه
# 102 چون رها کردی هوا از بیم حق %~% در رسد سغراق از تسنیم حق
# 103 لا تطرق فی هواک سل سبیل %~% من جناب الله نحو السلسبیل
# 104 لا تکن طوع الهوی مثل الحشیش %~% ان ظل العرش اولی من عریش
# 105 گفت سلطان اسپ را وا پس برید %~% زودتر زین مظلمه بازم خرید
# 106 با دل خود شه نفرمود این قدر %~% شیر را مفریب زین راس البقر
# 107 پای گاو اندر میان آری ز داو %~% رو ندوزد حق بر اسپی شاخ گاو
# 108 بس مناسب صنعتست این شهره زاو %~% کی نهد بر جسم اسپ او عضو گاو
# 109 زاو ابدان را مناسب ساخته %~% قصرهای منتقل پرداخته
# 110 در میان قصرها تخریج‌ها %~% از سوی این سوی آن صهریج‌ها
# 111 وز درونشان عالمی بی‌منتها %~% در میان خرگهی چندین فضا
# 112 گه چو کابوسی نماید ماه را %~% گه نماید روضه قعر چاه را
# 113 قبض و بسط چشم دل از ذوالجلال %~% دم به دم چون می‌کند سحر حلال
# 114 زین سبب درخواست از حق مصطفی %~% زشت را هم زشت و حق را حق‌نما
# 115 تا به آخر چون بگردانی ورق %~% از پشیمانی نه افتم در قلق
# 116 مکر که کرد آن عماد الملک فرد %~% مالک الملکش بدان ارشاد کرد
# 117 مکر حق سرچشمه این مکرهاست %~% قلب بین اصبعین کبریاست
# 118 آنک سازد در دلت مکر و قیاس %~% آتشی داند زدن اندر پلاس
PageV06P100
# 1 بی‌نهایت آمد این خوش سرگذشت %~% چون غریب از گور خواجه باز گشت
# 2 پای مردش سوی خانه خویش برد %~% مهر صد دینار را فا او سپرد
# 3 لوتش آورد و حکایت‌هاش گفت %~% کز امید اندر دلش صد گل شکفت
# 4 آنچ بعد العسر یسر او دیده بود %~% با غریب از قصه آن لب گشود
# 5 نیم‌شب بگذشت و افسانه کنان %~% خوابشان انداخت تا مرعای جان
# 6 دید پامرد آن همایون خواجه را %~% اندر آن شب خواب بر صدر سرا
# 7 خواجه گفت ای پای‌مرد با نمک %~% آنچ گفتی من شنیدم یک به یک
# 8 لیک پاسخ دادنم فرمان نبود %~% بی‌اشارت لب نیارستم گشود
# 9 ما چو واقف گشته‌ایم از چون و چند %~% مهر با لب‌های ما بنهاده‌اند
# 10 تا نگردد رازهای غیب فاش %~% تا نگردد منهدم عیش و معاش
# 11 تا ندرد پرده غفلت تمام %~% تا نماند دیگ محنت نیم‌خام
# 12 ما همه گوشیم کر شد نقش گوش %~% ما همه نطقیم لیکن لب خموش
# 13 هر چه ما دادیم دیدیم این زمان %~% این جهان پرده‌ست و عینست آن جهان
# 14 روز کشتن روز پنهان کردنست %~% تخم در خاکی پریشان کردنست
# 15 وقت بدرودن گه منجل زدن %~% روز پاداش آمد و پیدا شدن
PageV06P101
# 1 بشنو اکنون داد مهمان جدید %~% من همی دیدم که او خواهد رسید
# 2 من شنوده بودم از وامش خبر %~% بسته بهر او دو سه پاره گهر
# 3 که وفای وام او هستند و بیش %~% تا که ضیفم را نگردد سینه ریش
# 4 وام دارد از ذهب او نه هزار %~% وام را از بعض این گو بر گزار
# 5 فضله ماند زین بسی گو خرج کن %~% در دعایی گو مرا هم درج کن
# 6 خواستم تا آن به دست خود دهم %~% در فلان دفتر نوشتست این قسم
# 7 خود اجل مهلت ندادم تا که من %~% خفیه بسپارم بدو در عدن
# 8 لعل و یاقوتست بهر وام او %~% در خنوری و نبشته نام او
# 9 در فلان طاقیش مدفون کرده‌ام %~% من غم آن یار پیشین خورده‌ام
# 10 قیمت آن را نداند جز ملوک %~% فاجتهد بالبیع ان لا یخدعوک
# 11 در بیوع آن کن تو از خوف غرار %~% که رسول آموخت سه روز اختیار
# 12 از کساد آن مترس و در میفت %~% که رواج آن نخواهد هیچ خفت
# 13 وارثانم را سلام من بگو %~% وین وصیت را بگو هم مو به مو
# 14 تا ز بسیاری آن زر نشکهند %~% بی‌گرانی پیش آن مهمان نهند
# 15 ور بگوید او نخواهم این فره %~% گو بگیر و هر که را خواهی بده
# 16 زانچ دادم باز نستانم نقیر %~% سوی پستان باز ناید هیچ شیر
# 17 گشته باشد هم‌چو سگ قی را اکول %~% مسترد نحله بر قول رسول
# 18 ور ببندد در نباید آن زرش %~% تا بریزند آن عطا را بر درش
# 19 هر که آنجا بگذرد زر می‌برد %~% نیست هدیه مخلصان را مسترد
# 20 بهر او بنهاده‌ام آن از دو سال %~% کرده‌ام من نذرها با ذوالجلال
# 21 ور روا دارند چیزی زان ستد %~% بیست چندان خو زیانشان اوفتد
# 22 گر روانم را پژولانند زود %~% صد در محنت بریشان بر گشود
# 23 از خدا اومید دارم من لبق %~% که رساند حق را در مستحق
# 24 دو قضیه دیگر او را شرح داد %~% لب به ذکر آن نخواهم بر گشاد
# 25 تا بماند دو قضیه سر و راز %~% هم نگردد مثنوی چندین دراز
# 26 برجهید از خواب انگشتک‌زنان %~% گه غزل‌گویان و گه نوحه‌کنان
# 27 گفت مهمان در چه سوداهاستی %~% پای‌مردا مست و خوش بر خاستی
# 28 تا چه دیدی خواب دوش ای بوالعلا %~% که نمی‌گنجی تو در شهر و فلا
# 29 خواب دیده پیل تو هندوستان %~% که رمیدستی ز حلقه دوستان
# 30 گفت سوداناک خوابی دیده‌ام %~% در دل خود آفتابی دیده‌ام
# 31 خواب دیدم خواجه بیدار را %~% آن سپرده جان پی دیدار را
# 32 خواب دیدم خواجه معطی المنی %~% واحد کالالف ان امر عنی
# 33 مست و بی‌خود این چنین بر می‌شمرد %~% تا که مستی عقل و هوشش را ببرد
# 34 در میان خانه افتاد او دراز %~% خلق انبه گرد او آمد فراز
# 35 با خود آمد گفت ای بحر خوشی %~% ای نهاده هوش‌ها در بیهشی
# 36 خواب در بنهاده‌ای بیداریی %~% بسته‌ای در بی‌دلی دلداریی
# 37 توانگری پنهان کنی در ذل فقر %~% طوق دولت بسته اندر غل فقر
# 38 ضد اندر ضد پنهان مندرج %~% آتش اندر آب سوزان مندرج
# 39 روضه اندر آتش نمرود درج %~% دخل‌ها رویان شده از بذل و خرج
# 40 تا بگفته مصطفی شاه نجاح %~% السماح یا اولی النعمی رباح
# 41 ما نقص مال من الصدقات قط %~% انما الخیرات نعم المرتبط
# 42 جوشش و افزونی زر در زکات %~% عصمت از فحشا و منکر در صلات
# 43 آن زکاتت کیسه‌ات را پاسبان %~% وآن صلاتت هم ز گرگانت شبان
# 44 میوه شیرین نهان در شاخ و برگ %~% زندگی جاودان در زیر مرگ
# 45 زبل گشته قوت خاک از شیوه‌ای %~% زان غذا زاده زمین را میوه‌ای
# 46 درعدم پنهان شده موجودیی %~% در سرشت ساجدی مسجودیی
# 47 آهن و سنگ از برونش مظلمی %~% اندرون نوری و شمع عالمی
# 48 درج در خوفی هزاران آمنی %~% در سواد چشم چندان روشنی
# 49 اندرون گاو تن شه‌زاده‌ای %~% گنج در ویرانه‌ای بنهاده‌ای
# 50 تا خری پیری گریزد زان نفیس %~% گاو بیند شاه نی یعنی بلیس
PageV06P102
# 1 بود شاهی شاه را بد سه پسر %~% هر سه صاحب‌فطنت و صاحب‌نظر
# 2 هر یکی از دیگری استوده‌تر %~% در سخا و در وغا و کر و فر
# 3 پیش شه شه‌زادگان استاده جمع %~% قرة العینان شه هم‌چون سه شمع
# 4 از ره پنهان ز عینین پسر %~% می‌کشید آبی نخیل آن پدر
# 5 تا ز فرزند آب این چشمه شتاب %~% می‌رود سوی ریاض مام و باب
# 6 تازه می‌باشد ریاض والدین %~% گشته جاری عینشان زین هر دو عین
# 7 چون شود چشمه ز بیماری علیل %~% خشک گردد برگ و شاخ آن نخیل
# 8 خشکی نخلش همی‌گوید پدید %~% که ز فرزندان شجر نم می‌کشید
# 9 ای بسا کاریز پنهان هم‌چنین %~% متصل با جانتان یا غافلین
# 10 ای کشیده ز آسمان و از زمین %~% مایه‌ها تا گشته جسم تو سمین
# 11 عاریه‌ست این کم همی‌باید فشارد %~% کانچ بگرفتی همی‌باید گزارد
# 12 جز نفخت کان ز وهاب آمدست %~% روح را باش آن دگرها بیهدست
# 13 بیهده نسبت به جان می‌گویمش %~% نی بنسبت با صنیع محکمش
PageV06P103
# 1 حبذا کاریز اصل چیزها %~% فارغت آرد ازین کاریزها
# 2 تو ز صد ینبوع شربت می‌کشی %~% هرچه زان صد کم شود کاهد خوشی
# 3 چون بجوشید از درون چشمه سنی %~% ز استراق چشمه‌ها گردی غنی
# 4 قرةالعینت چو ز آب و گل بود %~% راتبه این قره درد دل بود
# 5 قلعه را چون آب آید از برون %~% در زمان امن باشد بر فزون
# 6 چونک دشمن گرد آن حلقه کند %~% تا که اندر خونشان غرقه کند
# 7 آب بیرون را ببرند آن سپاه %~% تا نباشد قلعه را زانها پناه
# 8 آن زمان یک چاه شوری از درون %~% به ز صد جیحون شیرین از برون
# 9 قاطع الاسباب و لشکرهای مرگ %~% هم‌چو دی آید به قطع شاخ و برگ
# 10 در جهان نبود مددشان از بهار %~% جز مگر در جان بهار روی یار
# 11 زان لقب شد خاک را دار الغرور %~% کو کشد پا را سپس یوم العبور
# 12 پیش از آن بر راست و بر چپ می‌دوید %~% که بچینم درد تو چیزی نچید
# 13 او بگفتی مر ترا وقت غمان %~% دور از تو رنج و ده که در میان
# 14 چون سپاه رنج آمد بست دم %~% خود نمی‌گوید ترا من دیده‌ام
# 15 حق پی شیطان بدین سان زد مثل %~% که ترا در رزم آرد با حیل
# 16 که ترا یاری دهم من با توم %~% در خطرها پیش تو من می‌دوم
# 17 اسپرت باشم گه تیر خدنگ %~% مخلص تو باشم اندر وقت تنگ
# 18 جان فدای تو کنم در انتعاش %~% رستمی شیری هلا مردانه باش
# 19 سوی کفرش آورد زین عشوه‌ها %~% آن جوال خدعه و مکر و دها
# 20 چون قدم بنهاد در خندق فتاد %~% او به قاهاقاه خنده لب گشاد
# 21 هی بیا من طمعها دارم ز تو %~% گویدش رو رو که بیزارم ز تو
# 22 تو نترسیدی ز عدل کردگار %~% من همی‌ترسم دو دست از من بدار
# 23 گفت حق خود او جدا شد از بهی %~% تو بدین تزویرها هم کی رهی
# 24 فاعل و مفعول در روز شمار %~% روسیاهند و حریف سنگسار
# 25 ره‌زده و ره‌زن یقین در حکم و داد %~% در چه بعدند و در بئس المهاد
# 26 گول را و غول را کو را فریفت %~% از خلاص و فوز می‌باید شکیفت
# 27 هم خر و خرگیر اینجا در گلند %~% غافلند این‌جا و آن‌جا آفلند
# 28 جز کسانی را که وا گردند از آن %~% در بهار فضل آیند از خزان
# 29 توبه آرند و خدا توبه‌پذیر %~% امر او گیرند و او نعم الامیر
# 30 چون بر آرند از پشیمانی حنین %~% عرش لرزد از انین المذنبین
# 31 آن‌چنان لرزد که مادر بر ولد %~% دستشان گیرد به بالا می‌کشد
# 32 کای خداتان وا خریده از غرور %~% نک ریاض فضل و نک رب غفور
# 33 بعد ازینتان برگ و رزق جاودان %~% از هوای حق بود نه از ناودان
# 34 چونک دریا بر وسایط رشک کرد %~% تشنه چون ماهی به ترک مشک کرد
PageV06P104
# 1 عزم ره کردند آن هر سه پسر %~% سوی املاک پدر رسم سفر
# 2 در طواف شهرها و قلعه‌هاش %~% از پی تدبیر دیوان و معاش
# 3 دست‌بوس شاه کردند و وداع %~% پس بدیشان گفت آن شاه مطاع
# 4 هر کجاتان دل کشد عازم شوید %~% فی امان الله دست افشان روید
# 5 غیر آن یک قلعه نامش هش‌ربا %~% تنگ آرد بر کله‌داران قبا
# 6 الله الله زان دز ذات الصور %~% دور باشید و بترسید از خطر
# 7 رو و پشت برجهاش و سقف و پست %~% جمله تمثال و نگار و صورتست
# 8 هم‌چو آن حجره زلیخا پر صور %~% تا کند یوسف بناکامش نظر
# 9 چونک یوسف سوی او می‌ننگرید %~% خانه را پر نقش خود کرد آن مکید
# 10 تا به هر سو که نگرد آن خوش‌عذار %~% روی او را بیند او بی‌اختیار
# 11 بهر دیده‌روشنان یزدان فرد %~% شش جهت را مظهر آیات کرد
# 12 تا بهر حیوان و نامی که نگزند %~% از ریاض حسن ربانی چرند
# 13 بهر این فرمود با آن اسپه او %~% حیث ولیتم فثم وجهه
# 14 از قدح‌گر در عطش آبی خورید %~% در درون آب حق را ناظرید
# 15 آنک عاشق نیست او در آب در %~% صورت صورت خود بیند ای صاحب‌بصر
# 16 صورت عاشق چو فانی شد درو %~% پس در آب اکنون کرا بیند بگو
# 17 حسن حق بینند اندر روی حور %~% هم‌چو مه در آب از صنع غیور
# 18 غیرتش بر عاشقی و صادقیست %~% غیرتش بر دیو و بر استور نیست
# 19 دیو اگر عاشق شود هم گوی برد %~% جبرئیلی گشت و آن دیوی بمرد
# 20 اسلم الشیطان آنجا شد پدید %~% که یزیدی شد ز فضلش بایزید
# 21 این سخن پایان ندارد ای گروه %~% هین نگه دارید زان قلعه وجوه
# 22 هین مبادا که هوستان ره زند %~% که فتید اندر شقاوت تا ابد
# 23 از خطر پرهیز آمد مفترض %~% بشنوید از من حدیث بی‌غرض
# 24 در فرج جویی خرد سر تیز به %~% از کمین‌گاه بلا پرهیز به
# 25 گر نمی‌گفت این سخن را آن پدر %~% ور نمی‌فرمود زان قلعه حذر
# 26 خود بدان قلعه نمی‌شد خیلشان %~% خود نمی‌افتاد آن سو میلشان
# 27 کان نبد معروف بس مهجور بود %~% از قلاع و از مناهج دور بود
# 28 چون بکرد آن منع دلشان زان مقال %~% در هوس افتاد و در کوی خیال
# 29 رغبتی زین منع در دلشان برست %~% که بباید سر آن را باز جست
# 30 کیست کز ممنوع گردد ممتنع %~% چونک الانسان حریص ما منع
# 31 نهی بر اهل تقی تبغیض شد %~% نهی بر اهل هوا تحریض شد
# 32 پس ازین یغوی به قوما کثیر %~% هم ازین یهدی به قلبا خبیر
# 33 کی رمد از نی حمام آشنا %~% بل رمد زان نی حمامات هوا
# 34 پس بگفتندش که خدمتها کنیم %~% بر سمعنا و اطعناها تنیم
# 35 رو نگردانیم از فرمان تو %~% کفر باشد غفلت از احسان تو
# 36 لیک استثنا و تسبیح خدا %~% ز اعتماد خود بد از ایشان جدا
# 37 ذکر استثنا و حزم ملتوی %~% گفته شد در ابتدای مثنوی
# 38 صد کتاب ار هست جز یک باب نیست %~% صد جهت را قصد جز محراب نیست
# 39 این طرق را مخلصی یک خانه است %~% این هزاران سنبل از یک دانه است
# 40 گونه‌گونه خوردنیها صد هزار %~% جمله یک چیزست اندر اعتبار
# 41 از یکی چون سیر گشتی تو تمام %~% سرد شد اندر دلت پنجه طعام
# 42 در مجاعت پس تو احول دیده‌ای %~% که یکی را صد هزاران دیده‌ای
# 43 گفته بودیم از سقام آن کنیز %~% وز طبیبان و قصور فهم نیز
# 44 کان طبیبان هم‌چو اسپ بی‌عذار %~% غافل و بی‌بهره بودند از سوار
# 45 کامشان پر زخم از قرع لگام %~% سمشان مجروح از تحویل گام
# 46 ناشده واقف که نک بر پشت ما %~% رایض و چستیست استادی‌نما
# 47 نیست سرگردانی ما زین لگام %~% جز ز تصریف سوار دوست‌کام
# 48 ما پی گل سوی بستان‌ها شده %~% گل نموده آن و آن خاری بده
# 49 هیچ‌شان این نی که گویند از خرد %~% بر گلوی ما کی می‌کوبد لگد
# 50 آن طبیبان آن‌چنان بنده سبب %~% گشته‌اند از مکر یزدان محتجب
# 51 گر ببندی در صطبلی گاو نر %~% باز یابی در مقام گاو خر
# 52 از خری باشد تغافل خفته‌وار %~% که نجویی تا کیست آن خفیه کار
# 53 خود نگفته این مبدل تا کیست %~% نیست پیدا او مگر افلاکیست
# 54 تیر سوی راست پرانیده‌ای %~% سوی چپ رفتست تیرت دیده‌ای
# 55 سوی آهویی به صیدی تاختی %~% خویش را تو صید خوکی ساختی
# 56 در پی سودی دویده بهر کبس %~% نارسیده سود افتاده به حبس
# 57 چاهها کنده برای دیگران %~% خویش را دیده فتاده اندر آن
# 58 در سبب چون بی‌مرادت کرد رب %~% پس چرا بدظن نگردی در سبب
# 59 بس کسی از مکسبی خاقان شده %~% دیگری زان مکسبه عریان شده
# 60 بس کس از عقد زنان قارون شده %~% بس کس از عقد زنان مدیون شده
# 61 پس سبب گردان چو دم خر بود %~% تکیه بر وی کم کنی بهتر بود
# 62 ور سبب گیری نگیری هم دلیر %~% که بس آفت‌هاست پنهانش به زیر
# 63 سر استثناست این حزم و حذر %~% زانک خر را بز نماید این قدر
# 64 آنک چشمش بست گرچه گربزست %~% ز احولی اندر دو چشمش خربزست
# 65 چون مقلب حق بود ابصار را %~% که بگرداند دل و افکار را
# 66 چاه را تو خانه‌ای بینی لطیف %~% دام را تو دانه‌ای بینی ظریف
# 67 این تفسطط نیست تقلیب خداست %~% می‌نماید که حقیقتها کجاست
# 68 آنک انکار حقایق می‌کند %~% جملگی او بر خیالی می‌تند
# 69 او نمی‌گوید که حسبان خیال %~% هم خیالی باشدت چشمی به مال
PageV06P105
# 1 این سخن پایان ندارد آن فریق %~% بر گرفتند از پی آن دز طریق
# 2 بر درخت گندم منهی زدند %~% از طویله مخلصان بیرون شدند
# 3 چون شدند از منع و نهیش گرم‌تر %~% سوی آن قلعه بر آوردند سر
# 4 بر ستیز قول شاه مجتبی %~% تا به قلعه صبرسوز هش‌ربا
# 5 آمدند از رغم عقل پندتوز %~% در شب تاریک بر گشته ز روز
# 6 اندر آن قلعه خوش ذات الصور %~% پنج در در بحر و پنجی سوی بر
# 7 پنج از آن چون حس به سوی رنگ و بو %~% پنج از آن چون حس باطن رازجو
# 8 زان هزاران صورت و نقش و نگار %~% می‌شدند از سو به سو خوش بی‌قرار
# 9 زین قدح‌های صور کم‌باش مست %~% تا نگردی بت‌تراش و بت‌پرست
# 10 از قدح‌های صور بگذر مه‌ایست %~% باده در جامست لیک از جام نیست
# 11 سوی باده‌بخش بگشا پهن فم %~% چون رسد باده نیاید جام کم
# 12 آدما معنی دلبندم بجوی %~% ترک قشر و صورت گندم بگوی
# 13 چونک ریگی آرد شد بهر خلیل %~% دانک معزولست گندم ای نبیل
# 14 صورت از بی‌صورت آید در وجود %~% هم‌چنانک از آتشی زادست دود
# 15 کمترین عیب مصور در خصال %~% چون پیاپی بینیش آید ملال
# 16 حیرت محض آردت بی‌صورتی %~% زاده صد گون آلت از بی‌آلتی
# 17 بی ز دستی دست‌ها بافد همی %~% جان جان سازد مصور آدمی
# 18 آنچنان که اندر دل از هجر و وصال %~% می‌شود بافیده گوناگون خیال
# 19 هیچ ماند این مؤثر با اثر %~% هیچ ماند بانگ و نوحه با ضرر
# 20 نوحه را صورت ضرر بی‌صورتست %~% دست خایند از ضرر کش نیست دست
# 21 این مثل نالایقست ای مستدل %~% حیله تفهیم را جهد المقل
# 22 صنع بی‌صورت بکارد صورتی %~% تن بروید با حواس و آلتی
# 23 تا چه صورت باشد آن بر وفق خود %~% اندر آرد جسم را در نیک و بد
# 24 صورت نعمت بود شاکر شود %~% صورت مهلت بود صابر شود
# 25 صورت رحمی بود بالان شود %~% صورت زخمی بود نالان شود
# 26 صورت شهری بود گیرد سفر %~% صورت تیری بود گیرد سپر
# 27 صورت خوبان بود عشرت کند %~% صورت غیبی بود خلوت کند
# 28 صورت محتاجی آرد سوی کسب %~% صورت بازو وری آرد به غصب
# 29 این ز حد و اندازه‌ها باشد برون %~% داعی فعل از خیال گونه‌گون
# 30 بی‌نهایت کیش‌ها و پیشه‌ها %~% جمله ظل صورت اندیشه‌ها
# 31 بر لب بام ایستاده قوم خوش %~% هر یکی را بر زمین بین سایه‌اش
# 32 صورت فکرست بر بام مشید %~% وآن عمل چون سایه بر ارکان پدید
# 33 فعل بر ارکان و فکرت مکتتم %~% لیک در تاثیر و وصلت دو به هم
# 34 آن صور در بزم کز جام خوشیست %~% فایده او بی‌خودی و بیهشیست
# 35 صورت مرد و زن و لعب و جماع %~% فایده‌ش بی‌هوشی وقت وقاع
# 36 صورت نان و نمک کان نعمتست %~% فایده‌ش آن قوت بی‌صورتست
# 37 در مصاف آن صورت تیغ و سپر %~% فایده‌ش بی‌صورتی یعنی ظفر
# 38 مدرسه و تعلیق و صورت‌های وی %~% چون به دانش متصل شد گشت طی
# 39 این صور چون بنده بی‌صورتند %~% پس چرا در نفی صاحب‌نعمتند
# 40 این صور دارد ز بی‌صورت وجود %~% چیست پس بر موجد خویشش جحود
# 41 خود ازو یابد ظهور انکار او %~% نیست غیر عکس خود این کار او
# 42 صورت دیوار و سقف هر مکان %~% سایه اندیشه معمار دان
# 43 گرچه خود اندر محل افتکار %~% نیست سنگ و چوب و خشتی آشکار
# 44 فاعل مطلق یقین بی‌صورتست %~% صورت اندر دست او چون آلتست
# 45 گه گه آن بی‌صورت از کتم عدم %~% مر صور را رو نماید از کرم
# 46 تا مدد گیرد ازو هر صورتی %~% از کمال و از جمال و قدرتی
# 47 باز بی‌صورت چو پنهان کرد رو %~% آمدند از بهر کد در رنگ و بو
# 48 صورتی از صورت دیگر کمال %~% گر بجوید باشد آن عین ضلال
# 49 پس چه عرضه می‌کنی ای بی‌گهر %~% احتیاج خود به محتاجی دگر
# 50 چون صور بنده‌ست بر یزدان مگو %~% ظن مبر صورت به تشبیهش مجو
# 51 در تضرع جوی و در افنای خویش %~% کز تفکر جز صور ناید به پیش
# 52 ور ز غیر صورتت نبود فره %~% صورتی کان بی‌تو زاید در تو به
# 53 صورت شهری که آنجا می‌روی %~% ذوق بی‌صورت کشیدت ای روی
# 54 پس به معنی می‌روی تا لامکان %~% که خوشی غیر مکانست و زمان
# 55 صورت یاری که سوی او شوی %~% از برای مونسی‌اش می‌روی
# 56 پس بمعنی سوی بی‌صورت شدی %~% گرچه زان مقصود غافل آمدی
# 57 پس حقیقت حق بود معبود کل %~% کز پی ذوقست سیران سبل
# 58 لیک بعضی رو سوی دم کرده‌اند %~% گرچه سر اصلست سر گم کرده‌اند
# 59 لیک آن سر پیش این ضالان گم %~% می‌دهد داد سری از راه دم
# 60 آن ز سر می‌یابد آن داد این ز دم %~% قوم دیگر پا و سر کردند گم
# 61 چونک گم شد جمله جمله یافتند %~% از کم آمد سوی کل بشتافتند
PageV06P106
# 1 این سخن پایان ندارد آن گروه %~% صورتی دیدند با حسن و شکوه
# 2 خوب‌تر زان دیده بودند آن فریق %~% لیک زین رفتند در بحر عمیق
# 3 زانک افیونشان درین کاسه رسید %~% کاسه‌ها محسوس و افیون ناپدید
# 4 کرد فعل خویش قلعه هش‌ربا %~% هر سه را انداخت در چاه بلا
# 5 تیر غمزه دوخت دل را بی‌کمان %~% الامان و الامان ای بی‌امان
# 6 قرنها را صورت سنگین بسوخت %~% آتشی در دین و دلشان بر فروخت
# 7 چونک روحانی بود خود چون بود %~% فتنه‌اش هر لحظه دیگرگون بود
# 8 عشق صورت در دل شه‌زادگان %~% چون خلش می‌کرد مانند سنان
# 9 اشک می‌بارید هر یک هم‌چو میغ %~% دست می‌خایید و می‌گفت ای دریغ
# 10 ما کنون دیدیم شه ز آغاز دید %~% چندمان سوگند داد آن بی‌ندید
# 11 انبیا را حق بسیارست از آن %~% که خبر کردند از پایانمان
# 12 کاینچ می‌کاری نروید جز که خار %~% وین طرف پری نیابی زو مطار
# 13 تخم از من بر که تا ریعی دهد %~% با پر من پر که تیر آن سو جهد
# 14 تو ندانی واجبی آن و هست %~% هم تو گویی آخر آن واجب بدست
# 15 او توست اما نه این تو آن توست %~% که در آخر واقف بیرون‌شوست
# 16 توی آخر سوی توی اولت %~% آمدست از بهر تنبیه و صلت
# 17 توی تو در دیگری آمد دفین %~% من غلام مرد خودبینی چنین
# 18 آنچ در آیینه می‌بیند جوان %~% پیر اندر خشت بیند بیش از آن
# 19 ز امر شاه خویش بیرون آمدیم %~% با عنایات پدر یاغی شدیم
# 20 سهل دانستیم قول شاه را %~% وان عنایت‌های بی اشباه را
# 21 نک در افتادیم در خندق همه %~% کشته و خسته بلا بی ملحمه
# 22 تکیه بر عقل خود و فرهنگ خویش %~% بودمان تا این بلا آمد به پیش
# 23 بی‌مرض دیدیم خویش و بی ز رق %~% آنچنان که خویش را بیمار دق
# 24 علت پنهان کنون شد آشکار %~% بعد از آنک بند گشتیم و شکار
# 25 سایه رهبر بهست از ذکر حق %~% یک قناعت به که صد لوت و طبق
# 26 چشم بینا بهتر از سیصد عصا %~% چشم بشناسد گهر را از حصا
# 27 در تفحص آمدند از اندهان %~% صورت کی بود عجب این در جهان
# 28 بعد بسیاری تفحص در مسیر %~% کشف کرد آن راز را شیخی بصیر
# 29 نه از طریق گوش بل از وحی هوش %~% رازها بد پیش او بی روی‌پوش
# 30 گفت نقش رشک پروینست این %~% صورت شه‌زاده چینست این
# 31 هم‌چو جان و چون جنین پنهانست او %~% در مکتم پرده و ایوانست او
# 32 سوی او نه مرد ره دارد نه زن %~% شاه پنهان کرد او را از فتن
# 33 غیرتی دارد ملک بر نام او %~% که نپرد مرغ هم بر بام او
# 34 وای آن دل کش چنین سودا فتاد %~% هیچ کس را این چنین سودا مباد
# 35 این سزای آنک تخم جهل کاشت %~% وآن نصیحت را کساد و سهل داشت
# 36 اعتمادی کرد بر تدبیر خویش %~% که برم من کار خود با عقل پیش
# 37 نیم ذره زان عنایت به بود %~% که ز تدبیر خرد سیصد رصد
# 38 ترک مکر خویشتن گیر ای امیر %~% پا بکش پیش عنایت خوش بمیر
# 39 این به قدر حیله معدود نیست %~% زین حیل تا تو نمیری سود نیست
PageV06P107
# 1 در بخارا خوی آن خواجیم اجل %~% بود با خواهندگان حسن عمل
# 2 داد بسیار و عطای بی‌شمار %~% تا به شب بودی ز جودش زر نثار
# 3 زر به کاغذپاره‌ها پیچیده بود %~% تا وجودش بود می‌افشاند جود
# 4 هم‌چو خورشید و چو ماه پاک‌باز %~% آنچ گیرند از ضیا بدهند باز
# 5 خاک را زربخش کی بود آفتاب %~% زر ازو در کان و گنج اندر خراب
# 6 هر صباحی یک گره را راتبه %~% تا نماند امتی زو خایبه
# 7 مبتلایان را بدی روزی عطا %~% روز دیگر بیوگان را آن سخا
# 8 روز دیگر بر علویان مقل %~% با فقیهان فقیر مشتغل
# 9 روز دیگر بر تهی‌دستان عام %~% روز دیگر بر گرفتاران وام
# 10 شرط او آن بود که کس با زبان %~% زر نخواهد هیچ نگشاید لبان
# 11 لیک خامش بر حوالی رهش %~% ایستاده مفلسان دیواروش
# 12 هر که کردی ناگهان با لب سؤال %~% زو نبردی زین گنه یک حبه مال
# 13 من صمت منکم نجا بد یاسه‌اش %~% خامشان را بود کیسه و کاسه‌اش
# 14 نادرا روزی یکی پیری بگفت %~% ده زکاتم که منم با جوع جفت
# 15 منع کرد از پیر و پیرش جد گرفت %~% مانده خلق از جد پیر اندر شگفت
# 16 گفت بس بی‌شرم پیری ای پدر %~% پیر گفت از من توی بی‌شرم‌تر
# 17 کین جهان خوردی و خواهی تو ز طمع %~% کان جهان با این جهان گیری به جمع
# 18 خنده‌اش آمد مال داد آن پیر را %~% پیر تنها برد آن توفیر را
# 19 غیر آن پیر ایچ خواهنده ازو %~% نیم حبه زر ندید و نه تسو
# 20 نوبت روز فقیهان ناگهان %~% یک فقیه از حرص آمد در فغان
# 21 کرد زاری‌ها بسی چاره نبود %~% گفت هر نوعی نبودش هیچ سود
# 22 روز دیگر با رگو پیچید پا %~% ناکس اندر صف قوم مبتلا
# 23 تخته‌ها بر ساق بست از چپ و راست %~% تا گمان آید که او اشکسته‌پاست
# 24 دیدش و بشناختش چیزی نداد %~% روز دیگر رو بپوشید از لباد
# 25 هم بدانستش ندادش آن عزیز %~% از گناه و جرم گفتن هیچ چیز
# 26 چونک عاجز شد ز صد گونه مکید %~% چون زنان او چادری بر سر کشید
# 27 در میان بیوگان رفت و نشست %~% سر فرو افکند و پنهان کرد دست
# 28 هم شناسیدش ندادش صدقه‌ای %~% در دلش آمد ز حرمان حرقه‌ای
# 29 رفت او پیش کفن‌خواهی پگاه %~% که بپیچم در نمد نه پیش راه
# 30 هیچ مگشا لب نشین و می‌نگر %~% تا کند صدر جهان اینجا گذر
# 31 بوک بیند مرده پندار به ظن %~% زر در اندازد پی وجه کفن
# 32 هر چه بدهد نیم آن بدهم به تو %~% هم‌چنان کرد آن فقیر صله‌جو
# 33 در نمد پیچید و بر راهش نهاد %~% معبر صدر جهان آنجا فتاد
# 34 زر در اندازید بر روی نمد %~% دست بیرون کرد از تعجیل خود
# 35 تا نگیرد آن کفن‌خواه آن صله %~% تا نهان نکند ازو آن ده‌دله
# 36 مرده از زیر نمد بر کرد دست %~% سر برون آمد پی دستش ز پست
# 37 گفت با صدر جهان چون بستدم %~% ای ببسته بر من ابواب کرم
# 38 گفت لیکن تا نمردی ای عنود %~% از جناب من نبردی هیچ جود
# 39 سر موتوا قبل موت این بود %~% کز پس مردن غنیمت‌ها رسد
# 40 غیر مردن هیچ فرهنگی دگر %~% در نگیرد با خدای ای حیله‌گر
# 41 یک عنایت به ز صد گون اجتهاد %~% جهد را خوفست از صد گون فساد
# 42 وآن عنایت هست موقوف ممات %~% تجربه کردند این ره را ثقات
# 43 بلک مرگش بی‌عنایت نیز نیست %~% بی‌عنایت هان و هان جایی مه‌ایست
# 44 آن زمرد باشد این افعی پیر %~% بی زمرد کی شود افعی ضریر
PageV06P108
# 1 امردی و کوسه‌ای در انجمن %~% آمدند و مجمعی بد در وطن
# 2 مشتغل ماندند قوم منتجب %~% روز رفت و شد زمانه ثلث شب
# 3 زان عزب‌خانه نرفتند آن دو کس %~% هم بخفتند آن سو از بیم عسس
# 4 کوسه را بد بر زنخدان چار مو %~% لیک هم‌چون ماه بدرش بود رو
# 5 کودک امرد به صورت بود زشت %~% هم نهاد اندر پس کون بیست خشت
# 6 لوطیی دب برد شب در انبهی %~% خشتها را نقل کرد آن مشتهی
# 7 دست چون بر وی زد او از جا بجست %~% گفت هی تو کیستی ای سگ‌پرست
# 8 گفت این سی خشت چون انباشتی %~% گفت تو سی خشت چون بر داشتی
# 9 کودک بیمارم و از ضعف خود %~% کردم اینجا احتیاط و مرتقد
# 10 گفت اگر داری ز رنجوری تفی %~% چون نرفتی جانب دار الشفا
# 11 یا به خانه یک طبیبی مشفقی %~% که گشادی از سقامت مغلقی
# 12 گفت آخر من کجا دانم شدن %~% که بهرجا می‌روم من ممتحن
# 13 چون تو زندیقی پلیدی ملحدی %~% می بر آرد سر به پیشم چون ددی
# 14 خانقاهی که بود بهتر مکان %~% من ندیدم یک دمی در وی امان
# 15 رو به من آرند مشتی حمزه‌خوار %~% چشم‌ها پر نطفه کف خایه‌فشار
# 16 وانک ناموسیست خود از زیر زیر %~% غمزه دزدد می‌دهد مالش به کیر
# 17 خانقه چون این بود بازار عام %~% چون بود خر گله و دیوان خام
# 18 خر کجا ناموس و تقوی از کجا %~% خر چه داند خشیت و خوف و رجا
# 19 عقل باشد آمنی و عدل‌جو %~% بر زن و بر مرد اما عقل کو
# 20 ور گریزم من روم سوی زنان %~% هم‌چو یوسف افتم اندر افتتان
# 21 یوسف از زن یافت زندان و فشار %~% من شوم توزیع بر پنجاه دار
# 22 آن زنان از جاهلی بر من تنند %~% اولیاشان قصد جان من کنند
# 23 نه ز مردان چاره دارم نه از زنان %~% چون کنم که نی ازینم نه از آن
# 24 بعد از آن کودک به کوسه بنگریست %~% گفت او با آن دو مو از غم بریست
# 25 فارغست از خشت و از پیکار خشت %~% وز چو تو مادرفروش کنک زشت
# 26 بر زنخ سه چار مو بهر نمون %~% بهتر از سی خشت گرداگرد کون
# 27 ذره‌ای سایه عنایت بهترست %~% از هزاران کوشش طاعت‌پرست
# 28 زانک شیطان خشت طاعت بر کند %~% گر دو صد خشتست خود را ره کند
# 29 خشت اگر پرست بنهاده توست %~% آن دو سه مو از عطای آن سوست
# 30 در حقیقت هر یکی مو زان کهیست %~% کان امان‌نامه صله شاهنشهیست
# 31 تو اگر صد قفل بنهی بر دری %~% بر کند آن جمله را خیره‌سری
# 32 شحنه‌ای از موم اگر مهری نهد %~% پهلوانان را از آن دل بشکهد
# 33 آن دو سه تار عنایت هم‌چو کوه %~% سد شد چون فر سیما در وجوه
# 34 خشت را مگذار ای نیکوسرشت %~% لیک هم آمن مخسپ از دیو زشت
# 35 رو دو تا مو زان کرم با دست آر %~% وانگهان آمن بخسپ و غم مدار
# 36 نوم عالم از عبادت به بود %~% آنچنان علمی که مستنبه بود
# 37 آن سکون سابح اندر آشنا %~% به ز جهد اعجمی با دست و پا
# 38 اعجمی زد دست و پا و غرق شد %~% می‌رود سباح ساکن چون عمد
# 39 علم دریاییست بی‌حد و کنار %~% طالب علمست غواص بحار
# 40 گر هزاران سال باشد عمر او %~% او نگردد سیر خود از جست و جو
# 41 کان رسول حق بگفت اندر بیان %~% اینک منهومان هما لا یشبعان
PageV06P109
# 1 طالب الدنیا و توفیراتها %~% طالب العلم و تدبیراتها
# 2 پس درین قسمت چو بگماری نظر %~% غیر دنیا باشد این علم ای پدر
# 3 غیر دنیا پس چه باشد آخرت %~% کت کند زینجا و باشد رهبرت
PageV06P110
# 1 رو به هم کردند هر سه مفتتن %~% هر سه را یک رنج و یک درد و حزن
# 2 هر سه در یک فکر و یک سودا ندیم %~% هر سه از یک رنج و یک علت سقیم
# 3 در خموشی هر سه را خطرت یکی %~% در سخن هم هر سه را حجت یکی
# 4 یک زمانی اشک‌ریزان جمله‌شان %~% بر سر خوان مصیبت خون‌فشان
# 5 یک زمان از آتش دل هر سه کس %~% بر زده با سوز چون مجمر نفس
PageV06P111
# 1 آن بزرگین گفت ای اخوان خیر %~% ما نه نر بودیم اندر نصح غیر
# 2 از حشم هر که به ما کردی گله %~% از بلا و فقر و خوف و زلزله
# 3 ما همی‌گفتیم کم نال از حرج %~% صبر کن کالصبر مفتاح الفرج
# 4 این کلید صبر را اکنون چه شد %~% ای عجب منسوخ شد قانون چه شد
# 5 ما نمی‌گفتیم که اندر کش مکش %~% اندر آتش هم‌چو زر خندید خوش
# 6 مر سپه را وقت تنگاتنگ جنگ %~% گفته ما که هین مگردانید رنگ
# 7 آن زمان که بود اسپان را وطا %~% جمله سرهای بریده زیر پا
# 8 ما سپاه خویش را هی هی کنان %~% که به پیش آیید قاهر چون سنان
# 9 جمله عالم را نشان داده به صبر %~% زانک صبر آمد چراغ و نور صدر
# 10 نوبت ما شد چه خیره‌سر شدیم %~% چون زنان زشت در چادر شدیم
# 11 ای دلی که جمله را کردی تو گرم %~% گرم کن خود را و از خود دار شرم
# 12 ای زبان که جمله را ناصح بدی %~% نوبت تو گشت از چه تن زدی
# 13 ای خرد کو پند شکرخای تو %~% دور تست این دم چه شد هیهای تو
# 14 ای ز دلها برده صد تشویش را %~% نوبت تو شد بجنبان ریش را
# 15 از غری ریش ار کنون دزدیده‌ای %~% پیش ازین بر ریش خود خندیده‌ای
# 16 وقت پند دیگرانی های های %~% در غم خود چون زنانی وای وای
# 17 چون به درد دیگران درمان بدی %~% درد مهمان تو آمد تن زدی
# 18 بانگ بر لشکر زدن بد ساز تو %~% بانگ بر زن چه گرفت آواز تو
# 19 آنچ پنجه سال بافیدی به هوش %~% زان نسیج خود بغلتانی بپوش
# 20 از نوایت گوش یاران بود خوش %~% دست بیرون آر و گوش خود بکش
# 21 سر بدی پیوسته خود را دم مکن %~% پا و دست و ریش و سبلت گم مکن
# 22 بازی آن تست بر روی بساط %~% خویش را در طبع آر و در نشاط
PageV06P112
# 1 پادشاهی مست اندر بزم خوش %~% می‌گذشت آن یک فقیهی بر درش
# 2 کرد اشارت کش درین مجلس کشید %~% وان شراب لعل را با او چشید
# 3 پس کشیدندش به شه بی‌اختیار %~% شست در مجلس ترش چون زهر و مار
# 4 عرضه کردش می نپذرفت او به خشم %~% از شه و ساقی بگردانید چشم
# 5 که به عمر خود نخوردستم شراب %~% خوشتر آید از شرابم زهر ناب
# 6 هین به جای می به من زهری دهید %~% تا من از خویش و شما زین وا رهید
# 7 می نخورده عربده آغاز کرد %~% گشته در مجلس گران چون مرگ و درد
# 8 هم‌چو اهل نفس و اهل آب و گل %~% در جهان بنشسته با اصحاب دل
# 9 حق ندارد خاصگان را در کمون %~% از می احرار جز در یشربون
# 10 عرضه می‌دارند بر محجوب جام %~% حس نمی‌یابد از آن غیر کلام
# 11 رو همی گرداند از ارشادشان %~% که نمی‌بیند به دیده دادشان
# 12 گر ز گوشش تا به حلقش ره بدی %~% سر نصح اندر درونشان در شدی
# 13 چون همه نارست جانش نیست نور %~% که افکند در نار سوزان جز قشور
# 14 مغز بیرون ماند و قشر گفت رفت %~% کی شود از قشر معده گرم و زفت
# 15 نار دوزخ جز که قشر افشار نیست %~% نار را با هیچ مغزی کار نیست
# 16 ور بود بر مغز ناری شعله‌زن %~% بهر پختن دان نه بهر سوختن
# 17 تا که باشد حق حکیم این قاعده %~% مستمر دان در گذشته و نامده
# 18 مغز نغز و قشرها مغفور ازو %~% مغز را پس چون بسوزد دور ازو
# 19 از عنایت گر بکوبد بر سرش %~% اشتها آید شراب احمرش
# 20 ور نکوبد ماند او بسته‌دهان %~% چون فقیه از شرب و بزم این شهان
# 21 گفت شه با ساقیش ای نیک‌پی %~% چه خموشی ده به طبعش آر هی
# 22 هست پنهان حاکمی بر هر خرد %~% هرکه را خواهد به فن از سر برد
# 23 آفتاب مشرق و تنویر او %~% چون اسیران بسته در زنجیر او
# 24 چرخ را چرخ اندر آرد در زمن %~% چون بخواند در دماغش نیم فن
# 25 عقل کو عقل دگر را سخره کرد %~% مهره زو دارد ویست استاد نرد
# 26 چند سیلی بر سرش زد گفت گیر %~% در کشید از بیم سیلی آن زحیر
# 27 مست گشت و شاد و خندان شد چو باغ %~% در ندیمی و مضاحک رفت و لاغ
# 28 شیرگیر و خوش شد انگشتک بزد %~% سوی مبرز رفت تا میزک کند
# 29 یک کنیزک بود در مبرز چو ماه %~% سخت زیبا و ز قرناقان شاه
# 30 چون بدید او را دهانش باز ماند %~% عقل رفت و تن ستم‌پرداز ماند
# 31 عمرها بوده عزب مشتاق و مست %~% بر کنیزک در زمان در زد دو دست
# 32 بس طپید آن دختر و نعره فراشت %~% بر نیامد با وی و سودی نداشت
# 33 زن به دست مرد در وقت لقا %~% چون خمیر آمد به دست نانبا
# 34 بسرشد گاهیش نرم و گه درشت %~% زو بر آرد چاق چاقی زیر مشت
# 35 گاه پهنش واکشد بر تخته‌ای %~% درهمش آرد گهی یک لخته‌ای
# 36 گاه در وی ریزد آب و گه نمک %~% از تنور و آتشش سازد محک
# 37 این چنین پیچند مطلوب و طلوب %~% اندرین لعبند مغلوب و غلوب
# 38 این لعب تنها نه شو را با زنست %~% هر عشیق و عاشقی را این فنست
# 39 از قدیم و حادث و عین و عرض %~% پیچشی چون ویس و رامین مفترض
# 40 لیک لعب هر یکی رنگی دگر %~% پیچش هر یک ز فرهنگی دگر
# 41 شوی و زن را گفته شد بهر مثال %~% که مکن ای شوی زن را بد گسیل
# 42 آن شب گردک نه ینگا دست او %~% خوش امانت داد اندر دست تو
# 43 کانچ با او تو کنی ای معتمد %~% از بد و نیکی خدا با تو کند
# 44 حاصل این‌جا این فقیه از بی‌خودی %~% نه عفیفی ماندش و نه زاهدی
# 45 آن فقیه افتاد بر آن حورزاد %~% آتش او اندر آن پنبه فتاد
# 46 جان به جان پیوست و قالب‌ها چخید %~% چون دو مرغ سربریده می‌طپید
# 47 چه سقایه چه ملک چه ارسلان %~% چه حیا چه دین چه بیم و خوف جان
# 48 چشمشان افتاده اندر عین و غین %~% نه حسن پیداست این‌جا نه حسین
# 49 شد دراز و کو طریق بازگشت %~% انتظار شاه هم از حد گذشت
# 50 شاه آمد تا ببیند واقعه %~% دید آن‌جا زلزله القارعه
# 51 آن فقیه از بیم برجست و برفت %~% سوی مجلس جام را بربود تفت
# 52 شه چون دوزخ پر شرار و پر نکال %~% تشنه خون دو جفت بدفعال
# 53 چون فقیهش دید رخ پر خشم و قهر %~% تلخ و خونی گشته هم‌چون جام زهر
# 54 بانگ زد بر ساقیش که ای گرم‌دار %~% چه نشستی خیره ده در طبعش آر
# 55 خنده آمد شاه را گفت ای کیا %~% آمدم با طبع آن دختر ترا
# 56 پادشاهم کار من عدلست و داد %~% زان خورم که یار را جودم بداد
# 57 آنچ آن را من ننوشم هم‌چو نوش %~% کی دهم در خورد یار و خویش و توش
# 58 زان خورانم من غلامان را که من %~% می‌خورم بر خوان خاص خویشتن
# 59 زان خورانم بندگان را از طعام %~% که خورم من خود ز پخته یا ز خام
# 60 من چو پوشم از خز و اطلس لباس %~% زان بپوشانم حشم را نه پلاس
# 61 شرم دارم از نبی ذو فنون %~% البسوهم گفت مما تلبسون
# 62 مصطفی کرد این وصیت با بنون %~% اطعموا الاذناب مما تاکلون
# 63 دیگران را بس به طبع آورده‌ای %~% در صبوری چست و راغب کرده‌ای
# 64 هم به طبع‌آور بمردی خویش را %~% پیشوا کن عقل صبراندیش را
# 65 چون قلاووزی صبرت پر شود %~% جان به اوج عرش و کرسی بر شود
# 66 مصطفی بین که چو صبرش شد براق %~% بر کشانیدش به بالای طباق
PageV06P113
# 1 این بگفتند و روان گشتند زود %~% هر چه بود ای یار من آن لحظه بود
# 2 صبر بگزیدند و صدیقین شدند %~% بعد از آن سوی بلاد چین شدند
# 3 والدین و ملک را بگذاشتند %~% راه معشوق نهان بر داشتند
# 4 هم‌چو ابراهیم ادهم از سریر %~% عشقشان بی‌پا و سر کرد و فقیر
# 5 یا چو ابراهیم مرسل سرخوشی %~% خویش را افکند اندر آتشی
# 6 یا چو اسمعیل صبار مجید %~% پیش عشق و خنجرش حلقی کشید
PageV06P114
# 1 امر القیس از ممالک خشک‌لب %~% هم کشیدش عشق از خطه عرب
# 2 تا بیامد خشت می‌زد در تبوک %~% با ملک گفتند شاهی از ملوک
# 3 امر القیس آمدست این‌جا به کد %~% در شکار عشق و خشتی می‌زند
# 4 آن ملک برخاست شب شد پیش او %~% گفته او را ای ملیک خوب‌رو
# 5 یوسف وقتی دو ملکت شد کمال %~% مر ترا رام از بلاد و از جمال
# 6 گشته مردان بندگان از تیغ تو %~% وان زنان ملک مه بی‌میغ تو
# 7 پیش ما باشی تو بخت ما بود %~% جان ما از وصل تو صد جان شود
# 8 هم من و هم ملک من مملوک تو %~% ای به همت ملک‌ها متروک تو
# 9 فلسفه گفتش بسی و او خموش %~% ناگهان وا کرد از سر روی‌پوش
# 10 تا چه گفتش او به گوش از عشق و درد %~% هم‌چو خود در حال سرگردانش کرد
# 11 دست او بگرفت و با او یار شد %~% او هم از تخت و کمر بیزار شد
# 12 تا بلاد دور رفتند این دو شه %~% عشق یک کرت نکردست این گنه
# 13 بر بزرگان شهد و بر طفلانست شیر %~% او بهر کشتی بود من الاخیر
# 14 غیر این دو بس ملوک بی‌شمار %~% عشقشان از ملک بربود و تبار
# 15 جان این سه شه‌بچه هم گرد چین %~% هم‌چو مرغان گشته هر سو دانه‌چین
# 16 زهره نی تا لب گشایند از ضمیر %~% زانک رازی با خطر بود و خطیر
# 17 صد هزاران سر بپولی آن زمان %~% عشق خشم آلوده زه کرده کمان
# 18 عشق خود بی‌خشم در وقت خوشی %~% خوی دارد دم به دم خیره‌کشی
# 19 این بود آن لحظه کو خشنود شد %~% من چه گویم چونک خشم‌آلود شد
# 20 لیک مرج جان فدای شیر او %~% کش کشد این عشق و این شمشیر او
# 21 کشتنی به از هزاران زندگی %~% سلطنت‌ها مرده این بندگی
# 22 با کنایت رازها با هم‌دگر %~% پست گفتندی به صد خوف و حذر
# 23 راز را غیر خدا محرم نبود %~% آه را جز آسمان هم‌دم نبود
# 24 اصطلاحاتی میان هم‌دگر %~% داشتندی بهر ایراد خبر
# 25 زین لسان الطیر عام آموختند %~% طمطراق و سروری اندوختند
# 26 صورت آواز مرغست آن کلام %~% غافلست از حال مرغان مرد خام
# 27 کو سلیمانی که داند لحن طیر %~% دیو گرچه ملک گیرد هست غیر
# 28 دیو بر شبه سلیمان کرد ایست %~% علم مکرش هست و علمناش نیست
# 29 چون سلیمان از خدا بشاش بود %~% منطق الطیری ز علمناش بود
# 30 تو از آن مرغ هوایی فهم کن %~% که ندیدستی طیور من لدن
# 31 جای سیمرغان بود آن سوی قاف %~% هر خیالی را نباشد دست‌باف
# 32 جز خیالی را که دید آن اتفاق %~% آنگهش بعدالعیان افتد فراق
# 33 نه فراق قطع بهر مصلحت %~% که آمنست از هر فراق آن منقبت
# 34 بهر استبقا آن روحی جسد %~% آفتاب از برف یک‌دم درکشد
# 35 بهر جان خویش جو زیشان صلاح %~% هین مدزد از حرف ایشان اصطلاح
# 36 آن زلیخا از سپندان تا به عود %~% نام جمله چیز یوسف کرده بود
# 37 نام او در نامها مکتوم کرد %~% محرمان را سر آن معلوم کرد
# 38 چون بگفتی موم ز آتش نرم شد %~% این بدی کان یار با ما گرم شد
# 39 ور بگفتی مه برآمد بنگرید %~% ور بگفتی سبز شد آن شاخ بید
# 40 ور بگفتی برگها خوش می‌طپند %~% ور بگفتی خوش همی‌سوزد سپند
# 41 ور بگفتی گل به بلبل راز گفت %~% ور بگفتی شه سر شهناز گفت
# 42 ور بگفتی چه همایونست بخت %~% ور بگفتی که بر افشانید رخت
# 43 ور بگفتی که سقا آورد آب %~% ور بگفتی که بر آمد آفتاب
# 44 ور بگفتی دوش دیگی پخته‌اند %~% یا حوایج از پزش یک لخته‌اند
# 45 ور بگفتی هست نانها بی‌نمک %~% ور بگفتی عکس می‌گردد فلک
# 46 ور بگفتی که به درد آمد سرم %~% ور بگفتی درد سر شد خوشترم
# 47 گر ستودی اعتناق او بدی %~% ور نکوهیدی فراق او بدی
# 48 صد هزاران نام گر بر هم زدی %~% قصد او و خواه او یوسف بدی
# 49 گرسنه بودی چو گفتی نام او %~% می‌شدی او سیر و مست جام او
# 50 تشنگیش از نام او ساکن شدی %~% نام یوسف شربت باطن شدی
# 51 ور بدی دردیش زان نام بلند %~% درد او در حال گشتی سودمند
# 52 وقت سرما بودی او را پوستین %~% این کند در عشق نام دوست این
# 53 عام می‌خوانند هر دم نام پاک %~% این عمل نکند چو نبود عشقناک
# 54 آنچ عیسی کرده بود از نام هو %~% می‌شدی پیدا ورا از نام او
# 55 چونک با حق متصل گردید جان %~% ذکر آن اینست و ذکر اینست آن
# 56 خالی از خود بود و پر از عشق دوست %~% پس ز کوزه آن تلابد که دروست
# 57 خنده بوی زعفران وصل داد %~% گریه بوهای پیاز آن بعاد
# 58 هر یکی را هست در دل صد مراد %~% این نباشد مذهب عشق و وداد
# 59 یار آمد عشق را روز آفتاب %~% آفتاب آن روی را هم‌چون نقاب
# 60 آنک نشناسد نقاب از روی یار %~% عابد الشمس است دست از وی بدار
# 61 روز او و روزی عاشق هم او %~% دل همو دلسوزی عاشق هم او
# 62 ماهیان را نقد شد از عین آب %~% نان و آب و جامه و دارو و خواب
# 63 هم‌چو طفلست او ز پستان شیرگیر %~% او نداند در دو عالم غیر شیر
# 64 طفل داند هم نداند شیر را %~% راه نبود این طرف تدبیر را
# 65 گیج کرد این گردنامه روح را %~% تا بیابد فاتح و مفتوح را
# 66 گیج نبود در روش بلک اندرو %~% حاملش دریا بود نه سیل و جو
# 67 چون بیابد او که یابد گم شود %~% هم‌چو سیلی غرقه قلزم شود
# 68 دانه گم شد آنگهی او تین بود %~% تا نمردی زر ندادم این بود
PageV06P115
# 1 آن بزرگین گفت ای اخوان من %~% ز انتظار آمد به لب این جان من
# 2 لا ابالی گشته‌ام صبرم نماند %~% مر مرا این صبر در آتش نشاند
# 3 طاقت من زین صبوری طاق شد %~% راقعه من عبرت عشاق شد
# 4 من ز جان سیر آمدم اندر فراق %~% زنده بودن در فراق آمد نفاق
# 5 چند درد فرقتش بکشد مرا %~% سر ببر تا عشق سر بخشد مرا
# 6 دین من از عشق زنده بودنست %~% زندگی زین جان و سر ننگ منست
# 7 تیغ هست از جان عاشق گردروب %~% زانک سیف افتاد محا الذنوب
# 8 چون غبار تن بشد ماهم بتافت %~% ماه جان من هوای صاف یافت
# 9 عمرها بر طبل عشقت ای صنم %~% ان فی متی حیاتی می‌زنم
# 10 دعوی مرغابئی کردست جان %~% کی ز طوفان بلا دارد فغان
# 11 بط را ز اشکستن کشتی چه غم %~% کشتی‌اش بر آب بس باشد قدم
# 12 زنده زین دعوی بود جان و تنم %~% من ازین دعوی چگونه تن زنم
# 13 خواب می‌بینم ولی در خواب نه %~% مدعی هستم ولی کذاب نه
# 14 گر مرا صد بار تو گردن زنی %~% هم‌چو شمعم بر فروزم روشنی
# 15 آتش ار خرمن بگیرد پیش و پس %~% شب‌روان را خرمن آن ماه بس
# 16 کرده یوسف را نهان و مختبی %~% حیلت اخوان ز یعقوب نبی
# 17 خفیه کردندش به حیلت‌سازیی %~% کرد آخر پیرهن غمازیی
# 18 آن دو گفتندش نصیحت در سمر %~% که مکن ز اخطار خود را بی‌خبر
# 19 هین منه بر ریش‌های ما نمک %~% هین مخور این زهر بر جلدی و شک
# 20 جز به تدبیر یکی شیخی خبیر %~% چون روی چون نبودت قلبی بصیر
# 21 وای آن مرغی که ناروییده پر %~% بر پرد بر اوج و افتد در خطر
# 22 عقل باشد مرد را بال و پری %~% چون ندارد عقل عقل رهبری
# 23 یا مظفر یا مظفرجوی باش %~% یا نظرور یا نظرورجوی باش
# 24 بی ز مفتاح خرد این قرع باب %~% از هوا باشد نه از روی صواب
# 25 عالمی در دام می‌بین از هوا %~% وز جراحت‌های هم‌رنگ دوا
# 26 مار استادست بر سینه چو مرگ %~% در دهانش بهر صید اشگرف برگ
# 27 در حشایش چون حشیشی او بپاست %~% مرغ پندارد که او شاخ گیاست
# 28 چون نشیند بهر خور بر روی برگ %~% در فتد اندر دهان مار و مرگ
# 29 کرده تمساحی دهان خویش باز %~% گرد دندانهاش کرمان دراز
# 30 از بقیه خور که در دندانش ماند %~% کرم‌ها رویید و بر دندان نشاند
# 31 مرغکان بینند کرم و قوت را %~% مرج پندارند آن تابوت را
# 32 چون دهان پر شد ز مرغ او ناگهان %~% در کشدشان و فرو بندد دهان
# 33 این جهان پر ز نقل و پر ز نان %~% چون دهان باز آن تمساح دان
# 34 بهر کرم و طعمه ای روزی‌تراش %~% از فن تمساح دهر آمن مباش
# 35 روبه افتد پهن اندر زیر خاک %~% بر سر خاکش حبوب مکرناک
# 36 تا بیاید زاغ غافل سوی آن %~% پای او گیرد به مکر آن مکردان
# 37 صدهزاران مکر در حیوان چو هست %~% چون بود مکر بشر کو مهترست
# 38 مصحفی در کف چو زین‌العابدین %~% خنجری پر قهر اندر آستین
# 39 گویدت خندان کای مولای من %~% در دل او بابلی پر سحر و فن
# 40 زهر قاتل صورتش شهدست و شیر %~% هین مرو بی‌صحبت پیر خبیر
# 41 جمله لذات هوا مکرست و زرق %~% سوز و تاریکیست گرد نور برق
# 42 برق نور کوته و کذب و مجاز %~% گرد او ظلمات و راه تو دراز
# 43 نه به نورش نامه توانی خواندن %~% نه به منزل اسپ دانی راندن
# 44 لیک جرم آنک باشی رهن برق %~% از تو رو اندر کشد انوار شرق
# 45 می‌کشاند مکر برقت بی‌دلیل %~% در مفازه مظلمی شب میل میل
# 46 بر که افتی گاه و در جوی اوفتی %~% گه بدین سو گه بدان سوی اوفتی
# 47 خود نبینی تو دلیل ای جاه‌جو %~% ور ببینی رو بگردانی ازو
# 48 که سفر کردم درین ره شصت میل %~% مر مرا گمراه گوید این دلیل
# 49 گر نهم من گوش سوی این شگفت %~% ز امر او راهم ز سر باید گرفت
# 50 من درین ره عمر خود کردم گرو %~% هرچه بادا باد ای خواجه برو
# 51 راه کردی لیک در ظن چو برق %~% عشر آن ره کن پی وحی چو شرق
# 52 ظن لایغنی من الحق خوانده‌ای %~% وز چنان برقی ز شرقی مانده‌ای
# 53 هی در آ در کشتی ما ای نژند %~% یا تو آن کشتی برین کشتی ببند
# 54 گوید او چون ترک گیرم گیر و دار %~% چون روم من در طفیلت کوروار
# 55 کور با رهبر به از تنها یقین %~% زان یکی ننگست و صد ننگست ازین
# 56 می‌گریزی از پشه در کزدمی %~% می‌گریزی در یمی تو از نمی
# 57 می‌گریزی از جفاهای پدر %~% در میان لوطیان و شور و شر
# 58 می‌گریزی هم‌چو یوسف ز اندهی %~% تا ز نرتع نلعب افتی در چهی
# 59 در چه افتی زین تفرج هم‌چو او %~% مر ترا لیک آن عنایت یار کو
# 60 گر نبودی آن به دستوری پدر %~% برنیاوردی ز چه تا حشر سر
# 61 آن پدر بهر دل او اذن داد %~% گفت چون اینست میلت خیر باد
# 62 هر ضریری کز مسیحی سر کشد %~% او جهودانه بماند از رشد
# 63 قابل ضو بود اگر چه کور بود %~% شد ازین اعراض او کور و کبود
# 64 گویدش عیسی بزن در من دو دست %~% ای عمی کحل عزیزی با منست
# 65 از من ار کوری بیابی روشنی %~% بر قمیص یوسف جان بر زنی
# 66 کار و باری کت رسد بعد شکست %~% اندر آن اقبال و منهاج رهست
# 67 کار و باری که ندارد پا و سر %~% ترک کن هی پیر خر ای پیر خر
# 68 غیر پیر استاد و سرلشکر مباد %~% پیر گردون نی ولی پیر رشاد
# 69 در زمان چون پیر را شد زیردست %~% روشنایی دید آن ظلمت‌پرست
# 70 شرط تسلیم است نه کار دراز %~% سود نبود در ضلالت ترک‌تاز
# 71 من نجویم زین سپس راه اثیر %~% پیر جویم پیر جویم پیر پیر
# 72 پیر باشد نردبان آسمان %~% تیر پران از که گردد از کمان
# 73 نه ز ابراهیم نمرود گران %~% کرد با کرکس سفر بر آسمان
# 74 از هوا شد سوی بالا او بسی %~% لیک بر گردون نپرد کرکسی
# 75 گفتش ابراهیم ای مرد سفر %~% کرکست من باشم اینت خوب‌تر
# 76 چون ز من سازی به بالا نردبان %~% بی پریدن بر روی بر آسمان
# 77 آنچنان که می‌رود تا غرب و شرق %~% بی ز زاد و راحله دل هم‌چو برق
# 78 آنچنان که می‌رود شب ز اغتراب %~% حس مردم شهرها در وقت خواب
# 79 آنچنان که عارف از راه نهان %~% خوش نشسته می‌رود در صد جهان
# 80 گر ندادستش چنین رفتار دست %~% این خبرها زان ولایت از کیست
# 81 این خبرها وین روایات محق %~% صد هزاران پیر بر وی متفق
# 82 یک خلافی نی میان این عیون %~% آنچنان که هست در علم ظنون
# 83 آن تحری آمد اندر لیل تار %~% وین حضور کعبه و وسط نهار
# 84 خیز ای نمرود پر جوی از کسان %~% نردبانی نایدت زین کرکسان
# 85 عقل جزوی کرکس آمد ای مقل %~% پر او با جیفه‌خواری متصل
# 86 عقل ابدالان چو پر جبرئیل %~% می‌پرد تا ظل سدره میل میل
# 87 باز سلطانم گشم نیکوپیم %~% فارغ از مردارم و کرکس نیم
# 88 ترک کرکس کن که من باشم کست %~% یک پر من بهتر از صد کرکست
# 89 چند بر عمیا دوانی اسپ را %~% باید استا پیشه را و کسپ را
# 90 خویشتن رسوا مکن در شهر چین %~% عاقلی جو خویش از وی در مچین
# 91 آن چه گوید آن فلاطون زمان %~% هین هوا بگار و رو بر وفق آن
# 92 جمله می‌گویند اندر چین به جد %~% بهر شاه خویشتن که لم یلد
# 93 شاه ما خود هیچ فرزندی نزاد %~% بلک سوی خویش زن را ره نداد
# 94 هر که از شاهان ازین نوعش بگفت %~% گردنش با تیغ بران کرد جفت
# 95 شاه گوید چونک گفتی این مقال %~% یا بکن ثابت که دارم من عیال
# 96 مر مرا دختر اگر ثابت کنی %~% یافتی از تیغ تیزم آمنی
# 97 ورنه بی‌شک من ببرم حلق تو %~% ای بگفته لاف کذب آمیغ تو
# 98 بنگر ای از جهل گفته ناحقی %~% پر ز سرهای بریده خندقی
# 99 خندقی از قعر خندق تا گلو %~% پر ز سرهای بریده زین غلو
# 100 جمله اندر کار این دعوی شدند %~% گردن خود را بدین دعوی زدند
# 101 هان ببین این را به چشم اعتبار %~% این چنین دعوی میندیش و میار
# 102 تلخ خواهی کرد بر ما عمر ما %~% کی برین می‌دارد ای دادر ترا
# 103 گر رود صد سال آنک آگاه نیست %~% بر عما آن از حساب راه نیست
# 104 بی‌سلاحی در مرو در معرکه %~% هم‌چو بی‌باکان مرو در تهلکه
# 105 این همه گفتند و گفت آن ناصبور %~% که مرا زین گفته‌ها آید نفور
# 106 سینه پر آتش مرا چون منقل است %~% کشت کامل گشت وقت منجل است
# 107 صدر را صبری بد اکنون آن نماد %~% بر مقام صبر عشق آتش نشاند
# 108 صبر من مرد آن شبی که عشق زاد %~% درگذشت او حاضران را عمر باد
# 109 ای محدث از خطاب و از خطوب %~% زان گذشتم آهن سردی مکوب
# 110 سرنگونم هی رها کن پای من %~% فهم کو در جمله اجزای من
# 111 اشترم من تا توانم می‌کشم %~% چون فتادم زار با کشتن خوشم
# 112 پر سر مقطوع اگر صد خندق است %~% پیش درد من مزاج مطلق است
# 113 من نخواهم زد دگر از خوف و بیم %~% این چنین طبل هوا زیر گلیم
# 114 من علم اکنون به صحرا می‌زنم %~% یا سراندازی و یا روی صنم
# 115 حلق کو نبود سزای آن شراب %~% آن بریده به به شمشیر و ضراب
# 116 دیده کو نبود ز وصلش در فره %~% آن چنان دیده سپید کور به
# 117 گوش کان نبود سزای راز او %~% بر کنش که نبود آن بر سر نکو
# 118 اندر آن دستی که نبود آن نصاب %~% آن شکسته به به ساطور قصاب
# 119 آنچنان پایی که از رفتار او %~% جان نپیوندد به نرگس زار او
# 120 آنچنان پا در حدید اولیترست %~% که آنچنان پا عاقبت درد سرست
PageV06P116
# 1 یا درین ره آیدم آن کام من %~% یا چو باز آیم ز ره سوی وطن
# 2 بوک موقوفست کامم بر سفر %~% چون سفر کردم بیابم در حضر
# 3 یار را چندین بجویم جد و چست %~% که بدانم که نمی‌بایست جست
# 4 آن معیت کی رود در گوش من %~% تا نگردم گرد دوران زمن
# 5 کی کنم من از معیت فهم راز %~% جز که از بعد سفرهای دراز
# 6 حق معیت گفت و دل را مهر کرد %~% تا که عکس آید به گوش دل نه طرد
# 7 چون سفرها کرد و داد راه داد %~% بعد از آن مهر از دل او بر گشاد
# 8 چون خطایین آن حساب با صفا %~% گرددش روشن ز بعد دو خطا
# 9 بعد از آن گوید اگر دانستمی %~% این معیت را کی او را جستمی
# 10 دانش آن بود موقوف سفر %~% ناید آن دانش به تیزی فکر
# 11 آنچنان که وجه وام شیخ بود %~% بسته و موقوف گریه آن وجود
# 12 کودک حلواییی بگریست زار %~% توخته شد وام آن شیخ کبار
# 13 گفته شد آن داستان معنوی %~% پیش ازین اندر خلال مثنوی
# 14 در دلت خوف افکند از موضعی %~% تا نباشد غیر آنت مطمعی
# 15 در طمع فایده دیگر نهد %~% وآن مرادت از کسی دیگر دهد
# 16 ای طمع در بسته در یک جای سخت %~% که آیدم میوه از آن عالی‌درخت
# 17 آن طمع زان جا نخواهد شد وفا %~% بل ز جای دیگر آید آن عطا
# 18 آن طمع را پس چرا در تو نهاد %~% چون نخواستت زان طرف آن چیز داد
# 19 از برای حکمتی و صنعتی %~% نیز تا باشد دلت در حیرتی
# 20 تا دلت حیران بود ای مستفید %~% که مرادم از کجا خواهد رسد
# 21 تا بدانی عجز خویش و جهل خویش %~% تا شود ایقان تو در غیب بیش
# 22 هم دلت حیران بود در منتجع %~% که چه رویاند مصرف زین طمع
# 23 طمع داری روزیی در درزیی %~% تا ز خیاطی بی زر تا زیی
# 24 رزق تو در زرگری آرد پدید %~% که ز وهمت بود آن مکسب بعید
# 25 پس طمع در درزیی بهر چه بود %~% چون نخواست آن رزق زان جانب گشود
# 26 بهر نادر حکمتی در علم حق %~% که نبشت آن حکم را در ما سبق
# 27 نیز تا حیران بود اندیشه‌ات %~% تا که حیرانی بود کل پیشه‌ات
# 28 یا وصال یار زین سعیم رسد %~% یا ز راهی خارج از سعی جسد
# 29 من نگویم زین طریق آید مراد %~% می‌طپم تا از کجا خواهد گشاد
# 30 سربریده مرغ هر سو می‌فتد %~% تا کدامین سو رهد جان از جسد
# 31 یا مراد من برآید زین خروج %~% یا ز برجی دیگر از ذات البروج
PageV06P117
# 1 بود یک میراثی مال و عقار %~% جمله را خورد و بماند او عور و زار
# 2 مال میراثی ندارد خود وفا %~% چون بناکام از گذشته شد جدا
# 3 او نداند قدر هم کاسان بیافت %~% کو بکد و رنج و کسبش کم شتاف
# 4 قدر جان زان می‌ندانی ای فلان %~% که بدادت حق به بخشش رایگان
# 5 نقد رفت و کاله رفته و خانه‌ها %~% ماند چون چغدان در آن ویرانه‌ها
# 6 گفت یا رب برگ دادی رفت برگ %~% یا بده برگی و یا بفرست مرگ
# 7 چون تهی شد یاد حق آغاز کرد %~% یا رب و یا رب اجرنی ساز کرد
# 8 چون پیمبر گفته مؤمن مزهرست %~% در زمان خالیی ناله گرست
# 9 چون شود پر مطربش بنهد ز دست %~% پر مشو که آسیب دست او خوشست
# 10 تی شو و خوش باش بین اصبعین %~% کز می لا این سرمستست این
# 11 رفت طغیان آب از چشمش گشاد %~% آب چشمش زرع دین را آب داد
PageV06P118
# 1 ای بسا مخلص که نالد در دعا %~% تا رود دود خلوصش بر سما
# 2 تا رود بالای این سقف برین %~% بوی مجمر از انین المذنبین
# 3 پس ملایک با خدا نالند زار %~% کای مجیب هر دعا وی مستجار
# 4 بندهمؤمنتضرع می‌کند %~% او نمی‌داند به جز تو مستند
# 5 تو عطا بیگانگان را می‌دهی %~% از تو دارد آرزو هر مشتهی
# 6 حق بفرماید که نه از خواری اوست %~% عین تاخیر عطا یاری اوست
# 7 حاجت آوردش ز غفلت سوی من %~% آن کشیدش مو کشان در کوی من
# 8 گر بر آرم حاجتش او وا رود %~% هم در آن بازیچه مستغرق شود
# 9 گرچه می‌نالد به جان یا مستجار %~% دل شکسته سینه‌خسته گو بزار
# 10 خوش همی‌آید مرا آواز او %~% وآن خدایا گفتن و آن راز او
# 11 وانک اندر لابه و در ماجرا %~% می‌فریباند بهر نوعی مرا
# 12 طوطیان و بلبلان را از پسند %~% از خوش آوازی قفس در می‌کنند
# 13 زاغ را و چغد را اندر قفس %~% کی کنند این خود نیامد در قصص
# 14 پیش شاهد باز چون آید دو تن %~% آن یکی کمپیر و دیگر خوش‌ذقن
# 15 هر دو نان خواهند او زوتر فطیر %~% آرد و کمپیر را گوید که گیر
# 16 وآن دگر را که خوشستش قد و خد %~% کی دهد نان بل به تاخیر افکند
# 17 گویدش بنشین زمانی بی‌گزند %~% که به خانه نان تازه می‌پزند
# 18 چون رسد آن نان گرمش بعد کد %~% گویدش بنشین که حلوا می‌رسد
# 19 هم برین فن داردارش می‌کند %~% وز ره پنهان شکارش می‌کند
# 20 که مرا کاریست با تو یک زمان %~% منتظر می‌باش ای خوب جهان
# 21 بی‌مرادی مومنان از نیک و بد %~% تو یقین می‌دان که بهر این بود
PageV06P119
# 1 مرد میراثی چو خورد و شد فقیر %~% آمد اندر یا رب و گریه و نفیر
# 2 خود کی کوبد این در رحمت‌نثار %~% که نیابد در اجابت صد بهار
# 3 خواب دید او هاتفی گفت او شنید %~% که غنای تو به مصر آید پدید
# 4 رو به مصر آنجا شود کار تو راست %~% کرد کدیت را قبول او مرتجاست
# 5 در فلان موضع یکی گنجی است زفت %~% در پی آن بایدت تا مصر رفت
# 6 بی‌درنگی هین ز بغداد ای نژند %~% رو به سوی مصر و منبت‌گاه قند
# 7 چون ز بغداد آمد او تا سوی مصر %~% گرم شد پشتش چو دید او روی مصر
# 8 بر امید وعده هاتف که گنج %~% یابد اندر مصر بهر دفع رنج
# 9 در فلان کوی و فلان موضع دفین %~% هست گنجی سخت نادر بس گزین
# 10 لیک نفقه‌ش بیش و کم چیزی نماند %~% خواست دقی بر عوام‌الناس راند
# 11 لیک شرم و همتش دامن گرفت %~% خویش را در صبر افشردن گرفت
# 12 باز نفسش از مجاعت بر طپید %~% ز انتجاع و خواستن چاره ندید
# 13 گفت شب بیرون روم من نرم نرم %~% تا ز ظلمت نایدم در کدیه شرم
# 14 هم‌چو شبکوکی کنم شب ذکر و بانگ %~% تا رسد از بامهاام نیم دانگ
# 15 اندرین اندیشه بیرون شد بکوی %~% واندرین فکرت همی شد سو به سوی
# 16 یک زمان مانع همی‌شد شرم و جاه %~% یک زمانی جوع می‌گفتش بخواه
# 17 پای پیش و پای پس تا ثلث شب %~% که بخواهم یا بخسپم خشک‌لب
PageV06P120
# 1 ناگهانی خود عسس او را گرفت %~% مشت و چوبش زد ز صفرا تا شکفت
# 2 اتفاقا اندر آن شب‌های تار %~% دیده بد مردم ز شب‌دزدان ضرار
# 3 بود شب‌های مخوف و منتحس %~% پس به جد می‌جست دزدان را عسس
# 4 تا خلیفه گفت که ببرید دست %~% هر که شب گردد وگر خویش منست
# 5 بر عسس کرده ملک تهدید و بیم %~% که چرا باشید بر دزدان رحیم
# 6 عشوه‌شان را از چه رو باور کنید %~% یا چرا زیشان قبول زر کنید
# 7 رحم بر دزدان و هر منحوس‌دست %~% بر ضعیفان ضربت و بی‌رحمیست
# 8 هین ز رنج خاص مسکل ز انتقام %~% رنج او کم بین ببین تو رنج عام
# 9 اصبع ملدوغ بر در دفع شر %~% در تعدی و هلاک تن نگر
# 10 اتفاقا اندر آن ایام دزد %~% گشته بود انبوه پخته و خام دزد
# 11 در چنین وقتش بدید و سخت زد %~% چوب‌ها و زخمهای بی‌عدد
# 12 نعره و فریاد زان درویش خاست %~% که مزن تا من بگویم حال راست
# 13 گفت اینک دادمت مهلت بگو %~% تا به شب چون آمدی بیرون به کو
# 14 تو نه‌ای زینجا غریب و منکری %~% راستی گو تا بچه مکر اندری
# 15 اهل دیوان بر عسس طعنه زدند %~% که چرا دزدان کنون انبه شدند
# 16 انبهی از تست و از امثال تست %~% وا نما یاران زشتت را نخست
# 17 ورنه کین جمله را از تو کشم %~% تا شود آمن زر هر محتشم
# 18 گفت او از بعد سوگندان پر %~% که نیم من خانه‌سوز و کیسه‌بر
# 19 من نه مرد دزدی و بیدادیم %~% من غریب مصرم و بغدادیم
PageV06P121
# 1 قصه آن خواب و گنج زر بگفت %~% پس ز صدق او دل آن کس شکفت
# 2 بوی صدقش آمد از سوگند او %~% سوز او پیدا شد و اسپند او
# 3 دل بیارامد به گفتار صواب %~% آنچنان که تشنه آرامد به آب
# 4 جز دل محجوب کو را علتیست %~% از نبیش تا غبی تمییز نیست
# 5 ورنه آن پیغام کز موضع بود %~% بر زند بر مه شکافیده شود
# 6 مه شکافد وان دل محجوب نی %~% زانک مردودست او محبوب نی
# 7 چشمه شد چشم عسس ز اشک مبل %~% نی ز گفت خشک بل از بوی دل
# 8 یک سخن از دوزخ آید سوی لب %~% یک سخن از شهر جان در کوی لب
# 9 بحر جان‌افزا و بحر پر حرج %~% در میان هر دو بحر این لب مرج
# 10 چون یپنلو در میان شهرها %~% از نواحی آید آن‌جا بهرها
# 11 کاله معیوب قلب کیسه‌بر %~% کاله پر سود مستشرف چو در
# 12 زین یپنلو هر که بازرگان‌ترست %~% بر سره و بر قلب‌ها دیده‌ورست
# 13 شد یپنلو مر ورا دار الرباح %~% وآن گر را از عمی دار الجناح
# 14 هر یکی ز اجزای عالم یک به یک %~% بر غبی بندست و بر استاد فک
# 15 بر یکی قندست و بر دیگر چو زهر %~% بر یکی لطفست و بر دیگر چو قهر
# 16 هر جمادی با نبی افسانه‌گو %~% کعبه با حاجی گواه و نطق‌خو
# 17 بر مصلی مسجد آمد هم گواه %~% کو همی‌آمد به من از دور راه
# 18 با خلیل آتش گل و ریحان و ورد %~% باز بر نمرودیان مرگست و درد
# 19 بارها گفتیم این را ای حسن %~% می‌نگردم از بیانش سیر من
# 20 بارها خوردی تو نان دفع ذبول %~% این همان نانست چون نبوی ملول
# 21 در تو جوعی می‌رسد تو ز اعتلال %~% که همی‌سوزد ازو تخمه و ملال
# 22 هرکه را درد مجاعت نقد شد %~% نو شدن با جزو جزوش عقد شد
# 23 لذت از جوعست نه از نقل نو %~% با مجاعت از شکر به نان جو
# 24 پس ز بی‌جوعیست وز تخمه تمام %~% آن ملالت نه ز تکرار کلام
# 25 چون ز دکان و مکاس و قیل و قال %~% در فریب مردمت ناید ملال
# 26 چون ز غیبت و اکل لحم مردمان %~% شصت سالت سیریی نامد از آن
# 27 عشوه‌ها در صید شله کفته تو %~% بی ملولی بارها خوش گفته تو
# 28 بار آخر گوییش سوزان و چست %~% گرم‌تر صد بار از بار نخست
# 29 درد داروی کهن را نو کند %~% درد هر شاخ ملولی خو کند
# 30 کیمیای نو کننده دردهاست %~% کو ملولی آن طرف که درد خاست
# 31 هین مزن تو از ملولی آه سرد %~% درد جو و درد جو و درد درد
# 32 خادع دردند درمان‌های ژاژ %~% ره‌زنند و زرستانان رسم باژ
# 33 آب شوری نیست در مان عطش %~% وقت خوردن گر نماید سرد و خوش
# 34 لیک خادع گشته و مانع شد ز جست %~% ز آب شیرینی کزو صد سبزه رست
# 35 هم‌چنین هر زر قلبی مانعست %~% از شناس زر خوش هرجا که هست
# 36 پا و پرت را به تزویری برید %~% که مراد تو منم گیر ای مرید
# 37 گفت دردت چینم او خود درد بود %~% مات بود ار چه به ظاهر برد بود
# 38 رو ز درمان دروغین می‌گریز %~% تا شود دردت مصیب و مشک‌بیز
# 39 گفت نه دزدی تو و نه فاسقی %~% مرد نیکی لیک گول و احمقی
# 40 بر خیال و خواب چندین ره کنی %~% نیست عقلت را تسوی روشنی
# 41 بارها من خواب دیدم مستمر %~% که به بغدادست گنجی مستتر
# 42 در فلان سوی و فلان کویی دفین %~% بود آن خود نام کوی این حزین
# 43 هست در خانه فلانی رو بجو %~% نام خانه و نام او گفت آن عدو
# 44 دیده‌ام خود بارها این خواب من %~% که به بغدادست گنجی در وطن
# 45 هیچ من از جا نرفتم زین خیال %~% تو به یک خوابی بیایی بی‌ملال
# 46 خواب احمق لایق عقل ویست %~% هم‌چو او بی‌قیمتست و لاشیست
# 47 خواب زن کمتر ز خواب مرد دان %~% از پی نقصان عقل و ضعف جان
# 48 خواب ناقص‌عقل و گول آید کساد %~% پس ز بی‌عقلی چه باشد خواب باد
# 49 گفت با خود گنج در خانه منست %~% پس مرا آن‌جا چه فقر و شیونست
# 50 بر سر گنج از گدایی مرده‌ام %~% زانک اندر غفلت و در پرده‌ام
# 51 زین بشارت مست شد دردش نماند %~% صد هزار الحمد بی لب او بخواند
# 52 گفت بد موقوف این لت لوت من %~% آب حیوان بود در حانوت من
# 53 رو که بر لوت شگرفی بر زدم %~% کوری آن وهم که مفلس بدم
# 54 خواه احمق‌دان مرا خواهی فرو %~% آن من شد هرچه می‌خواهی بگو
# 55 من مراد خویش دیدم بی‌گمان %~% هرچه خواهی گو مرا ای بددهان
# 56 تو مرا پر درد گو ای محتشم %~% پیش تو پر درد و پیش خود خوشم
# 57 وای اگر بر عکس بودی این مطار %~% پیش تو گلزار و پیش خویش راز
PageV06P122
# 1 گفت با درویش روزی یک خسی %~% که ترا این‌جا نمی‌داند کسی
# 2 گفت او گر می‌نداند عامیم %~% خویش را من نیک می‌دانم کیم
# 3 وای اگر بر عکس بودی درد و ریش %~% او بدی بینای من من کور خویش
# 4 احمقم گیر احمقم من نیک‌بخت %~% بخت بهتر از لجاج و روی سخت
# 5 این سخن بر وفق ظنت می‌جهد %~% ورنه بختم داد عقلم هم دهد
PageV06P123
# 1 باز گشت از مصر تا بغداد او %~% ساجد و راکع ثناگر شکرگو
# 2 جمله ره حیران و مست او زین عجب %~% ز انعکاس روزی و راه طلب
# 3 کر کجا اومیدوارم کرده بود %~% وز کجا افشاند بر من سیم و سود
# 4 این چه حکمت بود که قبله مراد %~% کردم از خانه برون گمراه و شاد
# 5 تا شتابان در ضلالت می‌شدم %~% هر دم از مطلب جداتر می‌بدم
# 6 باز آن عین ضلالت را به جود %~% حق وسیلت کرد اندر رشد و سود
# 7 گمرهی را منهج ایمان کند %~% کژروی را محصد احسان کند
# 8 تا نباشد هیچ محسن بی‌وجا %~% تا نباشد هیچ خاین بی‌رجا
# 9 اندرون زهر تریاق آن حفی %~% کرد تا گویند ذواللطف الخفی
# 10 نیست مخفی در نماز آن مکرمت %~% در گنه خلعت نهد آن مغفرت
# 11 منکران را قصد اذلال ثقات %~% ذل شده عز و ظهور معجزات
# 12 قصدشان ز انکار ذل دین بده %~% عین ذل عز رسولان آمده
# 13 گر نه انکار آمدی از هر بدی %~% معجزه و برهان چرا نازل شدی
# 14 خصم منکر تا نشد مصداق‌خواه %~% کی کند قاضی تقاضای گواه
# 15 معجزه هم‌چون گواه آمد زکی %~% بهر صدق مدعی در بی‌شکی
# 16 طعن چون می‌آمد از هر ناشناخت %~% معجزه می‌داد حق و می‌نواخت
# 17 مکر آن فرعون سیصد تو بده %~% جمله ذل او و قمع او شده
# 18 ساحران آورده حاضر نیک و بد %~% تا که جرح معجزه موسی کند
# 19 تا عصا را باطل و رسوا کند %~% اعتبارش را ز دلها بر کند
# 20 عین آن مکر آیت موسی شود %~% اعتبار آن عصا بالا رود
# 21 لشکر آرد او پگه تا حول نیل %~% تا زند بر موسی و قومش سبیل
# 22 آمنی امت موسی شود %~% او به تحت‌الارض و هامون در رود
# 23 گر به مصر اندر بدی او نامدی %~% وهم از سبطی کجا زایل شدی
# 24 آمد و در سبط افکند او گداز %~% که بدانک امن در خوفست راز
# 25 آن بود لطف خفی کو را صمد %~% نار بنماید خود آن نوری بود
# 26 نیست مخفی مزد دادن در تقی %~% ساحران را اجر بین بعد از خطا
# 27 نیست مخفی وصل اندر پرورش %~% ساحران را وصل داد او در برش
# 28 نیست مخفی سیر با پای روا %~% ساحران را سیر بین در قطع پا
# 29 عارفان زانند دایم آمنون %~% که گذر کردند از دریای خون
# 30 امنشان از عین خوف آمد پدید %~% لاجرم باشند هر دم در مزید
# 31 امن دیدی گشته در خوفی خفی %~% خوف بین هم در امیدی ای حفی
# 32 آن امیر از مکر بر عیسی تند %~% عیسی اندر خانه رو پنهان کند
# 33 اندر آید تا شود او تاجدار %~% خود ز شبه عیسی آید تاج‌دار
# 34 هی می‌آویزید من عیسی نیم %~% من امیرم بر جهودان خوش‌پیم
# 35 زوترش بردار آویزید کو %~% عیسی است از دست ما تخلیط‌جو
# 36 چند لشکر می‌رود تا بر خورد %~% برگ او فی گردد و بر سر خورد
# 37 چند در عالم بود برعکس این %~% زهر پندارد بود آن انگبین
# 38 بس سپه بنهاده دل بر مرگ خویش %~% روشنیها و ظفر آید به پیش
# 39 ابرهه با پیل بهر ذل بیت %~% آمده تا افکند حی را چو میت
# 40 تا حریم کعبه را ویران کند %~% جمله را زان جای سرگردان کند
# 41 تا همه زوار گرد او تنند %~% کعبه او را همه قبله کنند
# 42 وز عرب کینه کشد اندر گزند %~% که چرا در کعبه‌ام آتش زنند
# 43 عین سعیش عزت کعبه شده %~% موجب اعزاز آن بیت آمده
# 44 مکیان را عز یکی بد صد شده %~% تا قیامت عزشان ممتد شده
# 45 او و کعبه او شده مخسوف‌تر %~% از چیست این از عنایات قدر
# 46 از جهاز ابرهه هم‌چون دده %~% آن فقیران عرب توانگر شده
# 47 او گمان برده که لشکر می‌کشید %~% بهر اهل بیت او زر می‌کشید
# 48 اندرین فسخ عزایم وین همم %~% در تماشا بود در ره هر قدم
# 49 خانه آمد گنج را او باز یافت %~% کارش از لطف خدایی ساز یافت
PageV06P124
# 1 آن دو گفتندش که اندر جان ما %~% هست پاسخ‌ها چو نجم اندر سما
# 2 گر نگوییم آن نیاید راست نرد %~% ور بگوییم آن دلت آید به درد
# 3 هم‌چو چغزیم اندر آب از گفت الم %~% وز خموشی اختناقست و سقم
# 4 گر نگوییم آتشی را نور نیست %~% ور بگوییم آن سخن دستور نیست
# 5 در زمان برجست کای خویشان وداع %~% انما الدنیا و ما فیها متاع
# 6 پس برون جست او چو تیری از کمان %~% که مجال گفت کم بود آن زمان
# 7 اندر آمد مست پیش شاه چین %~% زود مستانه ببوسید او زمین
# 8 شاه را مکشوف یک یک حالشان %~% اول و آخر غم و زلزالشان
# 9 میش مشغولست در مرعای خویش %~% لیک چوپان واقفست از حال میش
# 10 کلکم راع بداند از رمه %~% کی علف‌خوارست و کی در ملحمه
# 11 گرچه در صورت از آن صف دور بود %~% لیک چون دف در میان سور بود
# 12 واقف از سوز و لهیب آن وفود %~% مصلحت آن بد که خشک آورده بود
# 13 در میان جانشان بود آن سمی %~% لک قاصد کرده خود را اعجمی
# 14 صورت آتش بود پایان دیگ %~% معنی آتش بود در جان دیگ
# 15 صورتش بیرون و معنیش اندرون %~% معنی معشوق جان در رگ چو خون
# 16 شاه‌زاده پیش شه زانو زده %~% ده معرف شارح حالش شده
# 17 گرچه شه عارف بد از کل پیش پیش %~% لیک می‌کردی معرف کار خویش
# 18 در درون یک ذره نور عارفی %~% به بود از صد معرف ای صفی
# 19 گوش را رهن معرف داشتن %~% آیت محجوبیست و حزر و ظن
# 20 آنک او را چشم دل شد دیدبان %~% دید خواهد چشم او عین العیان
# 21 با تواتر نیست قانع جان او %~% بل ز چشم دل رسد ایقان او
# 22 پس معرف پیش شاه منتجب %~% در بیان حال او بگشود لب
# 23 گفت شاها صید احسان توست %~% پادشاهی کن که بی بیرون شوست
# 24 دست در فتراک این دولت زدست %~% بر سر سرمست او بر مال دست
# 25 گفت شه هر منصبی و ملکتی %~% که التماسش هست یابد این فتی
# 26 بیست چندان ملک کو شد زان بری %~% بخشمش اینجا و ما خود بر سری
# 27 گفت تا شاهیت در وی عشق کاشت %~% جز هوای تو هوایی کی گذاشت
# 28 بندگی تش چنان درخورد شد %~% که شهی اندر دل او سرد شد
# 29 شاهی و شه‌زادگی در باختست %~% از پی تو در غریبی ساختست
# 30 صوفیست انداخت خرقه وجد در %~% کی رود او بر سر خرقه دگر
# 31 میل سوی خرقه داده و ندم %~% آنچنان باشد که من مغبون شدم
# 32 باز ده آن خرقه این سو ای قرین %~% که نمی‌ارزید آن یعنی بدین
# 33 دور از عاشق که این فکر آیدش %~% ور بیاید خاک بر سر بایدش
# 34 عشق ارزد صد چو خرقه کالبد %~% که حیاتی دارد و حس و خرد
# 35 خاصه خرقه ملک دنیا کابترست %~% پنج دانگ مستیش درد سرست
# 36 ملک دنیا تن‌پرستان را حلال %~% ما غلام ملک عشق بی‌زوال
# 37 عامل عشقست معزولش مکن %~% جز به عشق خویش مشغولش مکن
# 38 منصبی کانم ز رؤیت محجبست %~% عین معزولیست و نامش منصبست
# 39 موجب تاخیر اینجا آمدن %~% فقد استعداد بود و ضعف فن
# 40 بی ز استعداد در کانی روی %~% بر یکی حبه نگردی محتوی
# 41 هم‌چو عنینی که بکری را خرد %~% گرچه سیمین‌بر بود کی بر خورد
# 42 چون چراغی بی ز زیت و بی فتیل %~% نه کثیرستش ز شمع و نه قلیل
# 43 در گلستان اندر آید اخشمی %~% کی شود مغزش ز ریحان خرمی
# 44 هم‌چو خوبی دلبری مهمان غر %~% بانگ چنگ و بربطی در پیش کر
# 45 هم‌چو مرغ خاک که آید در بحار %~% زان چه یابد جز هلاک و جز خسار
# 46 هم‌چو بی‌گندم شده در آسیا %~% جز سپیدی ریش و مو نبود عطا
# 47 آسیای چرخ بر بی‌گندمان %~% موسپیدی بخشد و ضعف میان
# 48 لیک با باگندمان این آسیا %~% ملک‌بخش آمد دهد کار و کیا
# 49 اول استعداد جنت بایدت %~% تا ز جنت زندگانی زایدت
# 50 طفل نو را از شراب و از کباب %~% چه حلاوت وز قصور و از قباب
# 51 حد ندارد این مثل کم جو سخن %~% تو برو تحصیل استعداد کن
# 52 بهر استعداد تا اکنون نشست %~% شوق از حد رفت و آن نامد به دست
# 53 گفت استعداد هم از شه رسد %~% بی ز جان کی مستعد گردد جسد
# 54 لطف‌های شه غمش را در نوشت %~% شد که صید شه کند او صید گشت
# 55 هر که در اشکار چون تو صید شد %~% صید را ناکرده قید او قید شد
# 56 هرکه جویای امیری شد یقین %~% پیش از آن او در اسیری شد رهین
# 57 عکس می‌دان نقش دیباجه جهان %~% نام هر بنده جهان خواجه جهان
# 58 ای تن کژ فکرت معکوس‌رو %~% صد هزار آزاد را کرده گرو
# 59 مدتی بگذار این حیلت پزی %~% چند دم پیش از اجل آزاد زی
# 60 ور در آزادیت چون خر راه نیست %~% هم‌چو دلوت سیر جز در چاه نیست
# 61 مدتی رو ترک جان من بگو %~% رو حریف دیگری جز من بجو
# 62 نوبت من شد مرا آزاد کن %~% دیگری را غیر من داماد کن
# 63 ای تن صدکاره ترک من بگو %~% عمر من بردی کسی دیگر بجو
PageV06P125
# 1 جوحی هر سالی ز درویشی به فن %~% رو بزن کردی کای دلخواه زن
# 2 چون سلاحت هست رو صیدی بگیر %~% تا بدوشانیم از صید تو شیر
# 3 قوس ابرو تیر غمزه دام کید %~% بهر چه دادت خدا از بهر صید
# 4 رو پی مرغی شگرفی دام نه %~% دانه بنما لیک در خوردش مده
# 5 کام بنما و کن او را تلخ‌کام %~% کی خورد دانه چو شد در حبس دام
# 6 شد زن او نزد قاضی در گله %~% که مرا افغان ز شوی ده‌دله
# 7 قصه کوته کن که قاضی شد شکار %~% از مقال و از جمال آن نگار
# 8 گفت اندر محکمه‌ست این غلغله %~% من نتوانم فهم کردن این گله
# 9 گر به خلوت آیی ای سرو سهی %~% از ستم‌کاری شو شرحم دهی
# 10 گفت خانه تو ز هر نیک و بدی %~% باشد از بهر گله آمد شدی
# 11 خانه سر جمله پر سودا بود %~% صدر پر وسواس و پر غوغا بود
# 12 باقی اعضا ز فکر آسوده‌اند %~% وآن صدور از صادران فرسوده‌اند
# 13 در خزان و باد خوف حق گریز %~% آن شقایق‌های پارین را بریز
# 14 این شقایق منع نو اشکوفه‌هاست %~% که درخت دل برای آن نماست
# 15 خویش را در خواب کن زین افتکار %~% سر ز زیر خواب در یقظت بر آر
# 16 هم‌چو آن اصحاب کهف ای خواجه زود %~% رو به ایقاظا که تحسبهم رقود
# 17 گفت قاضی ای صنم معمول چیست %~% گفت خانه این کنیزک بس تهیست
# 18 خصم در ده رفت و حارس نیز نیست %~% بهر خلوت سخت نیکو مسکنیست
# 19 امشب ار امکان بود آنجا بیا %~% کار شب بی سمعه است و بی‌ریا
# 20 جمله جاسوسان ز خمر خواب مست %~% زنگی شب جمله را گردن زدست
# 21 خواند بر قاضی فسون‌های عجب %~% آن شکرلب وانگهانی از چه لب
# 22 چند با آدم بلیس افسانه کرد %~% چون حوا گفتش بخور آنگاه خورد
# 23 اولین خون در جهان ظلم و داد %~% از کف قابیل بهر زن فتاد
# 24 نوح چون بر تابه بریان ساختی %~% واهله بر تابه سنگ انداختی
# 25 مکر زن بر کار او چیره شدی %~% آب صاف وعظ او تیره شدی
# 26 قوم را پیغام کردی از نهان %~% که نگه دارید دین زین گمرهان
PageV06P126
# 1 مکر زن پایان ندارد رفت شب %~% قاضی زیرک سوی زن بهر دب
# 2 زن دو شمع و نقل مجلس راست کرد %~% گفت ما مستیم بی این آب‌خورد
# 3 اندر آن دم جوحی آمد در بزد %~% جست قاضی مهربی تا در خزد
# 4 غیر صندوقی ندید او خلوتی %~% رفت در صندوق از خوف آن فتی
# 5 اندر آمد جوحی و گفت ای حریف %~% اتی وبالم در ربیع و در خریف
# 6 من چه دارم که فداات نیست آن %~% که ز من فریاد داری هر زمان
# 7 بر لب خشکم گشادستی زبان %~% گاه مفلس خوانیم گه قلتبان
# 8 این دو علت گر بود ای جان مرا %~% آن یکی از تست و دیگر از خدا
# 9 من چه دارم غیر آن صندوق کان %~% هست مایه تهمت و پایه گمان
# 10 خلق پندارند زر دارم درون %~% داد واگیرند از من زین ظنون
# 11 صورت صندوق بس زیباست لیک %~% از عروض و سیم و زر خالیست نیک
# 12 چون تن زراق خوب و با وقار %~% اندر آن سله نیابی غیر مار
# 13 من برم صندوق را فردا به کو %~% پس بسوزم در میان چارسو
# 14 تا ببیند مؤمن و گبر و جهود %~% که درین صندوق جز لعنت نبود
# 15 گفت زن هی در گذر ای مرد ازین %~% خورد سوگند او که نکنم جز چنین
# 16 از پگه حمال آورد او چو باد %~% زود آن صندوق بر پشتش نهاد
# 17 اندر آن صندوق قاضی از نکال %~% بانگ می‌زد کای حمال و ای حمال
# 18 کرد آن حمال راست و چپ نظر %~% کز چه سو در می‌رسد بانک و خبر
# 19 هاتفست این داعی من ای عجب %~% یا پری‌ام می‌کند پنهان طلب
# 20 چون پیاپی گشت آن آواز و بیش %~% گفت هاتف نیست باز آمد به خویش
# 21 عاقبت دانست کان بانگ و فغان %~% بد ز صندوق و کسی در وی نهان
# 22 عاشقی کو در غم معشوق رفت %~% گر چه بیرونست در صندوق رفت
# 23 عمر در صندوق برد از اندهان %~% جز که صندوقی نبیند از جهان
# 24 آن سری که نیست فوق آسمان %~% از هوس او را در آن صندوق دان
# 25 چون ز صندوق بدن بیرون رود %~% او ز گوری سوی گوری می‌شود
# 26 این سخن پایان ندارد قاضیش %~% گفت ای حمال و ای صندوق‌کش
# 27 از من آگه کن درون محکمه %~% نایبم را زودتر با این همه
# 28 تا خرد این را به زر زین بی‌خرد %~% هم‌چنین بسته به خانه ما برد
# 29 ای خدا بگمار قومی روحمند %~% تا ز صندوق بدنمان وا خرند
# 30 خلق را از بند صندوق فسون %~% کی خرد جز انبیا و مرسلون
# 31 از هزاران یک کسی خوش‌منظرست %~% که بداند کو به صندوق اندرست
# 32 او جهان را دیده باشد پیش از آن %~% تا بدان ضد این ضدش گردد عیان
# 33 زین سبب که علم ضالهمؤمنست %~% عارف ضاله خودست و موقنست
# 34 آنک هرگز روز نیکو خود ندید %~% او درین ادبار کی خواهد طپید
# 35 یا به طفلی در اسیری اوفتاد %~% یا خود از اول ز مادر بنده زاد
# 36 ذوق آزادی ندیده جان او %~% هست صندوق صور میدان او
# 37 دایما محبوس عقلش در صور %~% از قفس اندر قفس دارد گذر
# 38 منفذش نه از قفس سوی علا %~% در قفس‌ها می‌رود از جا به جا
# 39 در نبی ان استطعتم فانفذوا %~% این سخن با جن و انس آمد ز هو
# 40 گفت منفذ نیست از گردونتان %~% جز به سلطان و به وحی آسمان
# 41 گر ز صندوقی به صندوقی رود %~% او سمایی نیست صندوقی بود
# 42 فرجه صندوق نو نو منکرست %~% در نیابد کو به صندوق اندرست
# 43 گر نشد غره بدین صندوق‌ها %~% هم‌چو قاضی جوید اطلاق و رها
# 44 آنک داند این نشانش آن شناس %~% کو نباشد بی‌فغان و بی‌هراس
# 45 هم‌چو قاضی باشد او در ارتعاد %~% کی برآید یک دمی از جانش شاد
PageV06P127
# 1 نایب آمد گفت صندوقت به چند %~% گفت نهصد بیشتر زر می‌دهند
# 2 من نمی‌آیم فروتر از هزار %~% گر خریداری گشا کیسه بیار
# 3 گفت شرمی دار ای کوته‌نمد %~% قیمت صندوق خود پیدا بود
# 4 گفت بی‌ریت شری خود فاسدیست %~% بیع ما زیر گلیم این راست نیست
# 5 بر گشایم گر نمی‌ارزد مخر %~% تا نباشد بر تو حیفی ای پدر
# 6 گفت ای ستار بر مگشای راز %~% سرببسته می‌خرم با من بساز
# 7 ستر کن تا بر تو ستاری کنند %~% تا نبینی آمنی بر کس مخند
# 8 بس درین صندوق چون تو مانده‌اند %~% خوش را اندر بلا بنشانده‌اند
# 9 آنچ بر تو خواه آن باشد پسند %~% بر دگر کس آن کن از رنج و گزند
# 10 زانک بر مرصاد حق واندر کمین %~% می‌دهد پاداش پیش از یوم دین
# 11 آن عظیم العرش عرش او محیط %~% تخت دادش بر همه جانها بسیط
# 12 گوشه عرشش به تو پیوسته است %~% هین مجنبان جز بدین و داد دست
# 13 تو مراقب باش بر احوال خویش %~% نوش بین در داد و بعد از ظلم نیش
# 14 گفت آری اینچ کردم استم است %~% لیک هم می‌دان که بادی اظلم است
# 15 گفت نایب یک به یک ما بادییم %~% با سواد وجه اندر شادییم
# 16 هم‌چو زنگی کو بود شادان و خوش %~% او نبیند غیر او بیند رخش
# 17 ماجرا بسیار شد در من یزید %~% داد صد دینار و آن از وی خرید
# 18 هر دمی صندوقیی ای بدپسند %~% هاتفان و غیبیانت می‌خرند
PageV06P128
# 1 زین سبب پیغامبر با اجتهاد %~% نام خود وان علی مولا نهاد
# 2 گفت هر کو را منم مولا و دوست %~% ابن عم من علی مولای اوست
# 3 کیست مولا آنک آزادت کند %~% بند رقیت ز پایت بر کند
# 4 چون به آزادی نبوت هادیست %~% مؤمنان را ز انبیا آزادیست
# 5 ای گروه مؤمنان شادی کنید %~% هم‌چو سرو و سوسن آزادی کنید
# 6 لیک می‌گویید هر دم شکر آب %~% بی‌زبان چون گلستان خوش‌خضاب
# 7 بی‌زبان گویند سرو و سبزه‌زار %~% شکر آب و شکر عدل نوبهار
# 8 حله‌ها پوشیده و دامن‌کشان %~% مست و رقاص و خوش و عنبرفشان
# 9 جزو جزو آبستن از شاه بهار %~% جسمشان چون درج پر در ثمار
# 10 مریمان بی شوی آبست از مسیح %~% خامشان بی لاف و گفتاری فصیح
# 11 ماه ما بی‌نطق خوش بر تافتست %~% هر زبان نطق از فر ما یافتست
# 12 نطق عیسی از فر مریم بود %~% نطق آدم پرتو آن دم بود
# 13 تا زیادت گردد از شکر ای ثقات %~% پس نبات دیگرست اندر نبات
# 14 عکس آن اینجاست ذل من قنع %~% اندرین طورست عز من طمع
# 15 در جوال نفس خود چندین مرو %~% از خریداران خود غافل مشو
PageV06P129
# 1 بعد سالی باز جوحی از محن %~% رو به زن کرد و بگفت ای چست زن
# 2 آن وظیفه پار را تجدید کن %~% پیش قاضی از گله من گو سخن
# 3 زن بر قاضی در آمد با زنان %~% مر زنی را کرد آن زن ترجمان
# 4 تا بنشناسد ز گفتن قاضیش %~% یاد ناید از بلای ماضیش
# 5 هست فتنه غمره غماز زن %~% لیک آن صدتو شود ز آواز زن
# 6 چون نمی‌توانست آوازی فراشت %~% غمزه تنهای زن سودی نداشت
# 7 گفت قاضی رو تو خصمت را بیار %~% تا دهم کار ترا با او قرار
# 8 جوحی آمد قاضیش نشناخت زود %~% کو به وقت لقیه در صندوق بود
# 9 زو شنیده بود آواز از برون %~% در شری و بیع و در نقص و فزون
# 10 گفت نفقه زن چرا ندهی تمام %~% گفت از جان شرع را هستم غلام
# 11 لیک اگر میرم ندارم من کفن %~% مفلس این لعبم و شش پنج زن
# 12 زین سخن قاضی مگر بشناختش %~% یاد آورد آن دغل وان باختش
# 13 گفت آن شش پنج با من باختی %~% پار اندر شش درم انداختی
# 14 نوبت من رفت امسال آن قمار %~% با دگر کس باز دست از من بدار
# 15 از شش و از پنج عارف گشت فرد %~% محترز گشتست زین شش پنج نرد
# 16 رست او از پنج حس و شش جهت %~% از ورای آن همه کرد آگهت
# 17 شد اشاراتش اشارات ازل %~% جاوز الاوهام طرا و اعتزل
# 18 زین چه شش گوشه گر نبود برون %~% چون بر آرد یوسفی را از درون
# 19 واردی بالای چرخ بی ستن %~% جسم او چون دلو در چه چاره کن
# 20 یوسفان چنگال در دلوش زده %~% رسته از چاه و شه مصری شده
# 21 دلوهای دیگر از چه آب‌جو %~% دلو او فارغ ز آب اصحاب‌جو
# 22 دلوها غواص آب از بهر قوت %~% دلو او قوت و حیات جان حوت
# 23 دلوها وابسته چرخ بلند %~% دلو او در اصبعین زورمند
# 24 دلو چه و حبل چه و چرخ چی %~% این مثال بس رکیکست ای اچی
# 25 از کجا آرم مثالی بی‌شکست %~% کفو آن نه آید و نه آمدست
# 26 صد هزاران مرد پنهان در یکی %~% صد کمان و تیر درج ناوکی
# 27 ما رمیت اذ رمیتی فتنه‌ای %~% صد هزاران خرمن اندر حفنه‌ای
# 28 آفتابی در یکی ذره نهان %~% ناگهان آن ذره بگشاید دهان
# 29 ذره ذره گردد افلاک و زمین %~% پیش آن خورشید چون جست از کمین
# 30 این چنین جانی چه درخورد تنست %~% هین بشو ای تن ازین جان هر دو دست
# 31 ای تن گشته وثاق جان بسست %~% چند تاند بحر درمشکی نشست
# 32 ای هزاران جبرئیل اندر بشر %~% ای مسیحان نهان در جوف خر
# 33 ای هزاران کعبه پنهان در کنیس %~% ای غلط‌انداز عفریت و بلیس
# 34 سجده‌گاه لامکانی در مکان %~% مر بلیسان را ز تو ویران دکان
# 35 که چرا من خدمت این طین کنم %~% صورتی را نم لقب چون دین کنم
# 36 نیست صورت چشم را نیکو به مال %~% تا ببینی شعشعه نور جلال
PageV06P130
# 1 شاه‌زاده پیش شه حیران این %~% هفت گردون دیده در یک مشت طین
# 2 هیچ ممکن نه ببحثی لب گشود %~% لیک جان با جان دمی خامش نبود
# 3 آمده در خاطرش کین بس خفیست %~% این همه معنیست پس صورت ز چیست
# 4 صورتی از صورتت بیزار کن %~% خفته‌ای هر خفته را بیدار کن
# 5 آن کلامت می‌رهاند از کلام %~% وان سقامت می‌جهاند از سقام
# 6 پس سقام عشق جان صحتست %~% رنجهااش حسرت هر راحتست
# 7 ای تن اکنون دست خود زین جان بشو %~% ور نمی‌شویی جز این جانی بجو
# 8 حاصل آن شه نیک او را می‌نواخت %~% او از آن خورشید چون مه می‌گداخت
# 9 آن گداز عاشقان باشد نمو %~% هم‌چو مه اندر گدازش تازه‌رو
# 10 جمله رنجوران دوا دارند امید %~% نالد این رنجور کم افزون کنید
# 11 خوش‌تر از این سم ندیدم شربتی %~% زین مرض خوش‌تر نباشد صحتی
# 12 زین گنه بهتر نباشد طاعتی %~% سالها نسبت بدین دم ساعتی
# 13 مدتی بد پیش این شه زین نسق %~% دل کباب و جان نهاده بر طبق
# 14 گفت شه از هر کسی یک سر برید %~% من ز شه هر لحظه قربانم جدید
# 15 من فقیرم از زر از سر محتشم %~% صد هزاران سر خلف دارد سرم
# 16 با دو پا در عشق نتوان تاختن %~% با یکی سر عشق نتوان باختن
# 17 هر کسی را خود دو پا و یک‌سرست %~% با هزاران پا و سر تن نادرست
# 18 زین سبب هنگامه‌ها شد کل هدر %~% هست این هنگامه هر دم گرم‌تر
# 19 معدن گرمیست اندر لامکان %~% هفت دوزخ از شرارش یک دخان
PageV06P131
# 1 زآتش عاشق ازین رو ای صفی %~% می‌شود دوزخ ضعیف و منطقی
# 2 گویدش بگذر سبک ای محتشم %~% ورنه ز آتش‌های تو مرد آتشم
# 3 کفر که کبریت دوزخ اوست و بس %~% بین که می‌پخساند او را این نفس
# 4 زود کبریت بدین سودا سپار %~% تا نه دوزخ بر تو تازد نه شرار
# 5 گویدش جنت گذر کن هم‌چو باد %~% ورنه گردد هر چه من دارم کساد
# 6 که تو صاحب‌خرمنی من خوشه‌چین %~% من بتی‌ام تو ولایت‌های چین
# 7 هست لرزان زو جحیم و هم جنان %~% نه مر این را نه مر آن را زو امان
# 8 رفت عمرش چاره را فرصت نیافت %~% صبر بس سوزان بدت وجان بر نتافت
# 9 مدتی دندان‌کنان این می‌کشید %~% نارسیده عمر او آخر رسید
# 10 صورت معشوق زو شد در نهفت %~% رفت و شد با معنی معشوق جفت
# 11 گفت لبسش گر ز شعر و ششترست %~% اعتناق بی‌حجابش خوشترست
# 12 من شدم عریان ز تن او از خیال %~% می‌خرامم در نهایات الوصال
# 13 این مباحث تا بدین‌جا گفتنیست %~% هرچه آید زین سپس بنهفتنیست
# 14 ور بگویی ور بکوشی صد هزار %~% هست بیگار و نگردد آشکار
# 15 تا به دریا سیر اسپ و زین بود %~% بعد ازینت مرکب چوبین بود
# 16 مرکب چوبین به خشکی ابترست %~% خاص آن دریاییان را رهبرست
# 17 این خموشی مرکب چوبین بود %~% بحریان را خامشی تلقین بود
# 18 هر خموشی که ملولت می‌کند %~% نعره‌های عشق آن سو می‌زند
# 19 تو همی‌گویی عجب خامش چراست %~% او همی‌گوید عجب گوشش کجاست
# 20 من ز نعره کر شدم او بی‌خبر %~% تیزگوشان زین سمر هستند کر
# 21 آن یکی در خواب نعره می‌زند %~% صد هزاران بحث و تلقین می‌کند
# 22 این نشسته پهلوی او بی‌خبر %~% خفته خود آنست و کر زان شور و شر
# 23 وان کسی کش مرکب چوبین شکست %~% غرقه شد در آب او خود ماهیست
# 24 نه خموشست و نه گویا نادریست %~% حال او را در عبارت نام نیست
# 25 نیست زین دو هر دو هست آن بوالعجب %~% شرح این گفتن برونست از ادب
# 26 این مثال آمد رکیک و بی‌ورود %~% لیک در محسوس ازین بهتر نبود
PageV06P132
# 1 کوچکین رنجور بود و آن وسط %~% بر جنازه آن بزرگ آمد فقط
# 2 شاه دیدش گفت قاصد کین کیست %~% که از آن بحرست و این هم ماهیست
# 3 پس معرف گفت پور آن پدر %~% این برادر زان برادر خردتر
# 4 شه نوازیدش که هستی یادگار %~% کرد او را هم بدان پرسش شکار
# 5 از نواز شاه آن زار حنیذ %~% در تن خود غیر جان جانی بدیذ
# 6 در دل خود دید عالی غلغله %~% که نیابد صوفی آن در صد چله
# 7 عرصه و دیوار و کوه سنگ‌بافت %~% پیش او چون نار خندان می‌شکافت
# 8 ذره ذره پیش او هم‌چون قباب %~% دم به دم می‌کرد صدگون فتح باب
# 9 باب گه روزن شدی گاه شعاع %~% خاک گه گندم شدی و گاه صاع
# 10 در نظرها چرخ بس کهنه و قدید %~% پیش چشمش هر دمی خلق جدید
# 11 روح زیبا چونک وا رست از جسد %~% از قضا بی شک چنین چشمش رسد
# 12 صد هزاران غیب پیشش شد پدید %~% آنچ چشم محرمان بیند بدید
# 13 آنچ او اندر کتب بر خوانده بود %~% چشم را در صورت آن بر گشود
# 14 از غبار مرکب آن شاه نر %~% یافت او کحل عزیزی در بصر
# 15 برچنین گلزار دامن می‌کشید %~% جزو جزوش نعره زن هل من مزید
# 16 گلشنی کز بقل روید یک دمست %~% گلشنی کز عقل روید خرمست
# 17 گلشنی کز گل دمد گردد تباه %~% گلشنی کز دل دمد وافر حتاه
# 18 علم‌های با مزه دانسته‌مان %~% زان گلستان یک دو سه گل‌دسته دان
# 19 زان زبون این دو سه گل دسته‌ایم %~% که در گلزار بر خود بسته‌ایم
# 20 آن‌چنان مفتاح‌ها هر دم بنان %~% می‌فتد ای جان دریغا از بنان
# 21 ور دمی هم فارغ آرندت ز نان %~% گرد چارد گردی و عشق زنان
# 22 باز استسقات چون شد موج‌زن %~% ملک شهری بایدت پر نان و زن
# 23 مار بودی اژدها گشتی مگر %~% یک سرت بود این زمانی هفت‌سر
# 24 اژدهای هفت‌سر دوزخ بود %~% حرص تو دانه‌ست و دوزخ فخ بود
# 25 دام را بدران بسوزان دانه را %~% باز کن درهای نو این خانه را
# 26 چون تو عاشق نیستی ای نرگدا %~% هم‌چو کوهی بی‌خبر داری صدا
# 27 کوه را گفتار کی باشد ز خود %~% عکس غیرست آن صدا ای معتمد
# 28 گفت تو زان سان که عکس دیگریست %~% جمله احوالت به جز هم عکس نیست
# 29 خشم و ذوقت هر دو عکس دیگران %~% شادی قواده و خشم عوان
# 30 آن عوان را آن ضعیف آخر چه کرد %~% که دهد او را به کینه زجر و درد
# 31 تا بکی عکس خیال لامعه %~% جهد کن تا گرددت این واقعه
# 32 تا که گفتارت ز حال تو بود %~% سیر تو با پر و بال تو بود
# 33 صید گیرد تیر هم با پر غیر %~% لاجرم بی‌بهره است از لحم طیر
# 34 باز صید آرد به خود از کوهسار %~% لاجرم شاهش خوراند کبک و سار
# 35 منطقی کز وحی نبود از هواست %~% هم‌چو خاکی در هوا و در هباست
# 36 گر نماید خواجه را این دم غلط %~% ز اول والنجم بر خوان چند خط
# 37 تا که ما ینطق محمد عن هوی %~% ان هو الا بوحی احتوی
# 38 احمدا چون نیستت از وحی یاس %~% جسمیان را ده تحری و قیاس
# 39 کز ضرورت هست مرداری حلال %~% که تحری نیست در کعبه وصال
# 40 بی‌تحری و اجتهادات هدی %~% هر که بدعت پیشه گیرد از هوی
# 41 هم‌چو عادش بر برد باد و کشد %~% نه سلیمانست تا تختش کشد
# 42 عاد را با دست حمال خذول %~% هم‌چو بره در کف مردی اکول
# 43 هم‌چو فرزندش نهاده بر کنار %~% می‌برد تا بکشدش قصاب‌وار
# 44 عاد را آن باد ز استکبار بود %~% یار خود پنداشتند اغیار بود
# 45 چون بگردانید ناگه پوستین %~% خردشان بشکست آن بئس القرین
# 46 باد را بشکن که بس فتنه‌ست باد %~% پیش از آن کت بشکند او هم‌چو عاد
# 47 هود دادی پند که ای پر کبر خیل %~% بر کند از دستتان این باد ذیل
# 48 لشکر حق است باد و از نفاق %~% چند روزی با شما کرد اعتناق
# 49 او به سر با خالق خود راستست %~% چون اجل آید بر آرد باد دست
# 50 باد را اندر دهن بین ره‌گذر %~% هر نفس آیان روان در کر و فر
# 51 حلق و دندان‌ها ازو آمن بود %~% حق چو فرماید به دندان در فتد
# 52 کوه گردد ذره‌ای باد و ثقیل %~% درد دندان داردش زار و علیل
# 53 این همان بادست که امن می‌گذشت %~% بود جان کشت و گشت او مرگ کشت
# 54 دست آن کس که بکردت دست‌بوس %~% وقت خشم آن دست می‌گردد دبوس
# 55 یا رب و یا رب بر آرد او ز جان %~% که ببر این باد را ای مستعان
# 56 ای دهان غافل بدی زین باد رو %~% از بن دندان در استغفار شو
# 57 چشم سختش اشک‌ها باران کند %~% منکران را درد الله‌خوان کند
# 58 چون دم مردان نپذرفتی ز مرد %~% وحی حق را هین پذیرا شو ز درد
# 59 باد گوید پیکم از شاه بشر %~% گه خبر خیر آورم گه شوم و شر
# 60 ز آنک مامورم امیر خود نیم %~% من چو تو غافل ز شاه خود کیم
# 61 گر سلیمان‌وار بودی حال تو %~% چون سلیمان گشتمی حمال تو
# 62 عاریه‌ستم گشتمی ملک کفت %~% کردمی بر راز خود من واقفت
# 63 لیک چون تو یاغیی من مستعار %~% می‌کنم خدمت ترا روزی سه چار
# 64 پس چو عادت سرنگونی‌ها دهم %~% ز اسپه تو یاغیانه بر جهم
# 65 تا به غیب ایمان تو محکم شود %~% آن زمان که ایمانت مایه غم شود
# 66 آن زمان خود جملگان مؤمن شوند %~% آن زمان خود سرکشان بر سر دوند
# 67 آن زمان زاری کنند و افتقار %~% هم‌چو دزد و راه‌زن در زیر دار
# 68 لیک گر در غیب گردی مستوی %~% مالک دارین و شحنه خود توی
# 69 شحنگی و پادشاهی مقیم %~% نه دو روزه و مستعارست و سقیم
# 70 رستی از بیگار و کار خود کنی %~% هم تو شاه و هم تو طبل خود زنی
# 71 چون گلو تنگ آورد بر ما جهان %~% خاک خوردی کاشکی حلق و دهان
# 72 این دهان خود خاک‌خواری آمدست %~% لیک خاکی را که آن رنگین شدست
# 73 این کباب و این شراب و این شکر %~% خاک رنگینست و نقشین ای پسر
# 74 چونک خوردی و شد آن لحم و پوست %~% رنگ لحمش داد و این هم خاک کوست
# 75 هم ز خاکی بخیه بر گل می‌زند %~% جمله را هم باز خاکی می‌کند
# 76 هندو و قفچاق و رومی و حبش %~% جمله یک رنگ‌اند اندر گور خوش
# 77 تا بدانی کان همه رنگ و نگار %~% جمله روپوشست و مکر و مستعار
# 78 رنگ باقی صبغة الله است و بس %~% غیر آن بر بسته دان هم‌چون جرس
# 79 رنگ صدق و رنگ تقوی و یقین %~% تا ابد باقی بود بر عابدین
# 80 رنگ شک و رنگ کفران و نفاق %~% تا ابد باقی بود بر جان عاق
# 81 چون سیه‌رویی فرعون دغا %~% رنگ آن باقی و جسم او فنا
# 82 برق و فر روی خوب صادقین %~% تن فنا شد وان به جا تو یومن دین
# 83 زشت آن زشتست و خوب آن خوب و بس %~% دایم آن ضحاک و این اندر عبس
# 84 خاک را رنگ و فن و سنگی دهد %~% طفل‌خویان را بر آن جنگی دهد
# 85 از خمیری اشتر وشیری پزند %~% کودکان از حرص آن کف می‌گزند
# 86 شیر و اشتر نان شود اندر دهان %~% در نگیرد این سخن با کودکان
# 87 کودک اندر جهل و پندار و شکیست %~% شکر باری قوت او اندکیست
# 88 طفل را استیزه و صد آفتست %~% شکر این که بی‌فن و بی‌قوتست
# 89 وای ازین پیران طفل ناادیب %~% گشته از قوت بلای هر رقیب
# 90 چون سلاح و جهل جمع آید به هم %~% گشت فرعونی جهان‌سوز از ستم
# 91 شکر کن ای مرد درویش از قصور %~% که ز فرعونی رهیدی وز کفور
# 92 شکر که مظلومی و ظالم نه‌ای %~% آمن از فرعونی و هر فتنه‌ای
# 93 اشکم تی لاف اللهی نزد %~% که آتشش را نیست از هیزم مدد
# 94 اشکم خالی بود زندان دیو %~% کش غم نان مانعست از مکر و ریو
# 95 اشکم پر لوت دان بازار دیو %~% تاجران دیو را در وی غریو
# 96 تاجران ساحر لاشی‌فروش %~% عقل‌ها را تیره کرده از خروش
# 97 خم روان کرده ز سحری چون فرس %~% کرده کرباسی ز مهتاب و غلس
# 98 چون بریشم خاک را برمی‌تنند %~% خاک در چشم ممیز می‌زنند
# 99 چندلی را رنگ عودی می‌دهند %~% بر کلوخیمان حسودی می‌دهند
# 100 پاک آنک خاک را رنگی دهد %~% هم‌چو کودکمان بر آن جنگی دهد
# 101 دامنی پر خاک ما چون طفلکان %~% در نظرمان خاک هم‌چون زر کان
# 102 طفل را با بالغان نبود مجال %~% طفل را حق کی نشاند با رجال
# 103 میوه گر کهنه شود تا هست خام %~% پخته نبود غوره گویندش به نام
# 104 گر شود صدساله آن خام ترش %~% طفل و غوره‌ست او بر هر تیزهش
# 105 گرچه باشد مو و ریش او سپید %~% هم در آن طفلی خوفست و امید
# 106 که رسم یا نارسیده مانده‌ام %~% ای عجب با من کند کرم آن کرم
# 107 با چنین ناقابلی و دوریی %~% بخشد این غوره مرا انگوریی
# 108 نیستم اومیدوار از هیچ سو %~% وان کرم می‌گویدم لا تیاسوا
# 109 دایما خاقان ما کردست طو %~% گوشمان را می‌کشد لا تقنطوا
# 110 گرچه ما زین ناامیدی در گویم %~% چون صلا زد دست اندازان رویم
# 111 دست اندازیم چون اسپان سیس %~% در دویدن سوی مرعای انیس
# 112 گام اندازیم و آن‌جا گام نی %~% جام پردازیم و آن‌جا جام نی
# 113 زانک آن‌جا جمله اشیا جانیست %~% معنی اندر معنی اندر معنیست
# 114 هست صورت سایه معنی آفتاب %~% نور بی‌سایه بود اندر خراب
# 115 چونک آنجا خشت بر خشتی نماند %~% نور مه را سایه زشتی نماند
# 116 خشت اگر زرین بود بر کندنیست %~% چون بهای خشت وحی و روشنیست
# 117 کوه بهر دفع سایه مندکست %~% پاره گشتن بهر این نور اندکست
# 118 بر برون که چو زد نور صمد %~% پاره شد تا در درونش هم زند
# 119 گرسنه چون بر کفش زد قرص نان %~% وا شکافد از هوس چشم و دهان
# 120 صد هزاران پاره گشتن ارزد این %~% از میان چرخ برخیز ای زمین
# 121 تا که نور چرخ گردد سایه‌سوز %~% شب ز سایه تست ای یاغی روز
# 122 این زمین چون گاهواره طفلکان %~% بالغان را تنگ می‌دارد مکان
# 123 بهر طفلان حق زمین را مهد خواند %~% شیر در گهواره بر طفلان فشاند
# 124 خانه تنگ آمد ازین گهواره‌ها %~% طفلکان را زود بالغ کن شها
# 125 ای گواره خانه را ضیق مدار %~% تا تواند کرد بالغ انتشار
PageV06P133
# 1 چون مسلم گشت بی‌بیع و شری %~% از درون شاه در جانش جری
# 2 قوت می‌خوردی ز نور جان شاه %~% ماه جانش هم‌چو از خورشید ماه
# 3 راتبه جانی ز شاه بی‌ندید %~% دم به دم در جان مستش می‌رسید
# 4 آن نه که ترسا و مشرک می‌خورند %~% زان غذایی که ملایک می‌خورند
# 5 اندرون خویش استغنا بدید %~% گشت طغیانی ز استغنا پدید
# 6 که نه من هم شاه و هم شه‌زاده‌ام %~% چون عنان خود بدین شه داده‌ام
# 7 چون مرا ماهی بر آمد با لمع %~% من چرا باشم غباری را تبع
# 8 آب در جوی منست و وقت ناز %~% ناز غیر از چه کشم من بی‌نیاز
# 9 سر چرا بندم چو درد سر نماند %~% وقت روی زرد و چشم تر نماند
# 10 چون شکرلب گشته‌ام عارض قمر %~% باز باید کرد دکان دگر
# 11 زین منی چون نفس زاییدن گرفت %~% صد هزاران ژاژ خاییدن گرفت
# 12 صد بیابان زان سوی حرص و حسد %~% تا بدان‌جا چشم بد هم می‌رسد
# 13 بحر شه که مرجع هر آب اوست %~% چون نداند آنچ اندر سیل و جوست
# 14 شاه را دل درد کرد از فکر او %~% ناسپاسی عطای بکر او
# 15 گفت آخر ای خس واهی‌ادب %~% این سزای داد من بود ای عجب
# 16 من چه کردم با تو زین گنج نفیس %~% تو چه کردی با من از خوی خسیس
# 17 من ترا ماهی نهادم در کنار %~% که غروبش نیست تا روز شمار
# 18 در جزای آن عطای نور پاک %~% تو زدی در دیده من خار و خاک
# 19 من ترا بر چرخ گشته نردبان %~% تو شده در حرب من تیر و کمان
# 20 درد غیرت آمد اندر شه پدید %~% عکس درد شاه اندر وی رسید
# 21 مرغ دولت در عتابش بر طپید %~% پرده آن گوشه گشته بر درید
# 22 چون درون خود بدید آن خوش‌پسر %~% از سیه‌کاری خود گرد و اثر
# 23 از وظیفه لطف و نعمت کم شده %~% خانه شادی او پر غم شده
# 24 با خود آمد او ز مستی عقار %~% زان گنه گشته سرش خانه خمار
# 25 خورده گندم حله زو بیرون شده %~% خلد بر وی بادیه و هامون شده
# 26 دید کان شربت ورا بیمار کرد %~% زهر آن ما و منیها کار کرد
# 27 جان چون طاوس در گل‌زار ناز %~% هم‌چو چغدی شد به ویرانه مجاز
# 28 هم‌چو آدم دور ماند او از بهشت %~% در زمین می‌راند گاوی بهر کشت
# 29 اشک می‌راند او کای هندوی زاو %~% شیر را کردی اسیر دم گاو
# 30 کردی ای نفس بد بارد نفس %~% بی‌حفاظی با شه فریادرس
# 31 دام بگزیدی ز حرص گندمی %~% بر تو شد هر گندم او کزدمی
# 32 در سرت آمد هوای ما و من %~% قید بین بر پای خود پنجاه من
# 33 نوحه می‌کرد این نمط بر جان خویش %~% که چرا گشتم ضد سلطان خویش
# 34 آمد او با خویش و استغفار کرد %~% با انابت چیز دیگر یار کرد
# 35 درد کان از وحشت ایمان بود %~% رحم کن کان درد بی‌درمان بود
# 36 مر بشر را خود مبا جامه درست %~% چون رهید از صبر در حین صدر جست
# 37 مر بشر را پنجه و ناخن مباد %~% که نه دین اندیشد آنگه نه سداد
# 38 آدمی اندر بلا کشته بهست %~% نفس کافر نعمتست و گمرهست
PageV06P134
# 1 حق به عزرائیل می‌گفت ای نقیب %~% بر کی رحم آمد ترا از هر کئیب
# 2 گفت بر جمله دلم سوزد به درد %~% لیک ترسم امر را اهمال کرد
# 3 تا بگویم کاشکی یزدان مرا %~% در عوض قربان کند بهر فتی
# 4 گفت بر کی بیشتر رحم آمدت %~% از کی دل پر سوز و بریان‌تر شدت
# 5 گفت روزی کشتیی بر موج تیز %~% من شکستم ز امر تا شد ریز ریز
# 6 پس بگفتی قبض کن جان همه %~% جز زنی و غیر طفلی زان رمه
# 7 هر دو بر یک تخته‌ای در ماندند %~% تخته را آن موج‌ها می‌راندند
# 8 باز گفتی جان مادر قبض کن %~% طفل را بگذار تنها ز امر کن
# 9 چون ز مادر بسکلیدم طفل را %~% خود تو می‌دانی چه تلخ آمد مرا
# 10 بس بدیدم دود ماتم‌های زفت %~% تلخی آن طفل از فکرم نرفت
# 11 گفت حق آن طفل را از فضل خویش %~% موج را گفتم فکن در بیشه‌ایش
# 12 بیشه‌ای پر سوسن و ریحان و گل %~% پر درخت میوه‌دار خوش‌اکل
# 13 چشمه‌های آب شیرین زلال %~% پروریدم طفل را با صد دلال
# 14 صد هزاران مرغ مطرب خوش‌صدا %~% اندر آن روضه فکنده صد نوا
# 15 پسترش کردم ز برگ نسترن %~% کرده او را آمن از صدمه فتن
# 16 گفته من خورشید را کو را مگز %~% باد را گفته برو آهسته وز
# 17 ابر را گفته برو باران مریز %~% برق را گفته برو مگرای تیز
# 18 زین چمن ای دی مبران اعتدال %~% پنجه ای بهمن برین روضه ممال
PageV06P135
# 1 هم‌چو آن شیبان که از گرگ عنید %~% وقت جمعه بر رعا خط می‌کشید
# 2 تا برون ناید از آن خط گوسفند %~% نه در آید گرگ و دزد با گزند
# 3 بر مثال دایره تعویذ هود %~% که اندر آن صرصر امان آل بود
# 4 هشت روزی اندرین خط تن زنید %~% وز برون مثله تماشا می‌کنید
# 5 بر هوا بردی فکندی بر حجر %~% تا دریدی لحم و عظم از هم‌دگر
# 6 یک گره را بر هوا درهم زدی %~% تا چو خشخاش استخوان ریزان شدی
# 7 آن سیاست را که لرزید آسمان %~% مثنوی اندر نگنجد شرح آن
# 8 گر به طبع این می‌کنی ای باد سرد %~% گرد خط و دایره آن هود گرد
# 9 ای طبیعی فوق طبع این ملک بین %~% یا بیا و محو کن از مصحف این
# 10 مقریان را منع کن بندی بنه %~% یا معلم را به مال و سهم ده
# 11 عاجزی و خیره کن عجز از کجاست %~% عجز تو تابی از آن روز جزاست
# 12 عجزها داری تو در پیش ای لجوج %~% وقت شد پنهانیان را نک خروج
# 13 خرم آن کین عجز و حیرت قوت اوست %~% در دو عالم خفته اندر ظل دوست
# 14 هم در آخر عجز خود را او بدید %~% مرده شد دین عجایز را گزید
# 15 چون زلیخا یوسفش بر وی بتافت %~% از عجوزی در جوانی راه یافت
# 16 زندگی در مردن و در محنتست %~% آب حیوان در درون ظلمتست
PageV06P136
# 1 حاصل آن روضه چو باغ عارفان %~% از سموم صرصر آمد در امان
# 2 یک پلنگی طفلکان نو زاده بود %~% گفتم او را شیر ده طاعت نمود
# 3 پس بدادش شیر و خدمتهاش کرد %~% تا که بالغ گشت و زفت و شیرمرد
# 4 چون فطامش شد بگفتم با پری %~% تا در آموزید نطق و داوری
# 5 پرورش دادم مر او را زان چمن %~% کی بگفت اندر بگنجد فن من
# 6 داده من ایوب را مهر پدر %~% بهر مهمانی کرمان بی‌ضرر
# 7 داده کرمان را برو مهر ولد %~% بر پدر من اینت قدرت اینت ید
# 8 مادران را داب من آموختم %~% چون بود لطفی که من افروختم
# 9 صد عنایت کردم و صد رابطه %~% تا ببیند لطف من بی‌واسطه
# 10 تا نباشد از سبب در کش‌مکش %~% تا بود هر استعانت از منش
# 11 ورنه تا خود هیچ عذری نبودش %~% شکوتی نبود ز هر یار بدش
# 12 این حضانه دید با صد رابطه %~% که بپروردم ورا بی‌واسطه
# 13 شکر او آن بود ای بنده جلیل %~% که شد او نمرود و سوزنده خلیل
# 14 هم‌چنان کین شاه‌زاده شکر شاه %~% کرد استکبار و استکثار جاه
# 15 که چرا من تابع غیری شوم %~% چونک صاحب ملک و اقبال نوم
# 16 لطف‌های شه که ذکر آن گذشت %~% از تجبر بر دلش پوشیده گشت
# 17 هم‌چنان نمرود آن الطاف را %~% زیر پا بنهاد از جهل و عمی
# 18 این زمان کافر شد و ره می‌زند %~% کبر و دعوی خدایی می‌کند
# 19 رفته سوی آسمان با جلال %~% با سه کرکس تا کند با من قتال
# 20 صد هزاران طفل بی‌تلویم را %~% کشته تا یابد وی ابراهیم را
# 21 که منجم گفته کاندر حکم سال %~% زاد خواهد دشمنی بهر قتال
# 22 هین بکن در دفع آن خصم احتیاط %~% هر که می‌زایید می‌کشت از خباط
# 23 کوری او رست طفل وحی کش %~% ماند خون‌های دگر در گردنش
# 24 از پدر یابید آن ملک ای عجب %~% تا غرورش داد ظلمات نسب
# 25 دیگران را گر ام و اب شد حجاب %~% او ز ما یابید گوهرها به جیب
# 26 گرگ درنده‌ست نفس بد یقین %~% چه بهانه می‌نهی بر هر قرین
# 27 در ضلالت هست صد کل را کله %~% نفس زشت کفرناک پر سفه
# 28 زین سبب می‌گویم این بنده فقیر %~% سلسله از گردن سگ برمگیر
# 29 گر معلم گشت این سگ هم سگست %~% باش ذلت نفسه کو بدرگست
# 30 فرض می‌آری به جا گر طایفی %~% بر سهیلی چون ادیم طایفی
# 31 تا سهیلت وا خرد از شر پوست %~% تا شوی چون موزه‌ای هم‌پای دوست
# 32 جمله قرآن شرح خبث نفس‌هاست %~% بنگر اندر مصحف آن چشمت کجاست
# 33 ذکر نفس عادیان کالت بیافت %~% در قتال انبیا مو می‌شکافت
# 34 قرن قرن از شوم نفس بی‌ادب %~% ناگهان اندر جهان می‌زد لهب
PageV06P137
# 1 قصه کوته کن که رای نفس کور %~% برد او را بعد سالی سوی گور
# 2 شاه چون از محو شد سوی وجود %~% چشم مریخیش آن خون کرده بود
# 3 چون به ترکش بنگرید آن بی‌نظیر %~% دید کم از ترکشش یک چوبه تیر
# 4 گفت کو آن تیر و از حق باز جست %~% گفت که اندر حلق او کز تیر تست
# 5 عفو کرد آن شاه دریادل ولی %~% آمده بد تیر اه بر مقتلی
# 6 کشته شد در نوحه او می‌گریست %~% اوست جمله هم کشنده و هم ولیست
# 7 ور نباشد هر دو او پس کل نیست %~% هم کشنده خلق و هم ماتم‌کنیست
# 8 شکر می‌کرد آن شهید زردخد %~% کان بزد بر جسم و بر معنی نزد
# 9 جسم ظاهر عاقبت خود رفتنیست %~% تا ابد معنی بخواهد شاد زیست
# 10 آن عتاب ار رفت هم بر پوست رفت %~% دوست بی‌آزار سوی دوست رفت
# 11 گرچه او فتراک شاهنشه گرفت %~% آخر از عین الکمال او ره گرفت
# 12 و آن سوم کاهل‌ترین هر سه بود %~% صورت و معنی به کلی او ربود
PageV06P138
# 1 آن یکی شخص به وقت مرگ خویش %~% گفت بود اندر وصیت پیش‌پیش
# 2 سه پسر بودش چو سه سرو روان %~% وقف ایشان کرده او جان و روان
# 3 گفت هرچه در کفم کاله و زرست %~% او برد زین هر سه کو کاهل‌ترست
# 4 گفت با قاضی و پس اندرز کرد %~% بعد از آن جام شراب مرگ خورد
# 5 گفته فرزندان به قاضی کای کریم %~% نگذریم از حکم او ما سه یتیم
# 6 ما چو اسمعیل ز ابراهیم خود %~% سرنپیچیم ارچه قربان می‌کند
# 7 گفت قاضی هر یکی با عاقلیش %~% تا بگوید قصه‌ای از کاهلیش
# 8 تا ببینم کاهلی هر یکی %~% تا بدانم حال هر یک بی‌شکی
# 9 عارفان از دو جهان کاهل‌ترند %~% زانک بی شد یار خرمن می‌برند
# 10 کاهلی را کرده‌اند ایشان سند %~% کار ایشان را چو یزدان می‌کند
# 11 کار یزدان را نمی‌بینند عام %~% می‌نیاسایند از کد صبح و شام
# 12 هین ز حد کاهلی گویید باز %~% تا بدانم حد آن از کشف راز
# 13 بی‌گمان که هر زبان پرده دلست %~% چون بجنبد پرده سرها واصلست
# 14 پرده کوچک چو یک شرحه کباب %~% می‌بپوشد صورت صد آفتاب
# 15 گر بیان نطق کاذب نیز هست %~% لیک بوی از صدق و کذبش مخبرست
# 16 آن نسیمی که بیایدت از چمن %~% هست پیدا از سموم گولخن
# 17 بوی صدق و بوی کذب گول‌گیر %~% هست پیدا در نفس چون مشک و سیر
# 18 گر ندانی یار را از ده‌دله %~% از مشام فاسد خود کن گله
# 19 بانگ حیزان و شجاعان دلیر %~% هست پیدا چون فن روباه و شیر
# 20 یا زبان هم‌چون سر دیگست راست %~% چون بجنبد تو بدانی چه اباست
# 21 از بخار آن بداند تیزهش %~% دیگ شیرینی ز سکباج ترش
# 22 دست بر دیگ نوی چون زد فتی %~% وقت بخریدن بدید اشکسته را
# 23 گفت دانم مرد را در حین ز پوز %~% ور نگوید دانمش اندر سه روز
# 24 وآن دگر گفت ار بگوید دانمش %~% ور نگوید در سخن پیچانمش
# 25 گفت اگر این مکر بشنیده بود %~% لب ببندد در خموشی در رود
PageV06P139
# 1 آنچنان که گفت مادر بچه را %~% گر خیالی آیدت در شب فرا
# 2 یا بگورستان و جای سهمگین %~% تو خیالی بینی اسود پر ز کین
# 3 دل قوی دار و بکن حمله برو %~% او بگرداند ز تو در حال رو
# 4 گفت کودک آن خیال دیووش %~% گر بدو این گفته باشد مادرش
# 5 حمله آرم افتد اندر گردنم %~% ز امر مادر پس من آنگه چون کنم
# 6 تو همی‌آموزیم که چست ایست %~% آن خیال زشت را هم مادریست
# 7 دیو و مردم را ملقن آن یکیست %~% غالب از وی گردد ار خصم اندکیست
# 8 تا کدامین سوی باشد آن یواش %~% الله‌الله رو تو هم زان سوی باش
# 9 گفت اگر از مکر ناید در کلام %~% حیله را دانسته باشد آن همام
# 10 سر او را چون شناسی راست گو %~% گفت من خامش نشینم پیش او
# 11 صبر را سلم کنم سوی درج %~% تا بر آیم صبر مفتاح الفرج
# 12 ور بجوشد در حضورش از دلم %~% منطقی بیرون ازین شادی و غم
# 13 من بدانم کو فرستاد آن بمن %~% از ضمیر چون سهیل اندر یمن
# 14 در دل من آن سخن زان میمنه‌ست %~% زانک از دل جانب دل روزنه‌ست
PageV06P140