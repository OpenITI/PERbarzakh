######OpenITI#


#META# title: divan
#META# ed_info: Ed. n.n. (n.d.), , Ganjoor corpus: n.n..
#META# url: https://ganjoor.net/khajoo/divan/


#META#Header#End#

### || [genre: Gh]
# 1 ای غره ماه از اثر صنع تو غرا %~% وی طره شب از دم لطف تو مطرا
# 2 نوک قلم صنع تودر مبدا فطرت %~% انگیخته برصفحه کن صورت اشیا
# 3 سجاده نشینان نه ایوان فلک را %~% حکم تو فروزنده قنادیل زوایا
# 4 هم رازق بی ریبی و هم خالق بی عیب %~% هم ظاهر پنهانی و هم باطن پیدا
# 5 مامور تو از برگ سمن تا بسمندر %~% مصنوع تو از تحت ثری تا بثریا
# 6 توحید تو خواند بسحر مرغ سحر خوان %~% تسبیح تو گوید بچمن بلبل گویا
# 7 برقله کهسار زنی بیرق خورشید %~% برپرده زنگار کشی پیکر جوزا
# 8 از عکس رخ لاله عذران سپهری %~% چون منظر مینو کنی این چنبر مینا
# 9 بید طبری را کند از امر تو بلبل %~% وصف الف قامت ممدوده حمرا
# 10 از رایحه لطف تو ساید گل سوری %~% در صحن چمن لخلخه عنبر سارا
# 11 تا از دم جان پرور او زنده شود خاک %~% در کالبد باد دمی روح مسیحا
# 12 خواجو نسزد مدح و ثنا هیچ ملک را %~% آلا ملک العرش تبارک و تعالی
PageV1P001
### || [genre: Gh]
# 1 صل علی محمد دره تاج الاصطفا %~% صاحب جیش الاهتدا ناظم عقد الاتقا
# 2 بلبل بوستان شرع اختر آسمان دین %~% کوکب دری زمین دری کوکب سما
# 3 تاج ده پیمبران باج ستان قیصران %~% کارگشای مرسلین راهنمای انبیا
# 4 سید اولین رسل مرسل آخرین زمان %~% صاحب هفتمین قرآن خواجه هشتمین سرا
# 5 طیب طیبه آستان طایر کعبه آشیان %~% گوهر کان لامکان اختر برج کبریا
# 6 منهدم از عروج او قبه قصر قیصران %~% منهزم از خروج او خسرو خطه خطا
# 7 روی تو قبله ملک کوی تو کعبه فلک %~% مختلف تو قد هلک معتقد تو قد نجا
# 8 شاه نشان قدسیان تخت‌نشین شهر قدس %~% ای شه ملک اصطفا وی لقب تو مصطفی
# 9 آینه سپهر را مهر رخ تو صیقلی %~% دیده آفتاب را خاک در تو توتیا
# 10 شاه فلک چو بنگرد طلعت ماه پیکرت %~% ذره صفت در او فتد بر سربامت از هوا
# 11 ای شده آب زمزم از خاک در سرای تو %~% کعبه ز تست با شرف مروه زتست با صفا
# 12 خواجو اگرنداشتی برگ بهار عشق تو %~% بلبل باغ طبع او هیچ نداشتی نوا
PageV1P002
### || [genre: Gh]
# 1 ای صبح صادقان رخ زیبای مصطفی %~% وی سرو راستان قد رعنای مصطفی
# 2 آئینه سکندر و آب حیات خضر %~% نور جبین و لعل شکر خای مصطفی
# 3 معراج انبیا و شب قدر اصفیا %~% گیسوی روز پوش قمرسای مصطفی
# 4 ادریس کو معلم علم الهی است %~% لب بسته پیش منطق گویای مصطفی
# 5 عیسی که دیر دایر علوی مقام اوست %~% خاشاک روب حضرت اعلی مصطفی
# 6 بر ذروه دنا فتدلی کشیده سر %~% ایوان بارگاه معلای مصطفی
# 7 وز جام روح‌پرور ما زاغ گشته مست %~% آهوی چشم دلکش شهلای مصطفی
# 8 خیاط کارخانه لو لاک دوخته %~% دراعه ابیت ببالای مصطفی
# 9 شمس و قمر که لولوی دریای اخضرند %~% از روی مهر آمده لالای مصطفی
# 10 خالی ز رنگ بدعت و عاری ز زنگ شرک %~% آئینه ضمیر مصفای مصطفی
# 11 کحل الجواهر فلک و توتیای روح %~% دانی که چیست خاک کف پای مصطفی
# 12 قرص قمر شکسته برین خوان لاجورد %~% وقت صلای معجزه ایمای مصطفی
# 13 روح الامین که آیت قربت بشان اوست %~% قاصر ز درک پایه ادنی مصطفی
# 14 در برفکنده زهره بغلطاق نیلگون %~% از سوک زهر خورده زهرای مصطفی
# 15 گومه بنور خویش مشو غره زانک او %~% عکسی بود ز غره غرای مصطفی
# 16 بر بام هفت منظر بالا کشیده‌اند %~% زین چار صفه رایت آلای مصطفی
# 17 خواجه گدای درگه او شو که جبرئیل %~% شد با کمال مرتبه مولای مصطفی
PageV1P003
### || [genre: Gh]
# 1 طوبی لک ای پیک صبا خرم رسیدی مرحبا %~% بالله قل لحاشتی ما بال رکب قد سری
# 2 یاران برون رفتند و من در بحرخون افتاده‌ام %~% طرفی علی هجرانهم تبکی و ما تغنی البکا
# 3 بار سفر بستند و من چون صید وحشی پای بند %~% ساروا و من آماقنا اجروا ینا بیع الدما
# 4 افتان و خیزان میروم تاکی رسم در کاروان %~% و الرکب قد ساروا الی الایحاد و الحادی حدا
# 5 محمل برون بردند و من چون ناقه میراندم ز پی %~% قلبی هوی فی هوة و الدهر ملق فی الهوی
# 6 چون تیره نبود روز من کز آه عالم سوز من %~% مد الغمام سرادقا اعلی شماریخ الذری
# 7 راضی شدم کز کاروان بانگ درائی بشنوم %~% اکبو و اقفوا اثرهم والعیس تحدی فی الزبی
# 8 چون محمل سلطان شرق از سوی شام آمد برون %~% ریح الصبا سارت الی نجد و قلبی قد صبا
# 9 خواجو به شبگیر از هوا هر دم نوائی میزند %~% والورق اوراق المنی یتلو علی اهل الهوی
PageV1P004
### || [genre: Gh]
# 1 این چه خلدست که چندین همه حورست اینجا %~% چه غم از نار که در دل همه نورست اینجا
# 2 گل سوری که عروس چمنش می‌خوانند %~% گو بده باده درین حجله که سورست اینجا
# 3 موسم عشرت و شادی و نشاطست امروز %~% منزل راحت و ریحان و سرورست اینجا
# 4 اگر آن نور تجلیست که من می‌بینم %~% روشنم گشت چو خورشید که طورست اینجا
# 5 آنکه در باطن ما کرد دو عالم ظاهر %~% ظاهر آنست که در عین ظهورست اینجا
# 6 یار هم غایب و هم حاضر و چون درنگری %~% خالی از غیبت و عاری ز حضورست اینجا
# 7 سخن از خرقه و سجاده چه گوئی خواجو %~% جام می نوش که از صومعه دورست اینجا
PageV1P005
### || [genre: Gh]
# 1 بگذر ای خواجه و بگذار مرا مست اینجا %~% که برون شد دل سرمست من از دست اینجا
# 2 چون توانم شد از اینجا که غمش موی کشان %~% دلم آورد و به زنجیر فرو بست اینجا
# 3 تا نگوئی که من اینجا ز چه مست افتادم %~% هیچ هشیار نیامد که نشد مست اینجا
# 4 کیست این فتنه نوخاسته کز مهر رخش %~% این دل شیفته حال آمد و بنشست اینجا
# 5 دل مسکین مرا نیست در اینجا قدری %~% زانک صد دل چو دل خسته من هست اینجا
# 6 دوش کز ساغر دل خون جگر میخوردم %~% شیشه نا گه بشد از دستم و بشکست اینجا
# 7 نام خواجو مبر ای خواجه درین ورطه که هست %~% صد چو آن خسته دلسوخته در شست اینجا
PageV1P006
### || [genre: Gh]
# 1 گر راه بود بر سر کوی تو صبا را %~% در بندگیت عرضه کند قصه ما را
# 2 ما را به سرا پرده قربت که دهد راه %~% برصدر سلاطین نتوان یافت گدا را
# 3 چون لاله عذاران چمن جلوه نمایند %~% سر کوفته باید که بدارند گیا را
# 4 گر ره بدواخانه مقصود نیابیم %~% در رنج بمیریم و نخواهیم دوا را
# 5 مرهم ز چه سازیم که این درد که ما راست %~% دانیم که از درد توان جست دوا را
# 6 فریاد که دستم نگرفتند و به یکبار %~% از پای فکندند من بی سر و پا را
# 7 از تیغ بلا هر که بود روی بتابد %~% جز من که به جان میطلبم تیغ بلا را
# 8 هنگام صبوحی نکشد بی گل و بلبل %~% خاطر بگلستان من بی برگ و نوا را
# 9 روی از تو نپیچم وگر از شست تو آید %~% همچون مژه در دیده کشم تیغ بلا را
# 10 بیرون نرود یک سر مو از دل خواجو %~% نقش خط و رخسار تو لیلا و نهارا
PageV1P007
### || [genre: Gh]
# 1 چو در نظر نبود روی دوستان ما را %~% به هیچ رو نبود میل بوستان ما را
# 2 رقیب گومفشان آستین که تا در مرگ %~% به آستین نکند دور از آستان ما را
# 3 به جان دوست که هم در نفس بر افشانیم %~% اگر چنانکه کند امتحان به جان ما را
# 4 چه مهره باخت ندانم سپهر دشمن خوی %~% که دور کرد بدستان ز دوستان ما را
# 5 به بیوفائی دور زمان یقین بودیم %~% ولی نبود فراق تودر گمان ما را
# 6 چو شد مواصلت و قرب معنوی حاصل %~% چه غم ز مدت هجران بیکران ما را
# 7 گهی که تیغ اجل بگسلد علاقه روح %~% بود تعلق دل با تو همچنان ما را
# 8 اگر چنان که ز ما سیل خون بخواهی راند %~% روا بود به جدائی ز در مران ما را
# 9 وگر حکایت دل با تو شرح باید داد %~% گمان مبر که بود حاجت زبان ما را
# 10 شدیم همچو میانت نحیف و نتوان گفت %~% که نیست با کمرت هیچ در میان ما را
# 11 گهی کز آن لب شیرین سخن کند خواجو %~% ز نوش ناب لبالب شود دهان ما را
PageV1P008
### || [genre: Gh]
# 1 وقت صبوح شد بیار آن خورمه نقاب ار %~% از قدح دو آتشی خیز و روان کن آب را
# 2 ماه قنینه آسمان چون بفروزد از افق %~% در خوی خجلت افکند چشمه آفتاب را
# 3 وقت سحر که بلبله قهقهه بر چمن زند %~% ساغر چشم من بخون رنگ دهد شراب را
# 4 بسکه بسوزد از غمش ایندل سوزناک من %~% دود برآید از جگر ز آتش دل کباب را
# 5 چون بت رود ساز من چنگ بساز در زند %~% من به فغان نواگری یاد دهم رباب را
# 6 گر به خیال روی او در رخ مه نظر کنم %~% مردم چشمم از حیا آب کند سحاب را
# 7 دست امید من عجب گر به وصال او رسد %~% پشه کسی ندید کو صید کند عقاب را
# 8 چون مه مهربان من تاب دهد نغوله را %~% در خم عقربش نگر زهره شب نقاب را
# 9 خواجو اگر ز چشم تو خواب ببرد گو ببر %~% زانکه ز عشق نرگسش خواب نماند خواب را
PageV1P009
### || [genre: Gh]
# 1 همچو بالات بگویم سخنی راست ترا %~% راستی را چه بلائیست که بالاست ترا
# 2 تا چه دیدست ز من دیده که هردم گوید %~% کاین همه آب رخ از رهگذر ماست ترا
# 3 ایکه بر گوشه چشمم زده‌ئی خیمه ز موج %~% مشو ایمن که وطن بر لب دریاست ترا
# 4 پیش لعلت که از او آب گهر میریزد %~% وصف لؤلؤ نتوان کرد که لالاست ترا
# 5 این چه سحرست که در چشم خوشت میبینم %~% وین چه شورست که در لعل شکر خاست ترا
# 6 دل دیوانه چه جائیست که باشد جایت %~% بر سر و چشمم اگر جای کنی جاست ترا
# 7 جان بخواه از من بیدل که روانت بدهم %~% بجز از جان ز من آخر چه تمناست ترا
# 8 ایدل ار راستی از زلف سیاهش طلبی %~% همه گویند مگر علت سوداست ترا
# 9 در رخ شمعی خواجو چو نظر کرد طبیب %~% گفت شد روشنم این لحظه که صفر است ترا
PageV1P010
### || [genre: Gh]
# 1 آن نقش بین که فتنه کند نقش‌بند را %~% و آن لعل لب که نرخ شکستت قند را
# 2 پندم مده که تا بشنیدم حدیث دوست %~% در گوش من مجال نماندست پند را
# 3 چون از کمند عشق امید خلاص نیست %~% رغبت بود بکشته شدن پای بند را
# 4 آنرا که زور پنجه زور آوری نماند %~% شرطست کاحتمال کند زورمند را
# 5 گر پند میدهندم و گر بند مینهند %~% ما دست داده‌ایم بهر حال بند را
# 6 نگریزد از کمند تو وحشی که گاه صید %~% راحت رسد ز بند تو سر در کمند را
# 7 برکشته زندگی دگر از سر شود پدید %~% گر بر قتیل عشق برانی سمند را
# 8 هر چند کز تو ضربت خنجر گزند نیست %~% عاشق باختیار پذیرد گزند را
# 9 خواجو چو نیست زانکه ستم می کند شکیب %~% هم چاره احتمال بود مستمند را
PageV1P011
### || [genre: Gh]
# 1 رام را گر برگ گل باشد نبیند ویس را %~% ور سلیمان ملک خواهد ننگرد بلقیس را
# 2 زنده جاوید گردد کشته شمشیر عشق %~% زانکه از کشتن بقا حاصل شود جرجیس را
# 3 جان بده تا محرم خلوتگه جانان شوی %~% تا نمیرد کی به جنت ره دهند ادریس را
# 4 گرنه در هر جوهری از عشق بودی شمه‌ئی %~% کی کشش بودی به آهن سنگ مغناطیس را
# 5 همچو خورشید ار برآید ماه بی مهرم ببام %~% مهر بفزاید ز ماه طلعتش برجیس را
# 6 دامن محمل براندازی مه محمل نشین %~% یا بگو با ساربان تا بازدارد عیس را
# 7 چون بتلبیسم بدام آوردی اکنون چاره نیست %~% بگذر از تزویر و بگذار ای پسر تلبیس را
# 8 تا نپنداری که گویم لاله چون رخسار تست %~% کی به گل نسبت کند رامین جمال ویس را
# 9 خواجو ار در بزم خوبان از می یاقوت رنگ %~% کاس را خواهی که پر باشد تهی کن کیس را
PageV1P012
### || [genre: Gh]
# 1 ای ماه قیچاقی شبست از سر بنه بغطاق را %~% بگشای بند یلمه و در بند کن قبچاق را
# 2 در جان خانان ختا کافر نمیکرد این جفا %~% ای بس که در عهد تو ما یاد آوریم آن جاق را
# 3 شد کویت ای شمع چگل اردوی جان کریاس دل %~% چون میکشی چندین مهل در بحر خون مشتاق را
# 4 تاراج دلها میکنی در شهر یغما میکنی %~% بر خسته غوغا میکنی نشنیده‌ئی یاساق را
# 5 در پرده از ناراستی راه مخالف میزنی %~% بنواز باری نوبتی چون میزنی عشاق را
# 6 ای ساقی سوقی بیار آن آفتاب راوقی %~% باشد که در چرخ آوریم آنماه سیمین ساق را
# 7 هر صبحدم کاندر غمش جام دمادم در کشم %~% چشمم بیاد لعل او در خون کشد آیاق را
# 8 سلطان گردون از شرف در پای شبرنگش فتد %~% چون ماه عقرب زلف من برسر نهد بنطاق را
# 9 تا آن نگار سیمبر در وی وطن سازد مگر %~% بنگارم از خون جگر خلوتگاه آماق را
# 10 نوئین بت رویان چین خورشید روی مه جبین %~% گر زانکه پیمان بشکند من نشکنم میثاق را
# 11 گفتم که یک راه ای صنم بر چشم خواجو نه قدم %~% گفت از سرشک دیده‌اش پرخون کنم بشماق را
PageV1P013
### || [genre: Gh]
# 1 مگذار مطرب را دمی کز چنگ بنهد چنگ را %~% در آبگون ساغر فکن آن آب آتش رنگ را
# 2 جام صبوحی نوش کن قول مغنی گوش کن %~% درکش می و خاموش کن فرهنگ بی‌فرهنگ را
# 3 عامان کالانعام را در کنج خلوت ره مده %~% الا ببزم عاشقان خوبان شوق شنگ را
# 4 ساقی می چون زنگ ده کائینه جان منست %~% باشد که بزداید دلم ز آئینه جان زنگ را
# 5 پر کن قدح تا رنگ زرق از خود فرو شویم به می %~% کز زهد ودلق نیلگون رنگی ندیدم رنگ را
# 6 آهنگ آن دارد دلم کز پرده بیرون اوفتد %~% مطرب گر این ره میزند گو پست گیر آهنگ را
# 7 فرهاد شورانگیز اگر در پای سنگی جان بداد %~% گفتار شیرین بی سخن در حالت آرد سنگ را
# 8 آهوی چشمت با من ار در عین روبه بازی است %~% سر پنجه شیر ژیان طاقت نباشد رنگ را
# 9 خواجو چو نام عاشقان ننگست پیش اهل دل %~% گر نیک‌نامی بایدت در باز نام و ننگ را
PageV1P014
### || [genre: Gh]
# 1 دست گیرید درین واقعه کافتاد مرا %~% که نماندست کنون طاقت بیداد مرا
# 2 راز من جمله فرو خواند بر دشمن و دوست %~% اشک ازین واسطه از چشم بیفتاد مرا
# 3 هرگز از روز جوانی نشدم یکدم شاد %~% مادر دهر ندانم به چه میزاد مرا
# 4 دامنم دجله بغداد شد از حسرت آن %~% که نسیمی رسد از جانب بغداد مرا
# 5 آنکه یک لحظه فراموش نگشت از یادم %~% ظاهر آنست که هرگز نکند یاد مرا
# 6 من نه آنم که ز کویش به جفا برگردم %~% گر براند زدر آن حور پریزاد مرا
# 7 این خیالست که وصل تو به ما پردازد %~% هم خیالت کند از چنگ غم آزاد مرا
# 8 گر بگوشت نرسد صبحدمی فریادم %~% که رسد در شب هجران تو فریاد مرا
# 9 بر سر کوی تو چون خواجو اگر خاک شوم %~% به نسیم تو مگر زنده کند باد مرا
PageV1P015
### || [genre: Gh]
# 1 یاد باد آنکه بروی تو نظر بود مرا %~% رخ و زلفت عوض شام و سحر بود مرا
# 2 یاد باد آنکه ز نظاره رویت همه شب %~% در مه چارده تا روز نظر بود مرا
# 3 یاد باد آنکه ز رخسار تو هر صبحدمی %~% افق دیده پر از شعله خور بود مرا
# 4 یاد باد آنکه ز چشم خوش و لعل لب تو %~% نقل مجلس همه بادام و شکر بود مرا
# 5 یاد باد آنکه ز روی تو و عکس می ناب %~% دیده پر شعشعه شمس و قمر بود مرا
# 6 یاد باد آنکه گرم زهره گفتار نبود %~% آخر از حال تو هر روز خبر بود مرا
# 7 یاد باد آنکه چو من عزم سفر میکردم %~% بر میان دست تو هر لحظه کمر بود مرا
# 8 یاد باد آنکه برون آمده بودی بوداع %~% وز سر کوی تو آهنگ سفر بود مرا
# 9 یاد باد آنکه چو خواجو ز لب و دندانت %~% در دهان شکر و در دیده گهر بود مرا
PageV1P016
### || [genre: Gh]
# 1 ساقیا وقت صبوح آمد بیار آن جام را %~% می پرستانیم در ده باده گلفام را
# 2 زاهدانرا چون ز منظوری نهانی چاره نیست %~% پس نشاید عیبت کردن رند درد آشام را
# 3 احتراز از عشق میکردم ولی بیحاصلست %~% هر که از اول تصور میکند فرجام را
# 4 من ببوی دانه خالش بدام افتاده‌ام %~% گر چه صید نیکوان دولت شمارد دام را
# 5 هر که او را ذره‌ئی با ماهرویان مهر نیست %~% بر چنین عامی فضیلت می‌نهند انعام را
# 6 شام را از صبح صادق باز نشناسم ز شوق %~% چون مهم پرچین کند برصبح صادق شام را
# 7 گر بدینسان بر در بتخانه چین بگذرد %~% بت‌پرستان پیش رویش بشکنند اصنام را
# 8 بر گدایان حکم کشتن هست سلطانرا ولیک %~% هم بلطف عام او امید باشد عام را
# 9 چون به هر معنی که بینی تکیه بر ایام نیست %~% حیف باشد خواجو ار ضایع کنی ایام را
PageV1P017
### || [genre: Gh]
# 1 ای ترک آتش رخ بیار آن آب آتش فام را %~% وین جامه نیلی ز من بستان و در ده جام را
# 2 چون بندگان خاص را امشب به مجلس خوانده‌ئی %~% در بزم خاصان ره مده عامان کالانعام را
# 3 خامی چو من بین سوخته و آتش ز جان افروخته %~% گر پخته‌ئی خامی مکن وان پخته در ده خام را
# 4 در حلقه دردی کشان بخرام و گیسو برفشان %~% در حلقه زنجیر بین شیران خون‌آشام را
# 5 چون من برندی زین صفت بدنام شهری گشته‌ام %~% آن جام صافی در دهید این صوفی بدنام را
# 6 یک راه در دیر مغان برقع براندازی صنم %~% تا کافران از بتکده بیرون برند اصنام را
# 7 گر در کمندم میکشی شکرانه را جان میدهم %~% کان دل که صید عشق شد دولت شمارد دام را
PageV1P018
### || [genre: Gh]
# 1 مگذر ای یار و درین واقعه مگذار مرا %~% چون شدم صید تو بر گیر و نگهدار مرا
# 2 اگرم زار کشی می‌کش و بیزار مشو %~% زاریم بین و ازین بیش میازار مرا
# 3 چون در افتاده‌ام از پای و ندارم سر خویش %~% دست من گیر و دل خسته بدست آر مرا
# 4 بی گل روی تو بس خار که در پای منست %~% کیست کز پای برون آورد این خار مرا
# 5 برو ای بلبل شوریده که بی گلروئی %~% نکشد گوشه خاطر سوی گلزار مرا
# 6 هر که خواهد که بیک جرعه مرا دریابد %~% گو طلب کن بدر خانه خمار مرا
# 7 تا شوم فاش بدیوانگی و سرمستی %~% مست وآشفته برآرید ببازار مرا
# 8 چند پندم دهی ای زاهد و وعظم گوئی %~% دلق و تسبیح ترا خرقه و زنار مرا
# 9 ز استانم ز چه بیرون فکنی چون خواجو %~% خاک را هم ز سرم بگذر و بگذار مرا
PageV1P019
### || [genre: Gh]
# 1 میرود آب رخ از باده گلرنگ مرا %~% میزند راه خرد زمزمه چنگ مرا
# 2 دلق از رق به می لعل گرو خواهم کرد %~% که می لعل برون آورد از رنگ مرا
# 3 من که بر سنگ زدم شیشه تقوی و ورع %~% محتسب بهر چه بر شیشه زند سنگ مرا
# 4 مستم از کوی خرابات ببازار برید %~% تا همه خلق ببینند بدین رنگ مرا
# 5 نام و ننگ ار برود در طلبش باکی نیست %~% من که بدنام جهانم چه غم از ننگ مرا
# 6 ای رخت آینه جان می چون زنگ بیار %~% تا ز آئینه خاطر ببرد زنگ مرا
# 7 مطرب آهنگ چنین تیز چه گیری که کند %~% جان شیرین بلب لعل تو آهنگ مرا
# 8 نشد از گوش دلم زمزمه نغمه چنگ %~% تا عنان دل شیدا بشد از چنگ مرا
# 9 چون تو در خاطر خواجو بزدی کوس نزول %~% دو جهان خیمه برون زد ز دل تنگ مرا
PageV1P020
### || [genre: Gh]
# 1 کجا خبر بود از حال ما حبیبانرا %~% که از مرض نبود آگهی طبیبانرا
# 2 گر از بنفشه و سنبل وفا طلب دارند %~% معینست که سوداست عندلیبانرا
# 3 ز خوان مرحمت آنها که می‌دهند نصیب %~% به تیغ کین ز چه رانند بی نصیبان را
# 4 اگر ز خاک محبان غبار برخیزد %~% مؤآخذت نکند هیچکس حبیبان را
# 5 گذشت محمل و ما در خروش و ناله ولیک %~% چه التفات ببانگ جرس نجیبان را
# 6 گهی که عاشق و معشوق را وصال بود %~% گمان مبر که بود آگهی رقیبان را
# 7 میان لیلی و مجنون نه آن مواصلتست %~% که اطلاع برآن اوفتد لبیبانرا
# 8 عجب نباشد اگر در ادای خطبه عشق %~% مفارقت کند از تن روان خطیبانرا
# 9 غریب نبود اگر یار آشنا خواجو %~% مراد خویش مهیا کند غریبانرا
PageV1P021
### || [genre: Gh]
# 1 بگوئید ای رفیقان ساربان را %~% که امشب باز دارد کاروان را
# 2 چو گل بیرون شد از بستان چه حاصل %~% زغلغل بلبل فریاد خوان را
# 3 اگر زین پیش جان میپروریدم %~% کنون بدرود خواهم کرد جان را
# 4 بدار ای ساربان محمل که از دور %~% ببینم آن مه نامهربان را
# 5 دمی بر چشمه چشمم فرود آی %~% کنون فرصت شمار آب روان را
# 6 گر آن جان جهان را باز بینم %~% فدای او کنم جان و جهان را
# 7 چو تیر ار زانکه بیرون شد ز شستم %~% نهم پی بر پی آن ابرو کمان را
# 8 شکر بر خویشتن خندد گر آن ماه %~% بشکر خنده بگشاید دهان را
# 9 چو روی دوستان باغست و بستان %~% بروی دوستان بین بوستان را
# 10 چو می‌دانی که دورانرا بقا نیست %~% غنیمت دان حضور دوستان را
PageV1P022
### || [genre: Gh]
# 1 آخر ای یار فراموش مکن یارانرا %~% دل سرگشته بدست آر جگر خوارانرا
# 2 عام را گر ندهی بار بخلوتگه خاص %~% ز آستان از چه کنی دور پرستارانرا
# 3 وصل یوسف ندهد دست به صد جان عزیز %~% این چه سودای محالست خریدارانرا
# 4 گر نه یاری کند انفاس روان‌بخش نسیم %~% خبر از مقدم یاران که دهد یارانرا
# 5 آنکه چون بنده بهر موی اسیری دارد %~% کی رهائی دهد از بند گرفتارانرا
# 6 دست در دامن تسلیم و رضا باید زد %~% اگر از پای در آرند گنه کارانرا
# 7 روز باران نتوان بار سفر بست ولیک %~% پیش طوفان سرشکم چه محل بارانرا
# 8 دستگاهیست پر از نافه آهوی تتار %~% حلقه سنبل مشکین تو عطارانرا
# 9 حال خواجو ز سر کوی خرابات بپرس %~% که نیابی به در صومعه خمارانرا
PageV1P023
### || [genre: Gh]
# 1 ای بناوک زده چشم تو یک اندازانرا %~% کشته افعی تو در حلقه فسون سازانرا
# 2 جان ز دست تو ندانم به چه بازی ببرم %~% پشه آن نیست که بازیچه دهد بازانرا
# 3 دل چو دادم بتو عقلم ز کجا خواهد ماند %~% مال کی جمع شود خانه براندازانرا
# 4 عندلیبان سحر خوان چو در آواز آیند %~% می بیارید و بخوانید خوش آوازانرا
# 5 پای کوپان چو در آیند بدست افشانی %~% دست گیرند بیک جرعه سراندازانرا
# 6 زیردستان که ندارند بجز باد بدست %~% هر نفس در قدم افتند سرافرازانرا
# 7 با تو خواجو چه شد ار زانکه نظر می‌بازد %~% دیده نتوان که بدوزند نظر بازان را
PageV1P024
### || [genre: Gh]
# 1 شبی که راه هم آه آتش افشان را %~% ز دود سینه کنم تیره چشم کیوان را
# 2 ببر طبیب صداع از سرم که این دل ریش %~% ز بهر درد فدا کرده است درمان را
# 3 مگر حکایت طوفان چو اشک ما بینی %~% که ما ز چشم بیفکنده‌ایم طوفان را
# 4 بقصد جان من آن کس که میکشد شمشیر %~% نثار خنجر خون‌ریز او کنم جان را
# 5 عجب نباشد اگر تشنه جمال حرم %~% ز آب دیده لبالب کند بیابان را
# 6 بعزم کعبه چو محمل برون برد مشتاق %~% بسوزد از نفس آتشین مغیلان را
# 7 نوباد پای زمین کوب را بجلوه درآر %~% که ما به دیده زنیم آب خاک میدان را
# 8 مگو بگوی که سرگشته از چه میگردی %~% اگر چنانکه ندانی بپرس چوگان را
# 9 مکن ملامت خاجو که از گل صد برگ %~% مجال صبر نباشد هزار دستان را
PageV1P025
### || [genre: Gh]
# 1 اگر در جلوه میری سمند باد جولانرا %~% بفرما تا فرو روبم به مژگان خاک میدانرا
# 2 مکن عیب تهی دستان که در بازار سرمستان %~% گدا باشد که بفروشد بجامی ملک سلطانرا
# 3 چرا از کعبه برگردم که گر خاری بود در ره %~% برآرم آه و در یکدم بسوزانم مغیلانرا
# 4 اگرهمچون خضر خواهی که دایم زنده‌دل باشی %~% روان در پای جانان ریز اگر دستت دهد جانرا
# 5 بفردوسم مکن دعوت که بی آن حور مه پیکر %~% کسی کو آدمی باشد نخواهد باغ رضوانرا
# 6 ببوی لعل میگونش بظلماتی در افتادم %~% که گر میرم ز استسقا نجویم آب حیوانرا
# 7 چمن پیرا اگر چشمش برآنسرو دوان افتد %~% دگر بر چشمه ننشاند ز خجلت سرو بستانرا
# 8 مگر باد سحرگاهی هواداری کند ور نی %~% نسیم یوسف مصری که آرد پیر کنعانرا
# 9 چو مستان حرم خواجو جمال کعبه یاد آرد %~% ز آب چشم خون‌افشان کند دریا بیابانرا
PageV1P026
### || [genre: Gh]
# 1 چو در گره فکنی آن کمند پر چین را %~% چوتاب طره به هم بر زنی همه چین را
# 2 بانتظار خیال تو هر شبی تا روز %~% گشوده‌ام در مقصوره جهان‌بین را
# 3 کجا تو صید من خسته دل شوی هیهات %~% مگس چگونه تواند گرفت شاهین را
# 4 چو روی دوست بود گو بهار و لاله مروی %~% چه حاجتست به گل بزم ویس و رامین را
# 5 غنیمتی شمرید ای برادران عزیز %~% ببوی یوسف گمگشته ابن یامین را
# 6 به شعله‌ئی دم آتشفشان بر افروزم %~% چراغ مجلس ناهید و شمع پروین را
# 7 اگر ز غصه بمیرند بلبلان چمن %~% چه غم شقایق سیراب و برگ نسرین را
# 8 بحال زار جگر خستگان بازاری %~% چه التفات بود حضرت سلاطین را
# 9 روا مدار که سلطان ندیده هیچ گناه %~% ز خیل خانه براند گدای مسکین را
# 10 مرا بتیغ چه حاجت که جان برافشانم %~% گهی که بنگرم آن ساعد نگارین را
# 11 چرا ملامت خواجو کنی که چون فرهاد %~% بپای دوست در افکند جان شیرین را
PageV1P027
### || [genre: Gh]
# 1 آنکه بر هر طرفی منتظرانند او را %~% ننگرد هیچ که خلقی نگرانند او را
# 2 سرو را بر سر سرچشمه اگر جای بود %~% جای آن هست که بر چشم نشانند او را
# 3 حیف باشد که چنان روی ببیند هرکس %~% زانک کوته‌نظران قدر ندانند او را
# 4 هست مقصود دلم زان لب شیرین شکری %~% بود آیا که بمقصود رسانند او را
# 5 راز عشاق چو از اشک نماند پنهان %~% فرض عینست که از دیده برانند او را
# 6 هر که جان در قدمش بازد و قدری داند %~% اهل دل عاشق جانباز نخوانند او را
# 7 خواجو ار تشنه بمیرد بجز از مردم چشم %~% آبی این طایفه برلب نچکانند او را
PageV1P028
### || [genre: Gh]
# 1 رحم بر گدایان نیست ماه نیمروزی را %~% مهرماش چندان نیست ماه نیمروزی را
# 2 روی پر نگارش بین چشم پرخمارش بین %~% لعل آبدارش بین ماه نیمروزی را
# 3 آن مهست یار رخسار شکرست یا گفتار %~% عارضست یا گلزار ماه نیمروزی را
# 4 جعد مشکبارش گیر زلف تابدارش گیر %~% خیز و در کنارش گیر ماه نیمروزی را
# 5 لعبت بری پیکر و آفتاب شب زیور %~% گر ندیده‌ئی بنگر ماه نیمروزی را
# 6 موسم سحر شد خیز باده در صراحی ریز %~% در کمند زلف آویز ماه نیمروزی را
# 7 می به می پرستان آر باده سوی مستان آر %~% خیز و در شبستان آر ماه نیمروزی را
# 8 یار جز جفاجو نیست گو مکن که نیکونیست %~% هیچ مهر خواجو نیست ماه نیمروزی را
PageV1P029
### || [genre: Gh]
# 1 بده آن راح روان پرور ریحانی را %~% که به کاشانه کشیم آن بت روحانی را
# 2 من بدیوانگی ار فاش شدم معذورم %~% کان پری صید کند دیو سلیمانی را
# 3 سر به پای فرسش در فکنم همچون گوی %~% چون برین در کشد آن ابلق چوگانی را
# 4 برو ای خواجه اگر زانکه بصد جان عزیز %~% میفروشند بخر یوسف کنعانی را
# 5 گر تو انکار کنی مستی ما را چه عجب %~% کافران کفر شمارند مسلمانی را
# 6 ابر چشمم چو شود سیل فشان از لاله %~% کوه در دوش کشد جامه بارانی را
# 7 کام درویش جزین نیست که بر وفق مراد %~% باز بیند علم دولت سلطانی را
# 8 چشم خواجو چو سر طبله در بگشاید %~% از حیا آب کند گوهر عمانی را
# 9 دل این سوخته بربود و بدربان گوید %~% که بران از درم آن شاعر کرمانی را
PageV1P030
### || [genre: Gh]
# 1 خرقه رهن خانه خمار دارد پیر ما %~% ای همه رندان مرید پیر ساغر گیر ما
# 2 گر شدیم از باده بدنام جهان تدبیر چیست %~% همچنین رفتست در عهد ازل تقدیر ما
# 3 سرو را باشد سماع از ناله دلسوز مرغ %~% مرغ را باشد صداع از ناله شبگیر ما
# 4 داوری پیش که شاید برد اگر بی موجبی %~% خون درویشان بی طاقت بریزد میر ما
# 5 هم مگر لطف تو گردد عذر خواه بندگان %~% ورنه معلومست کز حد میرود تقصیر ما
# 6 صید آن آهوی روبه باز صیاد توئیم %~% ما شکار افتاده و شیر فلک نخجیر ما
# 7 تا دل دیوانه در زنجیر زلفت بسته‌ایم %~% ای بسا عاقل که شد دیوانه زنجیر ما
# 8 از خدنگ آه عالم سوز ما غافل مشو %~% کز کمان نرم زخمش سخت باشد تیر ما
# 9 ره مده در خانقه خواجو کسی را کاین نفس %~% با جوانان عشرتی دارد بخلوت پیر ما
PageV1P031
### || [genre: Gh]
# 1 آب آتش میبرد خورشید شب‌پوش شما %~% میرود آب حیات از چشمه نوش شما
# 2 شام را تا سایبان روز روشن دیده‌ام %~% تیره شد شام من از صبح سحرپوش شما
# 3 در شب تاریک خورشیدم در آغوش آمدی %~% همچو زلف ار بودمی یک شب در آغوش شما
# 4 از چه رو هندوی مه پوش شما در تاب شد %~% گر به مستی دوشم آمد دوش بر دوش شما
# 5 ای ز روبه بازی آهوی شما در عین خواب %~% شیر گیران گشته مست از خواب خرگوش شما
# 6 مردم چشم عقیق افشان لؤلؤ بار من %~% گشته در پاش از لب در پوش خاموش شما
# 7 حلقه گوش شما را تا بود مه مشتری %~% مشتری باشد غلام حلقه در گوش شما
# 8 عیب نبود چون بخوان وصل نبود دسترس %~% گر به درویشی رسد بوئی ز سر جوش شما
# 9 آب حیوانست یا گفتار خواجو یا شکر %~% ماه تابانست یا گل یا بناگوش شما
PageV1P032
### || [genre: Gh]
# 1 آن تن ماست یا میان شما %~% وان دل ماست یا دهان شما
# 2 اگرآن ابرو است و پیشانی %~% نکشد هیچکس کمان شما
# 3 جز کمر کیست آنکه میگنجد %~% یک سرموی در میان شما
# 4 آب رخ پیش ما کسی دارد %~% که بود خاک آستان شما
# 5 میکند مرغ جان ما پرواز %~% دمبدم سوی آشیان شما
# 6 چه بود گر بما رساند باد %~% بوئی از طرف بوستان شما
# 7 خواب خوش را بخواب میبینم %~% از غم چشم ناتوان شما
# 8 زلف دلبند اگر بر افشانند %~% برفشانیم جان بجان شما
# 9 دل خواجو نگر که چون زده است %~% چنگ در زلف دلستان شما
PageV1P033
### || [genre: Gh]
# 1 اگر سرم برود در سر وفای شما %~% ز سر برون نرود هرگزم هوای شما
# 2 بخاک پای شما کانزمان که خاک شوم %~% هنوز بر نکنم دل ز خاک پای شما
# 3 چو مرغ جان من از آشیان هوا گیرد %~% کند نزول بخاک در سرای شما
# 4 در آن زمان که روند از قفای تابوتم %~% بود مرا دل سرگشته در قفای شما
# 5 شوم نشانه تیر قضا بدان اومید %~% که جان ببازم و حاصل کنم رضای شما
# 6 کرا بجای شما در جهان توانم دید %~% چرا که نیست مرا هیچکس بجای شما
# 7 ز بندگی شما صد هزارم آزادیست %~% که سلطنت کند آنکو بود گدای شما
# 8 گرم دعای شما ورد جان بود چه عجب %~% که هست روز و شب اوراد من دعای شما
# 9 کجا سزای شما خدمتی توانم کرد %~% جز اینکه روی نپیچم ز ناسزای شما
# 10 غریب نیست اگر شد ز خویش بیگانه %~% هر آن غریب که گشستست آشنای شما
# 11 اگر بغیر شما می‌کند نظر خواجو %~% چو آب می شودش دیده از حیای شما
PageV1P034
### || [genre: Gh]
# 1 آن ماه مهر پیکر نامهربان ما %~% گفت ای بنطق طوطی شکرستان ما
# 2 وقت سحر شدی بتماشای گل بباغ %~% شرمت نیامد از رخ چون گلستان ما
# 3 در باغ سرو را ز حیا پای در گلست %~% از اعتدال قد چو سرو روان ما
# 4 برگ بنفشه کز چمن آید نسیم او %~% تابیست از دو سنبل عنبر فشان ما
# 5 آب حیات کز ظلماتش نشان دهند %~% آبیست پیش کوثر آتش نشان ما
# 6 مائیم فتنه‌ئی که در آخر زمان بود %~% ور نی کدام فتنه بود در زمان ما
# 7 بنمود چشم مست و بر مزم عتاب کرد %~% کاخر چنین بود غمت از ناتوان ما
# 8 در باغ وصل اگر نبود چون تو بلبلی %~% کم گیر پشه‌ئی ز همای آشیان ما
# 9 میکرد در کرشمه به ابرو اشارتی %~% یعنی گمان مبر که کشد کس کمان ما
# 10 کس با میان ما نکند دست در کمر %~% الا کمر که حلقه شود برمیان ما
# 11 خواجو اگر چه در سر سودای ما رود %~% تا باشدش سری سر او و آستان ما
PageV1P035
### || [genre: Gh]
# 1 مغنی وقت آن آمد که بنوازی رباب %~% صبوحست ای بت ساقی بده شراب
# 2 اگر مردم بشوئیدم به آب چشم جام %~% وگر دورم بخوانیدم به آواز رباب
# 3 فلک در خون جانم رفت و ما در خون دل %~% می لعل آب کارم برد و ما در کار آب
# 4 مرا بر قول مطرب گوش و مطرب در سماع %~% من از بادام ساقی مست و ساقی مست خواب
# 5 چو هندو زلف دود آسای او آتش نشین %~% چو طوطی لعل شکر خای او شیرین جواب
# 6 دل از چشمم به فریادست و چشم از دست دل %~% که هم پر عقابست آفتاب جان عقاب
# 7 کبابم از دل پرخون بود وقت صبوح %~% که مست عشق را نبود برون از دل کباب
# 8 سر کویت ز آب چشم مهجوران فرات %~% سرانگشتت به خون جان مشتاقان خضاب
# 9 دلم چون مار مپیچد ز مهرم سرمپیچ %~% رخت چون ماه می‌تابد ز خواجو رخ متاب
PageV1P036
### || [genre: Gh]
# 1 ای دل نگفتمت که ز زلفش عنان بتاب %~% کاهنگ چین خطا بود از بهر بهر مشک ناب
# 2 ای دل نگفتمت که ز لعلش مجوی کام %~% هر چند کام مست نباشد مگر شراب
# 3 ای دل نگفتمت که به چشمش نظر مکن %~% کز غم چنان شوی که نبینی بخواب خواب
# 4 ای دل نگفتمت که ز ترکان بتاب روی %~% زانرو که ترک ترک ختائی بود و صواب
# 5 ای دل نگفتمت که مرو در کمند عشق %~% آخر بقصد خویش چرا میکنی شتاب
# 6 ای دل نگفتمت که اگر تشنه مرده‌ئی %~% سیراب کی شود جگر تشنه از شراب
# 7 ای دل نگفتمت که منال ار چه روشنست %~% کز زخم گوشمال فغان میکند رباب
# 8 ای دل نگفتمت که مریز آبروی خویش %~% پیش رخی کزو برود آبروی آب
# 9 ای دل نگفتمت که ز خوبان مجوی مهر %~% زانرو که ذره مهر نجوید ز آفتاب
# 10 ای دل نگفتمت که درین باغ دل مبند %~% کز این مدت جوی نگشاید به هیچ باب
# 11 ای دل نگفتمت که مشو پای‌بند او %~% زیرا که کبک را نبود طاقت عناب
# 12 ای دل نگفتمت که مرو در هوای دل %~% طاوس را چه غم ز هواداری ذباب
# 13 ای دل نگفتمت که طمع بر کن از لبش %~% هر چند بی نمک نبود لذت کباب
# 14 ایدل نگفتمت که سر از سنبلش مپیچ %~% کافتی از آن کمند چو خواجو در اضطراب
PageV1P037
### || [genre: Gh]
# 1 طلع الصبح من ورا حجاب %~% عجلو بالرحیل یا اصحاب
# 2 کوس رحلت زدند و منتظران %~% بر سر راه میکنند شتاب
# 3 وقت کوچست و کرده مهجوران %~% خاک ره را بخون دیده خضاب
# 4 نور شمعست یا فروغ جبین %~% می‌نمایند مه رخان ز نقاب
# 5 ناقه بگذشت و تشنگان در بند %~% کاروان رفت و خستگان در خواب
# 6 من چنان بیخودم که بانگ جرس %~% هست در گوش من خروش رباب
# 7 جگرم تشنه و منازل دوست %~% از سرشکم فتاده بر سر آب
# 8 کنم از خون دل بروز وداع %~% دامن کوه پر عقیق مذاب
# 9 هر دم از کوچگه ندا خیزد %~% کی رفیق از طریق روی متاب
# 10 بر نشستند همرهان برخیز %~% باد بستند دوستان دریاب
# 11 هیچ دانسته‌ئی که دوزخ چیست %~% دل بریان و داغ هجر عذاب
# 12 از مغیلان چگونه اندیشد %~% هر که سازد نهالی از سنجاب
# 13 بر فشان طره‌ای مه محمل %~% تا برآید ز تیره شب مهتاب
# 14 دل خواجو ز تاب هجر بسوخت %~% مکن آتش که او نیارد تاب
PageV1P038
### || [genre: Gh]
# 1 دیشب خبرت هست که در مجلس اصحاب %~% تا روز نخفتیم من و شمع جگرتاب
# 2 از دست دل سوخته و دیده خونبار %~% یک لحظه نبودیم جدا ز آتش و از آب
# 3 من در نظرش سوختمی ز آتش سینه %~% و او ساختی از بهر من سوخته جلاب
# 4 از بسکه فشاندیم در از چشم گهرریز %~% شد صحن گلستان صدف لؤلؤی خوشاب
# 5 در پاش فکندم سرشوریده از آنروی %~% کو بود که میسوخت دلش برمن از اصحاب
# 6 یاران بخور و خواب بسر برده همه شب %~% وان سوخته فارغ ز خور و چشم من از خواب
# 7 او خون جگر خورده و من خون‌دل ریش %~% او می به قدح داده و من دل به می ناب
# 8 او بر سر من اشک فشان گشته چو باران %~% و افتاده من دلشده از دیده بغرقاب
# 9 من باغم دل ساخته و سوخته در تب %~% و او از دم دود من دلسوخته در تاب
# 10 چون دید که خون دلم از دیده روان بود %~% میداد روان شربتم از اشک چو عناب
# 11 جز شمع جگر سوز که شد همدم خواجو %~% کس نیست که او را خبری باشد از این باب
PageV1P039
### || [genre: Gh]
# 1 ای خط سبز تو همچون برگ نیلوفر در آب %~% قند مصر از شور یاقوت تو چون شکر در آب
# 2 عنبرین خطت که چون مشک سیه بر آتشست %~% مینماید گرد آتش گردی از عنبردرآب
# 3 بر گل خودروی رویت کبروی حسن از اوست %~% سبزه سیراب را بنگر چو نیلوفر در آب
# 4 تا بر آب افکند زلفت چنبر از سیلاب چشم %~% پیکرم بین غرقه در خونست چون چنبر در آب
# 5 مردم دریا نیندیشد ز طوفان زان سبب %~% مردم چشمم فرو بردست دایم سر در آب
# 6 گر چه زر در خاک میجویم که از خاکست زر %~% روی زردم بین در آب دیده همچون زر در آب
# 7 عیب مجنون گو مکن لیلی که شرط عقل نیست %~% گر نداند حال دردش گو برو بنگر در آب
# 8 کشتیی برخشک میرانیم در دریای عشق %~% وین تن خاکی ز چشم افتاده چون لنگر در آب
# 9 چون بنوک خامه خواجو شرح مشتاقی دهد %~% چشم خونبارش دراندازد روان دفتر در آب
PageV1P040
### || [genre: Gh]
# 1 ساقی سیمبر بیار شراب %~% مطرب خوش نوا بساز رباب
# 2 مست عشقیم عیب ما مکنید %~% فاتقوا الله یا اولی الالباب
# 3 عقل چون دید اهل میکده را %~% گفت طوبی لهم و حسن مب
# 4 بی گل روی او چرا یکدم %~% نشود چشم من تهی ز گلاب
# 5 همچو خالش که دید در بستان %~% باغبانی نشسته بر سر آب
# 6 چشم او جز بخواب نتوان دید %~% گر چه بی او خیال باشد خواب
# 7 لب و گفتار و زلف و عارض اوست %~% باده و شکر و شب و مهتاب
# 8 همچو چشمش کسی نشان ندهد %~% جادوئی مست خفته در محراب
# 9 در غریبی شکسته شد خواجو %~% آن غریب شکسته را دریاب
PageV1P041
### || [genre: Gh]
# 1 ای جان من به یاد لبت تشنه بر شراب %~% هر دم بجام لعل لبت تشنه‌تر شراب
# 2 در ده قدح که مردم چشمم نشسته است %~% در آرزوی نرگس مست تو در شراب
# 3 ما را ز جام باده لعلت گریز نیست %~% آری مراد مست نباشد مگر شراب
# 4 بر من بخاک پات که مانند آتشست %~% گر آب میخورم بهوایت وگر شراب
# 5 هر دم که در دلم گذرد نیش غمزه‌ات %~% گردد ز غصه بردل من نیشتر شراب
# 6 در گردش آرم جام طرب تا مرا دمی %~% از گردش زمانه کند بیخبر شراب
# 7 هر دم بروی زرد فرو ریزدم سرشک %~% چشمم نگر که میدهد از جام زر شراب
# 8 خواجو ز بسکه جام میش یاد میکنی %~% در جان می پرست تو کردست اثر شراب
# 9 بازا بغربت از می و مستی که نزد عقل %~% بر خستگان غریب بود در سفر شراب
PageV1P042
### || [genre: Gh]
# 1 هر که در عهد ازل مست شد از جام شراب %~% سر ببالین ابد باز نهد مست وخراب
# 2 بیدلان را رخ زیبا ننمائی به چه وجه %~% عاشقانرا ز در خویش برانی ز چه باب
# 3 می پرستان همه مخمور و عقیقت همه می %~% عالمی مرده ز بی آبی و عالم همه آب
# 4 سر کوی خط و قدت چمن و سنبل و سرو %~% سمن و عارض و لعلت شکر و جام شراب
# 5 دل ما بی لب لعل تو ندارد ذوقی %~% همه دانند که باشد ز نمک ذوق کباب
# 6 هر که درآتش سودای تو امروز بسوخت %~% ظاهر آنست که فردا بود ایمن ز عذاب
# 7 گر چه نقش تو خیالیست که نتوان دیدن %~% همه شب چشم توام مست نمایند بخواب
# 8 ترشود دم به دمم خرقه ز خون دل ریش %~% زانک رسمست که برجامه فشانند گلاب
# 9 پیر گشتی بجوانی و همانی خواجو %~% دو سه روزی دگر ایام بقا را دریاب
PageV1P043
### || [genre: Gh]
# 1 ای لب میگون تو هم شکر و هم شراب %~% وی دل پر خون من هم نمک و هم کباب
# 2 خط و لب دلکشت طوطی و شکر ستان %~% زلف و رخ مهوشت تیره شب و ماهتاب
# 3 موی تو و شخص من پر کره و پر شکن %~% چشم تو و بخت من مست می و مست خواب
# 4 گر تو بتیغم زنی کز نظرم دور شو %~% سایه نگردد جدا ذره‌ئی از آفتاب
# 5 لعل تو در چشم من باده بود در قدح %~% مهر تو در جان من گنج بود در خراب
# 6 صعب‌تر از درد من در غم هجران او %~% دوزخیانرا بحشر هیچ نباشد عذاب
# 7 ای تن اگر بیدلی سر ز کمندش مپیچ %~% وی دل اگر عاشقی روی ز مهرش متاب
# 8 لعبت چشمم دمی دور نگردد ز اشک %~% زانکه نگیرد کنار مردم دریا ز آب
# 9 روی ز خواجو مپوش ورنه برآرد خروش %~% بردر دستور شرق آصف گردون جناب
PageV1P044
### || [genre: Gh]
# 1 من مستم و دل خراب جان تشنه و ساغر آب %~% برخیز و بده شراب بنشین و بزن رباب
# 2 ای سام تو بر سحر وی شور تو در شکر %~% در سنبله‌ات قمر در عقربت آفتاب
# 3 برمشک مزن گره برآب مکش ز ره %~% یا ترک خطا بده یا روی ز ما متاب
# 4 در بر رخ ما مبند بر گریه ما مخند %~% بگشای ز مه کمند بردار ز رخ نقاب
# 5 من بنده‌ام و تو شاه من ابر سیه تو ماه %~% من آه زنم تو راه من ناله کنم تو خواب
# 6 ای فتنه صبح‌خیز! آمد گه صبح خیز! %~% درجام عقیق ریز آن باده لعل ناب
# 7 آمد گه طوف و گشت بخرام بسوی دشت %~% چون دور بقا گذشت بگذر ز ره عتاب
# 8 عطار چمن صباست پیراهن گل قباست %~% تقوی و ورع خطاست مستی و طرب صواب
# 9 دردی کش ازین سپس وندیشه مکن ز کس %~% فرصت شمر این نفس با همنفسان شراب
# 10 خواجو می ناب خواه چون تشنه‌ئی آب خواه %~% از دیده شراب خواه وز گوشه دل کباب
PageV1P045
### || [genre: Gh]
# 1 دیشب درآمد آن بت مه روی شب نقاب %~% بر مه کشید چنبر و درشب فکند تاب
# 2 رخسارش آتش و دل بیچارگان سپند %~% لعل لبش می و جگر خستگان کباب
# 3 برمشتری کشیده ز مشک سیه کمان %~% برآفتاب بسته ز ریحان تر طناب
# 4 در بر قبای شامی پیروزه گون چو ماه %~% بر سر کلاه شمعی زرکش چو آفتاب
# 5 آتشن گرفته آب رخ وی ز تاب می %~% آبش نهان در آتش و آتش عیان ز آب
# 6 هم شمع برفروخته از چهره هم چراغ %~% هم نقل ریخته ز لب لعل و هم شراب
# 7 بنهاده دام بر مه تابان ز عود خام %~% و افکنده دانه برگل سوری ز مشک ناب
# 8 میزد گلاله بر گل و هر لحظه می‌شکست %~% برمن بعشوه گوشه بادام نیم خواب
# 9 از راه طنز گفت که خواجو چرا برفت %~% گفتم ز غصه گفت ذهابا بلا ایاب
PageV1P046
### || [genre: Gh]
# 1 ای کرده ماه را از تیره شب نقاب %~% در شب فکنده چین بر مه فکنده تاب
# 2 مشک است یا خط است یا شام شب نمای %~% ماه است یا رخ است یا صبح شب نقاب
# 3 با سرو قامتت شمشاد گو مروی %~% با ماه طلعت خورشید گو متاب
# 4 ای برده آب من زان لعل آبدار %~% وی بسته خواب من زان چشم نیم‌خواب
# 5 چون آتش رخت برد آبروی من %~% زان آب آتشی بر آتشم زن آب
# 6 زلف تو بر رخت شام است برسحر %~% عشق تو در دلم گنج است در خراب
# 7 ای سرو سیمتن صبح است در فکن %~% در جام آبگون آن آتش مذاب
# 8 خادم! بسوز عود مطرب! بساز چنگ %~% بلبل! بزن نوا ساقی! بده شراب
# 9 صوفی چو صافئی درد مغان بنوش %~% خواجو چو عارفی روی از بتان متاب
PageV1P047
### || [genre: Gh]
# 1 برقع از رخ برفکن ای لعبت مشکین نقاب %~% در دم صبح از شب تاریک بنمای آفتاب
# 2 عالم از لعل تو پر شورست و لعلت پرشکر %~% فتنه از چشم تو بیدارست و چشمت مست خواب
# 3 هر سؤالی کن ز دریا میکنم در باب موج %~% دیده میبینم که میگوید یکایک را جواب
# 4 هم عفی الله مردم چشمم که با این ضعف دل %~% می فشاند دمبدم بر چهره زردم گلاب
# 5 چون بیاد نرگس مستت روم در زیر خاک %~% روز محشر سر بر آرم از لحد مست و خراب
# 6 هر چه نتوان یافت در ظلمت ز آب زندگی %~% من همان در تیره شب می‌یابم از جام شراب
# 7 هیچکس بر تربت مستان نگرید جز قدح %~% هیچکس درماتم رندان ننالد جز رباب
# 8 پیش ازین کیخسرو ار شبرنگ بر جیحون دواند %~% اشک ما راند بقطره دم بدم گلگون برآب
# 9 هر که آرد شرح آب چشم خواجو در قلم %~% از سر کلکش بریزد رسته در خوشاب
PageV1P048
### || [genre: Gh]
# 1 رفت دوشم نفسی دیده گریان در خواب %~% دیدم آن نرگس پرفتنه فتان در خواب
# 2 خیمه برصحن چمن زن که کنون در بستان %~% نتوان رفت ز بوی گل و ریحان در خواب
# 3 بود آیا که شود بخت من خسته بلند %~% کایدم قامت آن سرو خرامان درخواب
# 4 ای خوشا با تو صبوحی و ز جام سحری %~% پاسبان بیخبر افتاده و دربان در خواب
# 5 فتنه برخاسته و باده پرستان در شور %~% شمع بنشسته و چشم خوش مستان درخواب
# 6 آیدم زلف تو درخواب و پریشانم ازین %~% که بود شور و بلا دیدن ثعبان درخواب
# 7 صبر ایوب بباید که شبی دست دهد %~% که رود چشمم از اندیشه کرمان در خواب
# 8 بلبل دلشده چون در کف صیاد افتاد %~% باز بیند چمن و طرف گلستان درخواب
# 9 دوش خواجو چو حریفان همه در خواب شدند %~% نشد از زمزمه مرغ سحرخوان در خواب
PageV1P049
### || [genre: Gh]
# 1 ای ز چشمت رفته خواب از چشم خواب %~% وآب رویت برده آب از روی آب
# 2 از شکنج زلف و مهر طلعتت %~% تاب بر خورشید و در خورشید تاب
# 3 بینی ار بینی در آب و آینه %~% آفتاب روی و روی آفتاب
# 4 بر نیندازی بنای عقل و دین %~% تا ز عارض برنیندازی نقاب
# 5 تشنگان وادی عشقت ز چشم %~% بر سر آبند و از دل بر سراب
# 6 پیکرم در مهر ماه روی تو %~% گشته چون تار قصب بر ماهتاب
# 7 زلف و رخسارت شبستانست و شمع %~% شکر و بادام تو نقل و شراب
# 8 خواب را در دور چشم مست تو %~% ای دریغ ار دیدمی یک شب بخواب
# 9 بسکه خواجو سیل می‌بارد ز چشم %~% خانه صبرش شد از باران خراب
PageV1P050
### || [genre: Gh]
# 1 ای چشم نیم‌خواب تو از من ربوده خواب %~% وی زلف تابدار تو بر مه فکنده تاب
# 2 بر مه فکنده برقع شبرنگ روز پوش %~% مه را که دید ساخته از تیره شب نقاب
# 3 روزم شبست بیتو و چون روز روشنست %~% کان لحظه شب بود که نهان باشد آفتاب
# 4 خورشید را بروی تو تشبیه چون کنم %~% کو همچو بندگان دهدت بوسه بر جناب
# 5 بر روی چون مه ار چه بتابی کمند زلف %~% باری به هیچ روی ز من روی بر متاب
# 6 گفتم مگر بخواب توان دیدنت ولیک %~% دانم که خواب را نتوان دید جز بخواب
# 7 یک ساعتم از آن لب میگون شکیب نیست %~% سرمست را شکیب کجا باشد از شراب
# 8 چشمم بقصد ریختن خون دل مقیم %~% افکنده است چون سر زلفت سپر بر آب
# 9 در آرزوی روی تو خواجو چو بیدلان %~% هر شب بخون دیده کند آستین خضاب
PageV1P051
### || [genre: Gh]
# 1 ای لب لعلت ز آب زندگانی برده آب %~% ما ز چشم می پرستت مست و چشمت مست خواب
# 2 گر کنم یک شمه در وصف خط سبزت سواد %~% روی دفتر گردد از نوک قلم پر مشک ناب
# 3 در بهشت ار زانکه برقع برنیندازی ز رخ %~% روضه رضوان جهنم باشد و راحت عذاب
# 4 وقت رفتن گر روم با آتش عشقت بخاک %~% روز محشر در برم بینی دل خونین کباب
# 5 صبحدم چون آسمان در گردش آرد جام زر %~% در گمان افتم که خورشیدست یا جام شراب
# 6 جان سرمستم برقص آید ز شادی ذره‌وار %~% هر نفس کز مشرق ساغر برآید آفتاب
# 7 کی به آواز مؤذن بر توانم خاستن %~% زانکه می‌باشم سحرگه بیخود از بانگ رباب
# 8 در خرابات مغان از می خراب افتاده‌ام %~% گر چه کارم بی می و میخانه می باشد خراب
# 9 هر دمی روی از من مسکین بتابی از چه روی %~% هر زمان از درگه خویشم برانی از چه باب
# 10 گر دلی داری دل از رندان بیدل برمگیر %~% ور سری داری سر از مستان بیخود برمتاب
# 11 از تو خواجو غایبست اما تو با او در حضور %~% عالمی در حسرت آبی و عالم غرق آب
PageV1P052
### || [genre: Gh]
# 1 گوئیا عزم ندارد که شود روز امشب %~% یا درآید ز در آن شمع شب افروز امشب
# 2 گر بمیرم بجز از شمع کسی نیست که او %~% برمن خسته بگرید ز سر سوز امشب
# 3 مرغ شب خوان که دم از پرده عشاق زند %~% گو نوا از من شب‌خیز بیاموز امشب
# 4 چون شدم کشته پیکان خدنک غم عشق %~% بردلم چند زنی ناوک دلدوز امشب
# 5 همچو زنگی بچه خال تو گردم مقبل %~% گرشوم بر لب یاقوت تو پیروز امشب
# 6 هر که در شب رخ چون ماه تو بیند گوید %~% روز عیدست مگر یا شب نوروز امشب
# 7 بی لب لعل و رخت خادم خلوتگه انس %~% گو صراحی منه و شمع میفروز امشب
# 8 تا که آموختت از کوی وفا برگشتن %~% خیز و باز آی علی‌رغم بداموز امشب
# 9 بنشان شمع جگر سوخته را گر چه کسی %~% منشیناد بروز من بد روز امشب
# 10 اگر آن عهدشکن با تو نسازد خواجو %~% خون دل میخور و جان میده و میسوز امشب
# 11 تا مگر صبح تو سر برزند از مطلع مهر %~% دیده بر چرخ چو مسمار فرود و ز امشب
PageV1P053
### || [genre: Gh]
# 1 چند سوزیم من و شمع شبستان همه شب %~% چند سازیم چنین بی سر و سامان همه شب
# 2 تا به شب بر سر بازار معلق همه روز %~% تا دم صبح سرافکنده و گریان همه شب
# 3 سوختم ز آتش هجران و دلم بریان شد %~% ور نسازم چکنم با دل بریان همه شب
# 4 رشته جان من سوخته بگسیخته باد %~% گر ز عشق سر زلفت ندهم جان همه شب
# 5 هر شبی کز خم گیسوی توام یاد آید %~% در خیالم گذرد خواب پریشان همه شب
# 6 تا تودر چشم منی از نظرم دور نشد %~% ذره‌ئی چشمه خورشید درخشان همه شب
# 7 خبرت هست که در بادیه هجر تو نیست %~% تکیه گاهم بجز از خار مغیلان همه شب
# 8 بخیال رخ و زلف تو بود تا دم صبح %~% بستر خواب من از لاله و ریحان همه شب
# 9 در هوای گل روی تو بود خواجو را %~% همنفس بلبل شب خیز خوش الحان همه شب
PageV1P054
### || [genre: Gh]
# 1 طمع مدار که دوری گزینم از رخ خوب %~% که نیست شرط محبت جدائی از محبوب
# 2 چو هست در ره مقصود قرب روحانی %~% چه احتیاج بارسال قاصد و مکتوب
# 3 چو اتصال حقیقی بود میان دو دوست %~% کجا ز یوسف مصری جدا بود یعقوب
# 4 توقعست که از عاشقان بیدل و دین %~% نظر دریغ ندارند مالکان قلوب
# 5 چگونه گوش توان کرد بر خردمندان %~% گهی که عشق شود غالب و خرد مغلوب
# 6 ز صورت تو کند نور معنوی حاصل %~% دل شکسته که هم سالکست و هم مجذوب
# 7 ترا بتیغ چه حاجت که قتل جانبازان %~% کنی بساعد سیمین و پنجه مخضوب
# 8 بیار جام و مکن نسبتم به زهد و ورع %~% که من به ساغر و پیمانه گشته‌ام منصوب
# 9 ببخش بر من مسکین که از خداوندان %~% همیشه عفو شود صادر و ز بنده ذنوب
# 10 دلا در ابروی خوبان نظر مکن پیوست %~% ز روی دوست بحاجب چرا شوی محجوب
# 11 گهی که جان بلب آرد درین طلب خواجو %~% کند بدیده طالب نگاه در مطلوب
PageV1P055
### || [genre: Gh]
# 1 طره مشکین نباشد بر رخ جانان غریب %~% زانک نبود سنبل سیراب در بستان غریب
# 2 ای که گفتی گرد لعلش خط مشگین از چه روست %~% خضر نبود برکنار چشمه حیوان غریب
# 3 گر بنالم در هوای طلعتش عیبم مکن %~% در بهاران نبود از مرغ چمن افغان غریب
# 4 سنبلش بی‌وجه نبود گر بود شوریده حال %~% زانک افتادست چون هند و بترکستان غریب
# 5 ور دلم در چین زلفش بس غریب افتاده است %~% در دلم نبود غمش چون گنج در ویران غریب
# 6 برغریبان رحمت آور چون غریبی در جهان %~% زانک نبود از خداوند کرم احسان غریب
# 7 چشم مستت گر بریزد خون هر بیچاره‌ئی %~% چاره نبود زانک نبود فتنه از مستان غریب
# 8 گر به شمشیرم کشی حکمت روان باشد ولیک %~% بر گدا گر رحمت آرد نبود از سلطان غریب
# 9 در رهت خواجو بتلخی جان شیرین داد و رفت %~% هر گز آمد در دلت کایا کجا رفت آن غریب
PageV1P056
### || [genre: Gh]
# 1 ای که از سرچشمه نوشت برفت آب نبات %~% مرده مرجان جان‌افزای تست آب حیات
# 2 از چمن زیباتر از قدت کجا خیزد نهال %~% وز شکر شیرین‌تر از خطت کجا روید نبات
# 3 عنبر زلف تو بر کافور میبندد نقاب %~% سنبل خط تو بر یاقوت میرد برات
# 4 پرده بر رخ میکشی وز ما نمیداری حجاب %~% خستگان را میکشی وز کس نمیباشد حیات
# 5 حال مجنون شرح دادن با دلم دیوانگیست %~% همچون پیش طرهایت ذکر لیلی ترهات
# 6 تا برفتی همچو آب از چشم دریا بار من %~% پیش جیحون سرشکم میرود آب فرات
# 7 بنده‌ام تا زنده‌ام گر میکشی ور میکشی %~% زخم پیکان تو مرهم باشد و بندت نجات
# 8 از دهانت بوسه‌ئی جستم زکوة حسن را %~% گفت خاموش ای گدا برهیچ کی باشد زکوة
# 9 با خیالت دوش می‌گفتم که مردم از غمت %~% گفت خواجو گوئیا نشنیده‌ئی من عاش مات
PageV1P057
### || [genre: Gh]
# 1 ای که شهد شکربن تو برد آب نبات %~% خاک خاک کف پای تو شود آب حیات
# 2 بشکر خنده ز تنک شکر شورانگیز %~% تا شکر ریخته‌ئی ریخته‌ئی آب نبات
# 3 از دل تنگ شکر شور برآمد روزی %~% که برآمد ز لب چشمه نوش تو نبات
# 4 گر بخونم بخط خویش برات آوردی %~% نکشم سر ز خطت زانک بوجهست برات
# 5 منکه جز آب فراتم نشود دامنگیر %~% پیش جیحون سرشکم برود آب فرات
# 6 آنچنان درصفت ذات تو حیران شده‌ام %~% که نخواهم که رود جز سخن از ذات و صفات
# 7 در وفا چشم ندارم که ثباتت باشد %~% که توقع نتوان داشتن از عمر ثبات
# 8 گر ز کوتی بود این نعمت زیبائی را %~% روی زیبا بنما یک نظر از وجه زکوة
# 9 خواجو از عشق تو چون از سرهستی بگذشت %~% بوفات آمد و برخاک درت کرد وفات
PageV1P058
### || [genre: Gh]
# 1 پیش اسبت رخ نهم ز آنرو که غم نبود زمات %~% در وفایت جان ببازم تا کجا یابم وفات
# 2 دی طبیبم دید و دردم را دوا ننوشت و گفت %~% خون دل میخور که این ساعت نمی‌یابم دوات
# 3 چون روان بی خط برات آورده بودم از چه وجه %~% خط برون آوردی و گفتی که آوردم برات
# 4 در عری شاه ماتم ای پری‌رخ رخ مپوش %~% کانک رخ بر رخ نهی او را چه غم باشد ز مات
# 5 راستی را تا صلای عشق در عالم زدی %~% قامتت را سجده آرد عرعر از بانک صلوة
# 6 چون ترا گویم که لالای توام گوئی که لا %~% جان ببازم بی سخن چون بت پرستان پیش لات
# 7 نغمه عشاق در نوروز خوش باشد ولیک %~% ایدریغ ارعیش ما را دست میدادی ادات
# 8 گرحیا داری برو خواجو ودست از جان بشوی %~% زانک لعل جان فزایش میبرد آب حیات
PageV1P059
### || [genre: Gh]
# 1 تا کی ندهی داد من ای داد ز دستت %~% رحم آر که خون در دلم افتاد ز دستت
# 2 تا دور شدی از برم ای طرفه بغداد %~% شد دامن من دجله بغداد ز دستت
# 3 از دست تو فردا بروم داد بخواهم %~% تا چند کشم محنت و بیداد ز دستت
# 4 بی شکر شیرین تو در درگه خسرو %~% بر سینه زنم سنگ چو فرهاد ز دستت
# 5 گر زانک بپای علمم راه نباشد %~% از دور من و خاک ره و داد ز دستت
# 6 تا چند کنم ناله و فریاد که در شهر %~% فریاد رسی نیست که فریاد ز دستت
# 7 هر چند که سر در سر دستان تو کردیم %~% با این همه دستان نتوان داد ز دستت
# 8 از خاک سر کوی تو چون دور فتادم %~% دادیم دل سوخته بر باد ز دستت
# 9 زینسان که به غم خوردن خواجو شده‌ئی شاد %~% شک نیست که هرگز نشود شاد ز دستت
PageV1P060
### || [genre: Gh]
# 1 ای درد تو درمان دل و رنج تو راحت %~% اشکم نمک آب و جگر خسته جراحت
# 2 موج ار چه زند لاف تبحر نزند دم %~% با مردمک چشم من از علم سباحت
# 3 یکدم نشود نقش تو از دیده ما دور %~% زانرو که توئی گوهر دریای ملاحت
# 4 دستی ز سر لطف بنه بردل ریشم %~% زیرا که بود در کف کافی تو راحت
# 5 مستسقی درویش که نم در جگرش نیست %~% او را که دهد قطره‌ئی از بحر سماحت
# 6 در مذهب صاحب‌نظران باده مباحست %~% زینسان که دهد چشم تو فتوای اباحت
# 7 از شرم شود غرق عرق صبح جهانتاب %~% پیش رخ زیبای تو از روی صباحت
# 8 در دیده خورشید چو یک ذره حیا نیست %~% آید بسر بام تو از راه وقاحت
# 9 از پسته تنگت ندهد یکسر مو شرح %~% خواجو که کند موی شکافی بفصاحت
PageV1P061
### || [genre: Gh]
# 1 چو بر قمر ز شب عنبری نقاب انداخت %~% دل شکسته ما را در اضطراب انداخت
# 2 بخون دیده ما تشنه شد جهان و رواست %~% که دیده بود که ما را درین عذاب انداخت
# 3 کباب شد دلم از سوز سینه و آتش عشق %~% ببرد آبم و خون در دل کباب انداخت
# 4 چه دیده دیده خونبار من که یکباره %~% بقصد خونم ازینسان سپر بر آب انداخت
# 5 دل ار بلحقه شوریدگان کشد چه عجب %~% مرا که زلف تو در حلق جان طناب انداخت
# 6 بیا که ساقی چشمم بیاد لعل لبت %~% ز اشک در قدح آبگون شراب انداخت
# 7 عروس مهوش ساغر نگر که وقت صبوح %~% نمود طلعت و آتش در آفتاب انداخت
# 8 گذشت نغمه مطرب ز ابر و غلغل ما %~% خروش دردل نالنده رباب انداخت
# 9 چو زهره دید رخ زرد و اشک خواجو گفت %~% که مهر در قدح زر شراب ناب انداخت
PageV1P062
### || [genre: Gh]
# 1 بسکه مرغ سحری در غم گلزار بسوخت %~% جگر لاله بر آن دلشده زار بسوخت
# 2 حبذا شمع که از آتش دل چون مجنون %~% در هوای رخ لیلی به شب تار بسوخت
# 3 دیشب آن رند که در حلقه خماران بود %~% بزد آهی و در خانه خمار بسوخت
# 4 ایکه از سر انا الحق خبری یافته‌ئی %~% چه شوی منکر منصور که بر دار بسوخت
# 5 تو که احوال دل سوختگان میدانی %~% مکن انکار کسی کز غم اینکار بسوخت
# 6 صبر بسیار مفرمای من سوخته را %~% که دل ریشم ازین صبر جگر خوار بسوخت
# 7 زان مفرح که جگرسوختگان را سازد %~% قدحی ده که دل خسته بیمار بسوخت
# 8 داروی درد دل اکنون ز که جویم که طبیب %~% دل بیمار مرا در غم تیمار بسوخت
# 9 تاری از زلف تو افتاد به چین وز غیرت %~% خون دل در جگر نافه تاتار بسوخت
# 10 بلبل سوخته دل را که دم از گل میزد %~% آتش عشق بزد شعله و چون خار بسوخت
# 11 اگر از هستی خواجو اثری باقی بود %~% این دم از آتش عشق تو بیکبار بسوخت
PageV1P063
### || [genre: Gh]
# 1 آه کز آهم مه و پروین بسوخت %~% اختر بخت من مسکین بسوخت
# 2 آتش مهرم چو در دل شعله زد %~% برفلک بهرام را زوبین بسوخت
# 3 سوختم در آتش هجران او %~% پشه را بین کز غم شاهین بسوخت
# 4 ای بسا خسرو که او فرهادوار %~% در هوای شکر شیرین بسوخت
# 5 شمع را بنگر که با سیلاب اشک %~% هر شبم تا روز بر بالین بسوخت
# 6 چند سوزی ایکه میسازی کباب %~% بس کن آخر کاین دل خونین بسوخت
# 7 کام جان از قبله زردشت خواه %~% گر دلت چون آذر برزین بسوخت
# 8 چون تو در بستان برافکندی نقاب %~% لاله را دل بر گل و نسرین بسوخت
# 9 همچو خواجو کس نمی‌بینم که او %~% در فراق روی کس چندین بسوخت
PageV1P064
### || [genre: Gh]
# 1 صبح کز چشم فلک اشک ثریا می‌ریخت %~% مهر دل آب رخم ز آتش سودا می‌ریخت
# 2 آن سهی سرو خرامان ز سر زلف سیاه %~% دل شوریده‌دلان می‌شد و در پا می‌ریخت
# 3 چین گیسوی دوتا را چو پریشان می‌کرد %~% مشک در دامن یکتائی والا می‌ریخت
# 4 شعر شیرین مرا ماه مغنی می‌خواند %~% و آب شکر بلب لعل شکر خا می‌ریخت
# 5 در قدمهای خیال تو بدامن هر دم %~% چشم دریا دل من لل لالا می‌ریخت
# 6 قدح از لعل تو هر لحظه حدیثی می‌راند %~% وز لب روح‌فزا راح مصفا می‌ریخت
# 7 چون صبا شرح گلستان جمالت می‌داد %~% از هوا دامن گل برسرصحرا می‌ریخت
# 8 اشک از آنروی ز ما رفت و کناری بگرفت %~% کاب او دمبدم از رهگذر ما می‌ریخت
# 9 موج خون دل فرهاد چو می‌زد بر کوه %~% ای بسا لعل که در دامن خارا می‌ریخت
# 10 عجب ار مملکت مصر نمی‌رفت برود %~% زان همه سیل که از چشم زلیخا می‌ریخت
# 11 مردم دیده خواجو چو قدح می‌پیمود %~% خون دل بود که در ساغر صهبا می‌ریخت
PageV1P065
### || [genre: Gh]
# 1 یاد باد آن روز کز لب بوی جان می‌آمدت %~% خط بسوی خاور از هندوستان می‌آمدت
# 2 هر زمان از قلب عقرب کوکبی می‌تافتت %~% هر نفس سنبل نقاب ارغوان می‌آمدت
# 3 چون خدنگ چشم جادو می‌نهادی در کمان %~% ناوک مژگان یکایک برنشان می‌آمدت
# 4 چون ز باغ عارضت هر دم بهاری می‌شکفت %~% هر زمان مرغی بطرف گلستان می‌آمدت
# 5 در چمن هر دم که چون عرعر خرامان می‌شدی %~% خنده بر بالای سرو بوستان می‌آمدت
# 6 چون جهان را برخ آرام جان می‌آمدی %~% از جهان جان ندا جان و جهان می‌آمدت
# 7 در تکلم لعل شیرینت چو می‌شد در فشان %~% چشمه‌های آب حیوان از دهان می‌آمدت
# 8 چون میان بوستان از دوستان رفتی سخن %~% گاه گاهی نام خواجو بر زبان می‌آمدت
PageV1P066
### || [genre: Gh]
# 1 از سر جان درگذر گر وصل جانان بایدت %~% بر در دل خیمه زن گر عالم جان بایدت
# 2 داروی درد محبت ترک درمان کردنست %~% دردی دردی بنوش ار زانک درمان بایدت
# 3 داده‌ئی خاتم بدست دیو و شادروان بباد %~% وانگه از دیوانگی ملک سلیمان بایدت
# 4 راه تاریکی نشاید قطع کردن بی‌دلیل %~% خضر راهی برگزین گر آب حیوان بایدت
# 5 از سر یکدانه گندم در نمی‌آری گذشت %~% وز برای نزهت دل باغ رضوان بایدت
# 6 راه دریا گیر اگر لؤلؤی عمانت هواست %~% دست دربان بوس اگر تشریف سلطان بایدت
# 7 حکم یونان یابد آنکش حکمت یونان بود %~% حکمت یونان طلب گر حکم یونان بایدت
# 8 دل بناکامی بنه گر کام جانت آرزوست %~% ترک مستوری بده گر عیش مستان بایدت
# 9 بی سر و سامان درآ خواجو اگر داری سری %~% وز سر سر در گذر گر زانک سامان بایدت
PageV1P067
### || [genre: Gh]
# 1 ساقیا ساغر شراب کجاست %~% وقت صبحست آفتاب کجاست
# 2 خستگی غالبست مرهم کو %~% تشنگی بیحدست آب کجاست
# 3 درد نوشان درد را به صبوح %~% جز دل خونچکان کباب کجاست
# 4 همه عالم غمام غم بگرفت %~% خور رخشان مه نقاب کجاست
# 5 لعل نابست آب دیده ما %~% آن عقیقین مذاب ناب کجاست
# 6 تا بکی اشک بر رخ افشانیم %~% آخر آن شیشه گلاب کجاست
# 7 بسکه آتش زبانه زد در دل %~% جگرم گرم شد لعاب کجاست
# 8 از تف سینه و بخار خمار %~% جانم آمد بلب شراب کجاست
# 9 دلم از چنگ می‌رود بیرون %~% نغمه زخمه رباب کجاست
# 10 بجز از آستان باده فروش %~% هر شبم جایگاه خواب کجاست
# 11 دل خواجو ز غصه گشت خراب %~% مونس این دل خراب کجاست
PageV1P068
### || [genre: Gh]
# 1 ای باغبان بگو که ره بوستان کجاست %~% در بوستان گلی چو رخ دوستان کجاست
# 2 وی دوستان چه باشد اگر آگهی دهید %~% کان سرو گلعذار مرا بوستان کجاست
# 3 تا چند تشنه بر سر آتش توان نشست %~% آن آب روح‌پرور آتش نشان کجاست
# 4 در دم بجان رسید و طبیبم پدید نیست %~% دارو فروش خسته دلانرا دکان کجاست
# 5 من خفته همچو چشم تو رنجور و در دلت %~% روزی گذر نکرد که آن ناتوان کجاست
# 6 چون ز آب دیده ناقه ما در وحل بماند %~% با ما بگو که مرحله کاروان کجاست
# 7 از بس دل شکسته که برهم افتاده است %~% پیدا نمی‌شود که ره ساربان کجاست
# 8 در وادی فراق بجز چشمهای ما %~% روشن بگو که چشمه آب روان کجاست
# 9 خواجو ز بحر عشق کران چون توان گرفت %~% زیرا که کس نگفت که آنرا کران کجاست
PageV1P069
### || [genre: Gh]
# 1 منزلگه جانست که جانان من آنجاست %~% یا روضه خلدست که رضوان من آنجاست
# 2 هردم بدلم می‌رسد از مصر پیامی %~% گوئیکه مگر یوسف کنعان من آنجاست
# 3 پر می‌زند از شوق لبش طوطی جانم %~% آری چکنم چون شکرستان من آنجاست
# 4 هر چند که در دم نشود قابل درمان %~% درد من از آنست که درمان من آنجاست
# 5 شاهان جهان را نبود منزل قربت %~% آنجا که سراپرده سلطان من آنجاست
# 6 جائیکه عروسان چمن جلوه نمایند %~% گل را چه محل چونکه گلستان من آنجاست
# 7 برطرف چمن سرو سهی سر نفرازد %~% امروز که آن سرو خرامان من آنجاست
# 8 بستان دگر امروز بهشتست ولیکن %~% هرجا که توئی گلشن و بستان من آنجاست
# 9 مرغان چمن‌باز چو من عاشق و مستند %~% کان نرگس مست و گل خندان من آنجاست
# 10 گر نیست وصولم به سراپرده وصلت %~% زینجا که منم میل دل و جان من آنجاست
# 11 از زلف تو کوته نکنم دست چو خواجو %~% زیرا که مقام دل حیران من آنجاست
PageV1P070
### || [genre: Gh]
# 1 این باد کدامست که از کوی شما خاست %~% وین مرغ چه نامست که از سوی سبا خاست
# 2 باد سحری نکهت مشک ختن آورد %~% یا بوئی از آن سلسله غالیه‌سا خاست
# 3 گوئی مگر انفاس روان‌بخش بهشتست %~% این بوی دلاویز که از باد صبا خاست
# 4 برخاسته بودی و دل غمزده می‌گفت %~% یا رب که قیامت ز قیام تو چرا خاست
# 5 بنشین نفسی بو که بلا را بنشانی %~% زان رو که ز بالای تو پیوسته بلا خاست
# 6 شور از دل یکتای من خسته برآورد %~% هر فتنه و آشوب کز آن زلف دوتا خاست
# 7 این شمع فروزنده ز ایوان که افروخت %~% وین فتنه نو خاسته آیا ز کجا خاست
# 8 از پرده برون شد دل پرخون من آندم %~% کز پرده‌سرا زمزمه پرده‌سرا خاست
# 9 خواجو بجز از بندگی حضرت سلطان %~% کاری نشنیدیم که از دست گدا خاست
PageV1P071
### || [genre: Gh]
# 1 ایکه از باغ رسالت چو تو شمشاد نخاست %~% کار اسلام ز بالای بلندت بالاست
# 2 شکل گیسوی و دهان تو بصورت حامیم %~% حرف منشور جلال تو بمعنی طاهاست
# 3 شب که داغ خط هندوی تو دارد چو بلال %~% دلش از طره عنبرشکنت پر سود است
# 4 زمزم از خجلت الفاظ تو غرق عرقست %~% مروه از پرتو انوار تو در عین صفاست
# 5 هر که او مشتریت گشت زهی طالع سعد %~% وانک در مهر تو چون ماه بیفزود بکاست
# 6 پیش آن سنبل مشکین عبیر افشانت %~% سخن نافه تاتار نگویم که خطاست
# 7 در شب قدر خرد با خم گیسویت گفت %~% «ایکه از هر سر موی تو دلی اندرو است
# 8 از تو موئی بجهانی نتوان دادن از آنک %~% «یک سر موی ترا هردو جهان نیم بهاست »
# 9 قطره‌ئی بخش ز دریای شفاعت ما را %~% کاب سرچشمه مهرت سخن دلکش ماست
# 10 در تو بستیم بیک موی دل از هر دو جهان %~% که بیک موی تو کار دو جهان گردد راست
# 11 مکن از خاک درخویش جدا خواجو را %~% که بود خاک ره آنکس که ز کوی تو جداست
PageV1P072
### || [genre: Gh]
# 1 این بوی بهارست که از صحن چمن خاست %~% یا نکهت مشکست کز آهوی ختن خاست
# 2 انفاس بهشتست که آید به مشامم %~% یا بوی اویسست که از سوی قرن خاست
# 3 این سرو کدامست که در باغ روان شد %~% وین مرغ چه نامست که از طرف چمن خاست
# 4 بشنو سخنی راست که امروز در آفاق %~% هر فتنه که هست از قد آن سیم بدن خاست
# 5 سودای دل سوخته لاله سیراب %~% در فصل بهار از دم مشکین سمن خاست
# 6 تا چین سر زلف بتان شد وطن دل %~% عزم سفرش از گذر حب وطن خاست
# 7 آن فتنه که چون آهوی وحشی رمد از من %~% گوئی ز پی صید دل خسته من خاست
# 8 هر چند که در شهر دل تنگ فراخست %~% دل تنگیم از دوری آن تنگ دهن خاست
# 9 عهدیست که آشفتگی خاطر خواجو %~% از زلف سراسیمه آن عهدشکن خاست
PageV1P073
### || [genre: Gh]
# 1 گر نه مرغ چمن از همنفس خویش جداست %~% همچو من خسته و نالنده و دل ریش چراست
# 2 آن چه فتنه‌ست که در حلقه رندان بنشست %~% وین چه شورست که از مجلس مستان برخاست
# 3 گر از آن سنبل گلبوی سمن فرسا نیست %~% چیست این بوی دلاویز که با باد صباست
# 4 تا برفتی نشدی از دل تنگم بیرون %~% گر چه تحقیق ندانم که مقام تو کجاست
# 5 شادی وصل نباید من دلسوخته را %~% اگرش این همه اندوه جدائی ز قفاست
# 6 بوصال تو که گر کوه تحمل بکند %~% این همه بار فراق تو که برخاطر ماست
# 7 محمل آن به که ازین مرحله بیرون نبرم %~% که ره بادیه از خون دلم ناپیداست
# 8 به رضا از سر کوی تو نرفتم لیکن %~% ره تسلیم گرفتم چو بدیدم که قضاست
# 9 چه بود گر به نمی نامه دلم تازه کنی %~% چه شود گر به خمی خامه کنی کارم راست
# 10 گر دهد باد صبا مژده وصلت خواجو %~% مشنو کان همه چون درنگری باد هواست
PageV1P074
### || [genre: Gh]
# 1 دلبرا سنبل هندوی تو در تاب چراست %~% زین صفت نرگس سیراب تو بیخواب چراست
# 2 چشم جادوی تو کز باده سحرست خراب %~% روز و شب معتکف گوشه محراب چراست
# 3 نرگس مست تو چون فتنه ازو بیدارست %~% همچو بخت من دل سوخته در خواب چراست
# 4 مگر از خط سیاه تو غباری دارد %~% ورنه هندوی رسن باز تو در تاب چراست
# 5 جزع خون‌خوار تو گر خون دلم می‌ریزد %~% مردم دیده من غرقه خوناب چراست
# 6 از درم گر تو بر آنی که برانی سهلست %~% این همه جور تو با خواجو ازین باب چراست
PageV1P075
### || [genre: Gh]
# 1 کار ما بی قد زیبات نمی آید راست %~% راستی را چه بلائیست که کارت بالاست
# 2 چون قد سرو خرام تو بگویم سخنی %~% در چمن سرو ببالای تو می‌ماند راست
# 3 بخطا مشک ختن لاف زد از خوش‌بوئی %~% با سر زلف تو پیداست که اصلش ز ختاست
# 4 زیر هر موی چو زنجیر تو دیوانه دلیست %~% روی بنمای که چندین دل خلقت ز قفاست
# 5 با تو یکتاست هنوز این دل شوریده من %~% چون سر زلف کژت قامتم ار زانک دوتاست
# 6 رسم باشد که بانگشت نمایند هلال %~% ابرویت چون مه نوزان سبب انگشت‌نماست
# 7 نرگس جادوی مست تو بهنگام صبوح %~% فتنه‌ئی بود که از خواب صبوحی برخاست
# 8 متحیر نه در آن شکل و شمایل شده‌ام %~% حیرتم در قلم قدرت بیچون خداست
# 9 بحقیقت نه مجازست بمعنی دیدن %~% صورتی را که درو نور حقیقت پیداست
# 10 نبود شرط محبت که بنالند از دوست %~% زانک هر درد که از دوست بود عین دواست
# 11 خواجو ار زانک ترا منصب لالائی نیست %~% زاده طبع ترا لل لالا لالاست
PageV1P076
### || [genre: Gh]
# 1 با منت کینه و با جمله صفاست %~% اینهم از طالع شوریده ماست
# 2 راستی را صنما بی قد تو %~% کار ما هیچ نمی‌آید راست
# 3 هر گیاهی که بروید پس ازین %~% از سر تربت ما مهر گیاست
# 4 می کشم درد بامید دوا %~% گر چه درد از قبلت عین دواست
# 5 این چه بویست که ناگه بدمید %~% وین چه فتنه ست که دیگر برخاست
# 6 باز از ناله مرغان سحر %~% صبحدم صحن چمن پر غوغاست
# 7 گر چه در پرورش نطفه خاک %~% بوی زلفت مدد باد صباست
# 8 خیز کز نکهت انفاس نسیم %~% هر سحر پیرهن غنچه قباست
# 9 گر نه خواجوست که دور از رخ تست %~% زلف هندوی تو آشفته چراست
PageV1P077
### || [genre: Gh]
# 1 با تو نقشی که در تصور ماست %~% به زبان قلم نیاید راست
# 2 حاجت ما توئی چرا که ز دوست %~% حاجتی به ز دوست نتوان خواست
# 3 ماه تا آفتاب روی تو دید %~% اثر مهر در رخش پیداست
# 4 سخن باده با لبت بادست %~% صفت مشک باخط تو خطاست
# 5 در چمن ذکر نارون می‌رفت %~% قامتت گفت بر کشیده ماست
# 6 سرو آزاد پیش بالایت %~% راستی را چو بندگان بر پاست
# 7 او چو آزاد کرده قد تست %~% لاجرم دست او چنان بالاست
# 8 فتنه بنشان و یک زمان بنشین %~% که قیامت ز قامتت برخاست
# 9 هر که بینی بجان بود قائم %~% جان وامق چو بنگری عذراست
# 10 از صبا بوی روح می‌شنوم %~% دم عیسی مگر نسیم صباست
# 11 عمر خواجو بباد رفت و رواست %~% زانک بی دوست عمر باد هواست
PageV1P078
### || [genre: Gh]
# 1 طائر طوریم و خاک آستانت طور ماست %~% پرتو نور تجلی در دل پر نور ماست
# 2 ما به حور و روضه رضوان نداریم التفات %~% زانک مجلس روضه رضوان و شاهد حور ماست
# 3 عاقبت غیبت گزیند هر که آید در نظر %~% وانک او غایب نگردد از نظر منظور ماست
# 4 پیش ما هر روز بی او رستخیزی دیگرست %~% و آه دلسوز نفیر و سینه نفخ صور ماست
# 5 ما بدار الملک وحدت کوس شاهی می‌زنیم %~% وین که بر زر می‌نویسد اشک ما منشور ماست
# 6 کرده‌ایم از ملک هستی کنج عزلت اختیار %~% وین دل ویرانه گنج و نیستی گنجور ماست
# 7 آنک دایم در خرابات فنا ساغر کشد %~% در هوای چشم مست او دل مخمور ماست
# 8 تختگاه عشق ما داریم و از دار ایمنیم %~% زانک دار از روی معنی رایت منصور ماست
# 9 تا چو خواجو عالم رندی مسخر کرده‌ایم %~% زلف ساقی دستگیر و جام می دستور ماست
PageV1P079
### || [genre: Gh]
# 1 کفر سر زلف تو ایمان ماست %~% درد غم عشق تو درمان ماست
# 2 مجلس ما بی تو ندارد فروغ %~% زان که رخت شمع شبستان ماست
# 3 ای که جمالت ز بهشت آیتیست %~% آیت سودای تو در شان ماست
# 4 تا دل ما در غم چوگان توست %~% هر دو جهان عرصه میدان ماست
# 5 زلف سیاه تو در آشفتگی %~% صورت این حال پریشان ماست
# 6 چون نرسد دست به لعل لبت %~% خاک درت چشمه حیوان ماست
# 7 گفت خیال تو که خواجو هنوز %~% عاشق و سرگشته و حیران ماست
PageV1P080
### || [genre: Gh]
# 1 عقل مرغی ز آشیانه ماست %~% چرخ گردی ز آستانه ماست
# 2 شمس مشرق فروز عالمتاب %~% شمسه طاق تا بخانه ماست
# 3 خون چشم شفق که می‌بینی %~% جرعه‌های می شبانه ماست
# 4 صید ما کیست آنک صیادست %~% دام ما چیست آنچه دانه ماست
# 5 تیر ما بگذرد ز جوشن چرخ %~% زانکه قلب فلک نشانه ماست
# 6 ما به افسون کجا رویم از راه %~% که دو عالم پر از فسانه ماست
# 7 گر چه ز اهل زمانه شاد نئیم %~% شادی آنک در زمانه ماست
# 8 جنت ار هست خاک درگه اوست %~% زانکه ماوای جاودانه ماست
# 9 در بسیط جهان کنون خواجو %~% همه آوازه ترانه ماست
PageV1P081
### || [genre: Gh]
# 1 کاف و نون جزوی از اوراق کتب خانه ماست %~% قاف تا قاف جهان حرفی از افسانه ماست
# 2 طاق پیروزه که خلوتگه قطب فلک است %~% کمترین زاویه‌ئی بر در کاشانه ماست
# 3 گر چراغ دل ما از نفس سرد بمرد %~% شمع این طارم نه پنجره پروانه ماست
# 4 گنج معنی که طلسم است جهان بر راهش %~% چون به معنی نگری این دل ویرانه ماست
# 5 آب رو ریخته‌ایم از پی یک جرعه شراب %~% گر چه کوثر نمی از جرعه پیمانه ماست
# 6 ما به دیوانگی ار زانک به عالم فاشیم %~% عقل کل قابل فیض دل دیوانه ماست
# 7 آشنائیم به بی خویشی و بیگانه ز خویش %~% وانک بیگانه نگشت از همه بیگانه ماست
# 8 هر کسی را تو اگر زنده به جان می‌بینی %~% جان هر زنده دلی زنده به جانانه ماست
# 9 گر چه در مذهب ما کعبه و بتخانه یکیست %~% خواجو از کعبه برون آی که بتخانه ماست
PageV1P082
### || [genre: Gh]
# 1 مائیم آن گدای که سلطان گدای ماست %~% ما زیر دست مهر و فلک زیر پای ماست
# 2 تا بر در سرای شما سر نهاده‌ایم %~% اقبال بنده در دولتسرای ماست
# 3 بودی بسیط خاک پر از های و هوی ما %~% و کنون جهان ز گریه پر از های هاست ماست
# 4 زین‌سان که در قفای تو از غم بسوختیم %~% گوئی که دود سوخته‌ئی در قفای ماست
# 5 تا کی زنید تیغ جفا بر شکستگان %~% سهلست اگر بقای شما در فنای ماست
# 6 گر برکشی وگر بکشی رای رای تست %~% هر چیز کان نه رای تو باشد نه رای ماست
# 7 آن کاشنای تست غریبست در جهان %~% وان کو غریب گشت ز خویش آشنای ماست
# 8 ما را اگر تو مشترییی این سعادتیست %~% بنمای رخ که دیدن رویت بهای ماست
# 9 خواجو که خاک پای گدایان کوی تست %~% شاهی کند گرش تو بگوئی گدای ماست
PageV1P083
### || [genre: Gh]
# 1 جمشید بنده در دولتسرای ماست %~% خورشید شمسه حرم کبریای ماست
# 2 جعد عروس ماهرخ حجله ظفر %~% گیسوی پرچم علم سدره‌سای ماست
# 3 آن اطلس سیه که شب تار نام اوست %~% تاری ز پرده در خلوتسرای ماست
# 4 کیوان که هست برهمن دیر شش دری %~% با آن علو مرتبه مامور رای ماست
# 5 گر زیر دست ما بود آفاق دور نیست %~% کافلاک را چو درنگری زیر پای ماست
# 6 بنمای ملکتی که نباشد خلل‌پذیر %~% ور زانک هست مملکت دیرپای ماست
# 7 تا چتر ما همای هوای ممالکست %~% فر همای سایه پر همای ماست
# 8 ما تاج تارک خلفای زمانه‌ایم %~% وآئینه جمال خلافت لقای ماست
# 9 خورشید آتشین رخ گیتی فروز چرخ %~% عکسی ز جام خاطر گیتی نمای ماست
# 10 خواجو سزد که بنده درگاه ما بود %~% چون شاه هفت کشور گردون گدای ماست
PageV1P084
### || [genre: Gh]
# 1 رنج از کسی بریم که دردش دوای ماست %~% زخم از کسی خوریم که رنجش شفای ماست
# 2 جائی سرای تست که جای سرای نیست %~% وانگه در سرای تو خلوتسرای ماست
# 3 گر ما خطا کنیم عطای تو بیحدست %~% نومیدی از عطای تو حد خطای ماست
# 4 روزی گدای کوی خودم خوان که بنده را %~% این سلطنت بسست که گوئی گدای ماست
# 5 حاجت بخونبها نبود چون تو می‌کشی %~% مقتول خنجر تو شدن خونبهای ماست
# 6 ما را بدست خویش بکش کان نوازشست %~% دشنام اگر ز لفظ تو باشد دعای ماست
# 7 گر می‌کشی رهینم وگر می‌کشی رهی %~% هر ناسزا که آن ز تو آید سزای ماست
# 8 زهر ار چنانکه دوست دهد نوش دارو است %~% درد ار چنانک یار فرستد دوای ماست
# 9 گفتم که ره برد به سرا پرده تو گفت %~% خواجو که محرم حرم کبریای ماست
PageV1P085
### || [genre: Gh]
# 1 منزل پیر مغان کوی خرابات فناست %~% آخر ای مغبچگان راه خرابات کجاست
# 2 دست در دامن رندان قلندر زده‌ایم %~% زانک رندی و قلندر صفتی پیشه ماست
# 3 هر که در صبحت آن شاخ صنوبر بنشست %~% همچوباد سحری از سر بستان برخاست
# 4 پیش آنکس که چو نرگس نبود اهل بصر %~% صفت سرو به تقریر کجا آید راست
# 5 گر نمی‌خواست که آرد دل مجنون در قید %~% لیلی آن زلف مسلسل به چه رو می‌پیراست
# 6 هر چه در عالم تحقیق صفاتش خوانند %~% چو نکو درنگری آینه ذات خداست
# 7 گر چه صورت نتوان‌بست که جان را نقشیست %~% نقش جانست که در آینه دل پیداست
# 8 تلخ از آن منطق شیرین چو شکر نوش کنم %~% زانک دشنام که محبوب دهد عین دعاست
# 9 طلب از یار بجز یار نمی‌باید کرد %~% حاجت از دوست بجز دوست نمی‌شاید خواست
# 10 آنک نقش رخ خورشید عذاران می‌بست %~% چون نظر کرد رخ مهوش خود می‌آراست
# 11 گر توان حور پریچهره جدائی خواجو %~% تو مپندار که او یک سر موی از تو جداست
PageV1P086
### || [genre: Gh]
# 1 گر از جور جانان ننالی رواست %~% که دردی که از دوست باشد دواست
# 2 چه بویست کارام دل می‌برد %~% مگر بوی زلف دلارام ماست
# 3 عجب دارم از جعد مشکین او %~% که با اوست دایم پریشان چراست
# 4 نه تنها بدامش نهم پای بند %~% بهر تار مویش دلی مبتلاست
# 5 تو گوئی که صد فتنه بیدار شد %~% چو جادویش از خواب مستی بخاست
# 6 بتابیش ازین قصد آزار من %~% مکن زانک هر نیک و بد را جزاست
# 7 گدائی چو خواجو چه قدرش بود %~% که درخیل خوبان سلیمان گداست
PageV1P087
### || [genre: Gh]
# 1 شامش از صبح فروزنده درآویخته است %~% شبش از چشمه خورشید برانگیخته است
# 2 گوئیا آنک گلستان رخش می‌آراست %~% سنبل افشانده و بر برگ سمن ریخته است
# 3 یا نه مشاطه ز بیخویشتنی گرد عبیر %~% گرد آئینه چینش بخطا بیخته است
# 4 تا چه دیدست که آن سنبل گل‌فرسا را %~% دستها بسته و از سرو درآویخته است
# 5 نتوان در خم ابروی سیاهش پیوست %~% آنک پیوند من سوخته بگسیخته است
# 6 تا زدی در دل من خیمه باقبال غمت %~% شادی از جان من غمزده بگریخته است
# 7 جان خواجو ز غبار قدمت خالی نیست %~% زانک با خاک سر کوت برآمیخته است
PageV1P088
### || [genre: Gh]
# 1 شوریده‌ئیست زلف تو کز بند جسته است %~% خط تو آن نبات که از قند رسته است
# 2 آن هندوی سیه که تواش بند کرده‌ئی %~% بسیار قلب صف‌شکنان کو شکسته است
# 3 گر زانک روی و موی تو آشوب عالمست %~% ما را شبی مبارک و روزی خجسته است
# 4 هر چند نیست با کمرت هیچ در میان %~% خود را به زر نگر که چنان بر تو بسته است
# 5 با من مکن به پسته شیرین مضایقت %~% آخر نه شهر جمله پر از قند و پسته است
# 6 دانی که برعذار تو خال سیاه چیست %~% زاغی که بر کناره باغی نشسته است
# 7 من چون ز دام عشق رهائی طلب کنم %~% کانکس که خسته است بتیغ تو رسته است
# 8 گفتم که چشم مست تو خونم بریخت گفت %~% یک لحظه تن بزن که بخسبد که خسته است
# 9 خواجو چنین که اشک تو بینم ز تاب مهر %~% گوئی مگر که رشته پروین گسسته است
PageV1P089
### || [genre: Gh]
# 1 روی زمین و خون دلم نم گرفته است %~% پشت فلک ز بار غمم خم گرفته است
# 2 اشکم چه دیده است که مانند خونیان %~% پیوسته دامن من پرغم گرفته است
# 3 مسکین دلم که حلقه آن زلف تابدار %~% بگرفت و غافلست که ارقم گرفته است
# 4 انفاس روح می‌دمد از باد صبحدم %~% گوئی که بوی عیسی مریم گرفته است
# 5 چون جام می‌گرفت نگارم زمانه گفت %~% خورشید بین که ماه محرم گرفته است
# 6 همدم بجز صراحی و جام شراب نیست %~% خرم کسی که دامن همدم گرفته است
# 7 هر کو ز دست یار گرفتست جام می %~% روشن بدان که مملکت جم گرفته است
# 8 ملک دلم گرفت و بجورش خراب کرد %~% آری غریب نیست مگر کم گرفته است
# 9 خواجو ز پا درآمد و هیچش بدست نیست %~% جز دامن امید که محکم گرفته است
# 10 از وی متاب روی که مانند آفتاب %~% تیغ زبان کشیده و عالم گرفته است
PageV1P090
### || [genre: Gh]
# 1 هیچ می‌دانی چرا اشکم ز چشم افتاده است %~% زانک پیش هرکسی راز دلم بگشاده است
# 2 کارم از دست سر زلف تو در پای اوفتاد %~% چاره کارم بساز اکنون که کار افتاده است
# 3 هر زمان از اشک میگون ساغرم پر می‌شود %~% خون دل نوشم تو پنداری مگر کان باده است
# 4 بیوفائی چون جهان دل بر تو نتوانم نهاد %~% ای خوشا آنکس که او دل بر جهان ننهاده است
# 5 حیرت اندر خامه نقاش بیچونست کو %~% راستی در نقش رویت داد خوبی داده است
# 6 از سرشکت آب رویم پیش هر کس زان سبب %~% بر دو چشمش جای می‌سازم که مردم زاده است
# 7 دست کوته کن چو خواجو از جهان آزاده‌وار %~% سرو تا کوتاه دستی پیشه کرد آزاده است
PageV1P091
### || [genre: Gh]
# 1 گرت چو مورچه گرد شکر برآمده است %~% تو خوش برآی که با جان برابر آمده است
# 2 بنوش لعل روان چون زمرد سبزت %~% نگین خاتم یاقوت احمر آمده است
# 3 بگرد چشمه نوش تو سبزه گر بدمید %~% ترش مشو که نبات از شکر برآمده است
# 4 ز خط سبز تو نسخم خوش آمدی و کنون %~% خط غبار تو خود زان نکوتر آمده است
# 5 تو خوش درآ و مشو در خط از من مسکین %~% که خط بگرد عذار تو خوش درآمده است
# 6 شه حبش که ز سرحد شام بیرون راند %~% کنون بتاختن ملک خاور آمده است
# 7 ز سهم ناوک ترکان غمزه‌ات گوئی %~% که هندوئیست که نزد زره گر آمده است
# 8 کند بسنبل گردنکشت زمانه خطاب %~% که خادمی تو در شان عنبرآمده است
# 9 میان مشک و خطت فرق نیست یک سر موی %~% ولیک موی تو از مشک برسرآمده است
# 10 گمان مبر که برفت آب لعلت از خط سبز %~% که لعل را خط پیروزه زیور آمده است
# 11 بیا بدیده خواجو نگر که خط سیاه %~% بگرد روی چو ماهت چه در خور آمده است
PageV1P092
### || [genre: Gh]
# 1 چو سرچشمه چشم من دیده است %~% لب غنچه برچشمه خندیده است
# 2 بدان وجهم از دیده خون می‌رود %~% که از روی خوب تو ببریده است
# 3 چرا کینه‌ورزی کنون با کسی %~% که مهر تو پیش از تو ورزیده است
# 4 نهان کی کند خامه رازم که او %~% تراشیده ناتراشیده است
# 5 مرا غیرت آید که مکتوب تو %~% چنین در حدیث تو پیچیده است
# 6 اگر جور برما پسندی رواست %~% پسند تو ما را پسندیده است
# 7 از آن از لب خویشتن در خطم %~% که خطت بحکم که بوسیده است
# 8 قلم را قدم زان قلم کرده‌ام %~% که بر گرد نام تو گردیده است
# 9 دریغ از خیالت که شب تا بروز %~% مرا مونس مردم دیده است
# 10 چو نام تو در نامه بیند دبیر %~% بچشم بصیرت ترا دیده است
# 11 از آن چشم خواجو گهربار شد %~% که خط تو بر دیده مالیده است
PageV1P093
### || [genre: Gh]
# 1 مسیح روح را مریم حجابست %~% بهشت وصل را آدم حجابست
# 2 دلا در عاشقی محرم چه جوئی %~% که پیش عاشقان محرم حجابست
# 3 برو خود همدم خود باش اگر چه %~% برصاحبدلان همدم حجابست
# 4 مکش جعدش که پیش روی جانان %~% شکنج طره پرخم حجابست
# 5 ز هستی در گذر زیرا که در عشق %~% نه هستی شور و مستی هم حجابست
# 6 اگر دم در کشی عیسی وقتی %~% که در راه مسیحا دم حجابست
# 7 به خون در کعبه باید غسل کردن %~% که آب چشمه زمزم حجابست
# 8 بخاتم ملک جم نتوان گرفتن %~% که پیش اهل دل خاتم حجابست
# 9 ز یم حاصل نگردد گوهر عشق %~% که در راه حقیقت یم حجابست
# 10 اگر مرد رهی بگذر ز عالم %~% که نزد رهروان عالم حجابست
# 11 برو خواجو که پیش روی بلقیس %~% اگر نیکو ببینی جم حجابست
PageV1P094
### || [genre: Gh]
# 1 دلا جان در ره جانان حجابست %~% غم دل در جهان جان حجابست
# 2 اگر داری سری بگذر ز سامان %~% که در این ره سر و سامان حجابست
# 3 ز هستی هر چه در چشم تو آید %~% قلم در نقش آن کش کان حجابست
# 4 زلال از مشرب جان نوش چون خضر %~% که آب چشمه حیوان حجابست
# 5 عصا بفکن که موسی را درین راه %~% چو نیکو بنگری ثعبان حجابست
# 6 بحاجب چون توان محجوب گشتن %~% که حاجب بر در سلطان حجابست
# 7 بحکمت ملک یونان کی توان یافت %~% که حکمت در ره یونان حجابست
# 8 بایمان کفر باشد باز ماندن %~% ز ایمان در گذر کایمان حجابست
# 9 ترا ای بلبل خوش نغمه باگل %~% گر از من بشنوی دستان حجابست
# 10 میان عندلیب و برگ نسرین %~% هوای گلبن و بستان حجابست
# 11 ز درمان بگذر و با درد می‌ساز %~% که صاحب درد را درمان حجابست
# 12 حدیث جان مکن خواجو که درعشق %~% ز جان اندیشه جانان حجابست
PageV1P095
### || [genre: Gh]
# 1 رخش با آب و آتش در نقابست %~% لبش با آتش اندر عین آبست
# 2 شکنج طره‌اش برچهره گوئی %~% که از شب سایبان برآفتابست
# 3 لب شیرین او یا جان شیرین %~% خط مشکین او یا مشگ نابست
# 4 عقیقش کاتش اوآب لعلست %~% عذارش کاب او آتش نقابست
# 5 شکردر اهتمام پر طوطیست %~% قمر در سایه پر غرابست
# 6 ز چشمش فتنه بیدارست و چشمش %~% چو بختم روز و شب در عین خوابست
# 7 عقیق اشک من در جام یاقوت %~% شراب لعل یا لعل مذابست
# 8 سر انگشت نگارینت نگارا %~% بخون جان مشتاقان خضابست
# 9 اگر شورم کنی ورتلخ گوئی %~% چو طوطی شکرت شیرین جوابست
# 10 تن خواجو نگر در مهر رویت %~% که چون تار قصب بر ماهتابست
PageV1P096
### || [genre: Gh]
# 1 یاران همه مخمور و قدح پر می نابست %~% ما جمله جگر تشنه و عالم همه آبست
# 2 مرغ دل من در شکن زلف دلارام %~% یا رب چه تذرویست که در چنگ عقابست
# 3 چشم من سودازده یا درج عقیقست %~% اشک من دلسوخته یا لعل مذابست
# 4 ورد سحرم زمزمه نغمه چنگست %~% و آهنگ مناجات من آواز ربابست
# 5 دور از تو مپندار که هنگام صبوحم %~% با این جگر سوخته حاجت بکبابست
# 6 سرمست می عشق تو در جنت و دوزخ %~% از نار و نعیم ایمن و فارغ زعذابست
# 7 با روی بتان کعبه دل دیر مغانست %~% در دیر مغان زمزم جان جام شرابست
# 8 کار خرد از باده خرابست ولیکن %~% صاحب خرد آنست که او مست و خرابست
# 9 دست از فلک سفله فرو شوی چو خواجو %~% کاین نیل روان در ره تحقیق سرابست
PageV1P097
### || [genre: Gh]
# 1 هنوزت نرگس اندر عین خوابست %~% هنوزت سنبل اندر پیچ و تابست
# 2 هنوزت آب درآتش نهانست %~% هنوزت آتش اندر عین آبست
# 3 هنوزت خال هندو بت پرستست %~% هنوزت چشم جادو مست خوابست
# 4 هنوزت سنبل مشگین سمن‌ساست %~% هنوزت برگ گل سنبل نقابست
# 5 هنوزت ماه در عقر مقیمست %~% هنوزت عقرب اندر اضطرابست
# 6 هنوزت گرد گل گرد عبیرست %~% هنوزت لاله در مشگین حجابست
# 7 هنوزت بر مه از شب سایبانست %~% هنوزت برگل از سنبل طنابست
# 8 هنوزت لب دوای درد دلهاست %~% هنوزت رخ برای شیخ و شابست
# 9 هنوزت ماه در اوج جمالست %~% هنوزت شب نقاب آفتابست
# 10 هنوزت شکر اندر پر طوطیست %~% هنوزت برقمر پر غرابست
# 11 هنوزت در دل خواجو مقامست %~% هنوزت با دل خواجو عتابست
PageV1P098
### || [genre: Gh]
# 1 آنزمان مهر تو می‌جست که پیمان می‌بست %~% جان من با گره زلف تو در عهد الست
# 2 نو عروسان چمن را که جهان آرایند %~% با گل روی تو بازار لطافت بشکست
# 3 دلم از زلف کژت جان نبرد زانک درو %~% هندوانند همه کافر خورشیدپرست
# 4 چشم مخمور تو گر زانکه ببیند درخواب %~% هیچ هشیار دگر عیب نگیرد برمست
# 5 خسروانند گدایان لب شیرینت %~% خسرو آنست که او را چو تو شیرینی هست
# 6 دلم از روی تو چون می‌نشکیبد ز آنروی %~% ببرید از من و در حلقه زلفت پیوست
# 7 دوش گفتم که بنشین زانک قیامت برخاست %~% فتنه برخاست چون آن سرو خرامان بنشست
# 8 زاده خاطر خواجو که بمعنی بکرست %~% حیف باشد که برندش بجهان دست بدست
PageV1P099
### || [genre: Gh]
# 1 رخسار تو شمع کایناتست %~% وز قند تو شور در نباتست
# 2 ریحان خط سیاه شیرین %~% پیرامن شکرت نباتست
# 3 خضرست مگر که سرنوشتش %~% برگوشه چشمه حیاتست
# 4 برعرصه حسن شاه گردون %~% پیش دو رخ تو شاه ماتست
# 5 یک قطره ز اشک ما محیطست %~% یک چشمه ز چشم ما فراتست
# 6 عنوان سواد خط سبزت %~% برنامه نامه نجاتست
# 7 وجهی ز برات دلربائی %~% یا نسخه‌ئی از شب براتست
# 8 آخر به زکوة حسن ما را %~% دریاب که موسم زکوتست
# 9 خواجو ز تو کی ثبات جوید %~% ز آنروی که عمر بی ثباتست
PageV1P100
### || [genre: Gh]
# 1 ما هم از شب سایبان برآفتاب انداختست %~% سروم از ریحان تر برگل نقاب انداختست
# 2 برکنار لاله‌زار عارضش باد صبا %~% سنبل سیراب را در پیچ وتاب انداختست
# 3 حلقه‌های جعد چین بر چین مه‌فرسای را %~% یک بیک در حلق جانم چون طناب انداختست
# 4 تا کند مرغ دلم را چون کبوتر پای بند %~% برکنار دانه دام از مشک ناب انداختست
# 5 آندو هندوی سیه کار کمند انداز را %~% همچو دزدان بسته و برآفتاب انداختست
# 6 منکه چون زلفش شدم سرحلقه شوریدگان %~% حلقه وارم بردر آیا از چه باب انداختست
# 7 مردم چشم ار ز چشم من بیفتد دور نیست %~% چون بخونریزی سپر بر روی آب انداختست
# 8 ساقی مستان که هوش می پرستان می‌برد %~% گوئیا بیهوش دارو در شراب انداختست
# 9 در رهش خواجو به آب دیده و خون جگر %~% دل چو دریا کرده و خر در خلاب انداختست
PageV1P101
### || [genre: Gh]
# 1 ایکه لبت آب شکر ریختست %~% بر سمنت مشگ سیه بیختست
# 2 نقش ترا خامه نقاش صنع %~% بر ورق جان من انگیختست
# 3 ساقی از آن آب چو آتش بیار %~% کاتش دل آب رخم ریختست
# 4 با تو محالست برآمیختن %~% گرچه غمت با گلم آمیختست
# 5 در سر زلف تو ز آشفتگی %~% باز بموئی دلم آویختست
# 6 خانه دل عشق بتاراج داد %~% عقل ازین واقعه بگریختست
# 7 خون دل از دیده خواجو مگر %~% عقد ثریاست که بگسیختست
PageV1P102
### || [genre: Gh]
# 1 کارم از دست دل فرو بستست %~% عقلم از جام عشق سرمستست
# 2 زلف او در تکسرست ولیک %~% دل شوریده حال من خستست
# 3 با دلم کس نمی کند پیوند %~% بجز از حاجبش که پیوستست
# 4 هر کجا در زمانه دلبندیست %~% دل در آن زلف دلگسل بستست
# 5 یا رب این حوری از کدام بهشت %~% همچو مرغ از چمن برون جستست
# 6 با منش هر که دید می‌گوید %~% فتنه بنگر که با که بنشستست
# 7 عجب از سنبل تو می‌دارم %~% که چه شوریده زبر دستست
# 8 دل ریشم چو در غمت خون شد %~% مردم دیده دست ازو شستست
# 9 گرچه بگسسته‌ئی دل از خواجو %~% بدرستی که عهد نشکستست
PageV1P103
### || [genre: Gh]
# 1 خطی کز تیره شب برخور نوشتست %~% چه خطست آن که بس در خور نوشتست
# 2 اگر چه در خورست آن خط ولیکن %~% خطا کردست کان برخور نوشست
# 3 خطا گفتم مگر سلطان حسنش %~% براتی بر شه خاور نوشتست
# 4 و گر نی اجری خیل حبش را %~% خراج روم بر قیصر نوشتست
# 5 و یا توقیع ملک دلبری را %~% مثالی بر مه از عنبر نوشتست
# 6 بشیرینی بتم بستست گوئی %~% بدان افسون که برشکر نوشتست
# 7 همه راز نهانم مردم چشم %~% بیاقوت روان بر زر نوشتست
# 8 تو گوئی منشی دیوان تقدیر %~% مرا این در ازل بر سر نوشتست
# 9 بچشم عیب در خواج می‌بینید %~% چو می‌دانید کاینش سرنوشتست
PageV1P104
### || [genre: Gh]
# 1 جان ما بر آتش و گیسوی جانان تافتست %~% سنبلش در پیچ و ما را رشته جان تافتست
# 2 آن دو افعی سیاه مهره بازش از چه روی %~% همچو ثعبان برکف موسی عمران تافتست
# 3 جادوی مردم فریب او چو خوابم بسته است %~% زلف هندویش چرا نعلم بدانسان تافتست
# 4 گر نمی‌خواهد که ما را رشته جان بگسلد %~% آن طناب چنبری بهر چه چندان تافتست
# 5 مهر رخسار تو در جان من شوریده دل %~% همچون ماه چارده در کنج ویران تافتست
# 6 آن بنا گوش دل افروزست یا مه یا چراغ %~% کز شب زلف تو چون شمع شبستان تافتست
# 7 باده پیش آور که از عکس می و مهر رخت %~% در دلم گوئی که صد خورشید تابان تافتست
# 8 بنده تا دست طلب در دامن عشق تو زد %~% هرگزت روزی زغفلت سر ز فرمان تافتست 
# 9 همچو زلفت کار خواجو روز و شب آشفته بود %~% با تو گر یک روز روی از مهر و پیمان تافتست
PageV1P105
### || [genre: Gh]
# 1 ایکه زلف سیهت برگل روی آشفتست %~% زآتش روی تو آب گل سوری رفتست
# 2 در دهانت سخنست ار چه بشیرین سخنی %~% لب شکر شکنت عذر دهانت گفتست
# 3 همچو خورشید رخ اندر پس دیوار مپوش %~% زانکه کس چشمه خورشید به گل ننهفتست
# 4 دل گم گشته که بر خاک درت می‌جستم %~% گوئیا زلف تو دارد که بسی آشفتست
# 5 چون توانم که ز کویت بملامت بروم %~% کاب چشم آمده و دامن من بگرفتست
# 6 از سر زلف درازت نکنم کوته دست %~% که بهر تار سر زلف تو ماری خفتست
# 7 احتیاجت به چمن نیست که بر سرو قدت %~% گل دمیدست و همه ساله بهار اشکفتست
# 8 بسکه خواجو همه شب خاک سر کوی ترا %~% بدو چشم آب فشاندست و بمژگان رفتست
# 9 گر کسی گفت که شعرش گهر ناسفتست %~% چه زند گوهر ناسفته که گوهر سفتست
PageV1P106
### || [genre: Gh]
# 1 جانم از غم بلب رسیده تست %~% دلم از دیده خون چکیده تست
# 2 راستی را قد خمیده من %~% نقشی از ابروی خمیده تست
# 3 طوطی جانم از پی شکرت %~% زآشیان بدن پریده تست
# 4 با لب لعل روح پرور تو %~% جوهر روح پروریده تست
# 5 شاید ار سر نهند سرداران %~% پیش رویت که برکشیده تست
# 6 دل شوریدگان بی آرام %~% در سر زلف آرمیده تست
# 7 دیده نادیده می‌کنی و مرا %~% دیده پیوسته در دو دیده تست
# 8 بنده را کو به زر کنند بها %~% بی‌بها بنده زر خریده تست
# 9 دل خواجو بجان رسید و مرا %~% جان غمگین بلب رسیده تست
PageV1P107
### || [genre: Gh]
# 1 گر حرص زیردست و طمع زیر پای تست %~% سلطان وقت خویشی و سلطان گدای تست
# 2 ای صاحب اجل که روی در قفای دل %~% رخش امل مران که اجل در قفای تست
# 3 گر نفس راه می‌زندت کاین طریق نیست %~% از ره مرو که پیر خرد رهنمای تست
# 4 زین تابخانه رخت برون بر که کاینات %~% یک غرفه بر در حرم کبریای تست
# 5 جای وقوف نیست درین دامگاه دیو %~% بگذر که این مزابل سفلی نه جای تست
# 6 از ره مرو بنغمه سرائیدن غراب %~% چون مرغ روح بلبل بستانسرای تست
# 7 بر فرش خاک تکیه زدن شرط عقل نیست %~% چون تختگاه عالم جان متکای تست
# 8 ای یار آشنا که دم از خویش می‌زنی %~% بیگانه شو ز خویش چو یار آشنای تست
# 9 خواجو اگر بقا طلبی از فنا مترس %~% چون بنگری فنای تو عین بقای تست
PageV1P108
### || [genre: Gh]
# 1 مگذر ز ما که خاطر ما در قفای تست %~% دل بر امید وعده وجان در قفای تست
# 2 سهلست اگر رضای تو ترک رضای ماست %~% مقصود ما ز دنیی و عقبی رضای تست
# 3 زین پس چو سرفدای قفای تو کرده‌ایم %~% ما را مران ز پیش که دل در قفای تست
# 4 گردن ببند مینهم و سر ببندگی %~% خواهی ببخش و خواه بکش رای رای تست
# 5 تنها نه دل بمهر تو سرگشته گشته است %~% هر ذره‌ئی ز آب و گلم در هوای تست
# 6 آزاد گشت از همه آنکو غلام تست %~% بیگانه شد ز خویش کسی کاشنای تست
# 7 ای در دلم عزیزتر از جان که در تنست %~% جانی که در تنست مرا از برای تست
# 8 این خسته دل که دعوی عشق تو می‌کند %~% سوگند راستش بقد دلربای تست
# 9 خواجو که رفت در سر جور و جفای تو %~% جانش هنوز بر سرمهر و وفای تست
PageV1P109
### || [genre: Gh]
# 1 دلبرا خورشیدتابان ذره‌ئی از روی تست %~% اهل دلرا قبله محراب خم ابروی تست
# 2 تا شبیخون برد هندوی خطت بر نیمروز %~% شاه هفت اقلیم گردون بنده هندوی تست
# 3 شهسوار گنبد پیروزه یعنی آفتاب %~% بارها افتاده در پای سگان کوی تست
# 4 ذره‌ئی گفتم ز مهرت سایه از من برمگیر %~% کافتاب خاوری در سایه گیسوی تست
# 5 نافه خشک ختن گر زانکه می‌خیزد ز چین %~% زلف را بفشان که صد چین در شکنج موی تست
# 6 هر زمان نعلم در آتش می‌نهد زلفت ولیک %~% جان ما خود در بلای غمزه جادوی تست
# 7 از پریشانی چو مویت در قفا افتاده‌ام %~% نیکبخت آن زلف هندویت که هم زانوی تست
# 8 با تو چیزی در میان دارد مگر بند قبا %~% زان سبب پیوسته او را تکیه بر پهلوی تست
# 9 نکهت انفاس خلدست این نسیم مشگ بیز %~% یا ز چین طره مشکین عنبر بوی تست
# 10 گر ترا هر دم بسوئی میل ودل با دیگریست %~% هر کجا خواجوست او را میل خاطر سوی تست
PageV1P110
### || [genre: Gh]
# 1 پیش صاحب‌نظران ملک سلیمان بادست %~% بلکه آنست سلیمان که ز ملک آزادست
# 2 آنکه گویند که برآب نهادست جهان %~% مشنو ای خواجه که چون درنگری بر بادست
# 3 هر نفس مهر فلک بر دگری می‌افتد %~% چه توان کرد چون این سفله چنین افتادست
# 4 دل درین پیرزن عشوه گر دهر مبند %~% کاین عروسیست که در عقد بسی دامادست
# 5 یاد دار این سخن از من که پس از من گوئی %~% یاد باد آنکه مرا این سخن از وی یادست
# 6 آنکه شداد در ایوان ز زر افکندی خشت %~% خشت ایوان شه اکنون ز سر شدادست
# 7 خاک بغداد به مرگ خلفا می‌گرید %~% ورنه این شط روان چیست که در بغدادست
# 8 گر پر از لاله سیراب بود دامن کوه %~% مرو از راه که آن خون دل فرهادست
# 9 همچو نرگس بگشا چشم و ببین کاندر خاک %~% چند روی چو گل وقامت چون شمشادست
# 10 خیمه انس مزن بردر این کهنه رباط %~% که اساسش همه بی موقع و بی بنیادست
# 11 حاصلی نیست بجز غم ز جهان خواجو را %~% شادی جان کسی کو ز جهان آزادست
PageV1P111
### || [genre: Gh]
# 1 جانم از باده لعل تو خراب افتادست %~% دلم از آتش هجر تو کباب افتادست
# 2 گر چه خواب آیدت ای فتنه مستان در چشم %~% هر که از چشم و رخت بی خور و خواب افتادست
# 3 باز مرغ دل من در گره زلف کژت %~% همچو کبکیست که در چنگ عقاب افتادست
# 4 ای که بالای بلند تو بلای دل ماست %~% دلم از چشم تو در عین عذاب افتادست
# 5 دست گیرید که در لجه دریای سرشک %~% تن من همچو خسی بر سر آب افتادست
# 6 خبر من بسر کوی خرابات برید %~% که خرابی من از باده ناب افتادست
# 7 تا چه مرغم که مرا هر که ببیند گوید %~% بنگر این پشه که در جام شراب افتادست
# 8 خرم آن صید که در قید تو گشتست اسیر %~% حبذا دعد که در چنگ رباب افتادست
# 9 ای حریفان بشتابید که مسکین خواجو %~% برسرکوی خرابات خراب افتادست
PageV1P112
### || [genre: Gh]
# 1 بسته بند تو از هر دو جهان آزادست %~% وانکه دل بر تو نبستست دلش نگشادست
# 2 عارضت در شکن طره بدان می‌ماند %~% کافتابیست که در عقده راس افتادست
# 3 زلف هندو صفتت لیلی و عقلم مجنون %~% لب جانبخش تو شیرین و دلم فرهادست
# 4 سرو را گر چه ببالای تو مانندی نیست %~% بنده با قد تواز سرو سهی آزادست
# 5 هیچکس نیست که با هیچکسش میلی نیست %~% بد نهادست که سر بر قدمی ننهادست
# 6 هرگز از چرخ بد اختر نشدم روزی شاد %~% مادر دهر مرا خود بچه طالع زادست
# 7 دل من بیتو جهانیست پر از فتنه و شور %~% بده آن باده نوشین که جهان بر بادست
# 8 در غمت همنفسی نیست بجز فریادم %~% چه توان کرد که فریاد رسم فریادست
# 9 بیش ازین ناوک بیداد مزن برخواجو %~% گر چه بیداد تو از روی حقیقت دادست
PageV1P113
### || [genre: Gh]
# 1 رمضان آمد و شد کار صراحی از دست %~% بدرستی که دل نازک ساغر بشکست
# 2 من که جز باده نمی‌بود بدستم نفسی %~% دست گیرید که هست این نفسم باد بدست
# 3 آنکه بی مجلس مستان ننشستی یکدم %~% این زمان آمد و در مجلس تذکیر نشست
# 4 ماه نو چون ز لب بام بدیدم گفتم %~% ایدل از چنبر این ماه کجا خواهی جست
# 5 در قدح دل نتوان بست مگر صبحدمی %~% که تو گوئی رمضان بار سفر خواهد بست
# 6 خون ساغر بچنین روز نمی‌شاید ریخت %~% رک بربط بچنین وقت نمی‌باید خست
# 7 ماه روزه ست و مرا شربت هجران روزی %~% روز توبه‌ست و ترا نرگس جادو سرمست
# 8 هیچکس نیست که با شحنه بگوید که چرا %~% کند ابروی تو سرداری مستان پیوست
# 9 وقت افطار بجز خون جگر خواجو را %~% تو مپندار که در مشربه جلابی هست
PageV1P114
### || [genre: Gh]
# 1 بشکست دل تنگ من خسته کزین دست %~% مشاطه سر زلف پریشان تو بشکست
# 2 دارم ز میان تو تمنای کناری %~% خود را چو کمر گر چه به زر بر تو توان بست
# 3 عمری و بافسوس ز دستت نتوان داد %~% عمر ار چه به افسوس برون می‌رود از دست
# 4 از دیده بیفتاده سرشکم که بشوخی %~% بر گوشه چشم آمد و برجای تو بنشست
# 5 تا حاجب ابروت چه در گوش تو گوید %~% کارد همه سر سوی بنا گوش تو پیوست
# 6 ای دانه مشکین تو دام دل عشاق %~% از دام سر زلف تو آسان نتوان جست
# 7 معذورم اگر نیستم از وصل تو آگاه %~% کانرا خبرست از تو کش از خود خبری هست
# 8 گویند که خواجو برو از عشق بپرهیز %~% پرهیز کجا چشم توان داشتن از مست
PageV1P115
### || [genre: Gh]
# 1 زلال مشربم از لفظ آبدار خودست %~% نثار گوهرم از کلک در نثار خودست
# 2 من ار چه بنده شاهم امیر خویشتنم %~% که هر که فرض کنی شاه و شهریار خودست
# 3 اگر حدیث ملوک از زبان تیغ بود %~% مرا ز تیغ زبان سخن گزار خودست
# 4 نظر بقلت مالم مکن که نازش من %~% بمطمح نظر و طبع کان یسار خودست
# 5 توام بهیچ شماری ولی بحمدالله %~% که فخر من بکمالات بیشمار خودست
# 6 چو هست ملک قناعت دیار مالوفم %~% عنان عزمم از آنرو سوی دیار خودست
# 7 ز چرخ سفله چه باید مرا که نام بلند %~% ز حسن مخبر و فرهنگ نامدار خودست
# 8 چرا بیاری هر کس توقعم باشد %~% که هر که هست درین روزگار یار خودست
# 9 جهان اگر چه مرا برقرار خود نگذاشت %~% گمان مبر که جهان نیز برقرار خودست
# 10 مرا بغیر چه حاجت که در جمیع امور %~% معولم همه برلطف کردگار خودست
# 11 اگر در آتش سوزان روم درست آیم %~% که نقد من بهمه حال برعیار خودست
# 12 چه نسبتم ببزرگان کنی که منصب من %~% بنفس نامی و نام بزرگوار خودست
# 13 مرا ز بهر چه بردل بود غبار کسی %~% که گرد خاطر هرکس ز رهگذار خودست
# 14 چرا شکایت از ابنای روزگار کنم %~% که محنت همه از دست روزگار خودست
# 15 باختیار ز شادی جدا نشد خواجو %~% چه بختیار کسی کو باختیار خودست
PageV1P116
### || [genre: Gh]
# 1 چو طلعت تو مرا منتهای مقصودست %~% بیا که عمر من این پنجروز معدودست
# 2 مقیم کوی تو گشتم که آستان ایاز %~% بنزد اهل حقیقت مقام محمودست
# 3 دلم ز مهر رخت می‌کشد بزلف سیاه %~% چرا که سایه زلف تو ظل ممدودست
# 4 من از وصال تو عهدیست کارزو دارم %~% که کام دل بستانم چنانکه معهودست
# 5 ز بسکه دل بربودی چو روی بنمودی %~% گمان مبر که دلی در زمانه موجودست
# 6 اگر چنانکه کسی را ز عشق مقصودیست %~% مرا ز عشق تو مقصود ترک مقصودست
# 7 دلم ز زلف تو بر آتشست و می‌دانم %~% که سوز سینه پر دود مجمر از عودست
# 8 چه نکهتست مگر بوی لاله و سمنست %~% چه زمزمه‌ست مگر بانک زخمه عودست
# 9 اگر مراد نبخشد بدوستان خواجو %~% خموش باش که امساک نیکوان جودست
PageV1P117
### || [genre: Gh]
# 1 هر که او دیده مردم کش مستت دیدست %~% بس که برنرگس مخمور چمن خندیدست
# 2 مردم از هر طرفی دیده در آنکس دارند %~% که مرا مردم این دیده حسرت دیدست
# 3 ایکه گفتی سر ببریده سخن کی گوید %~% بنگر این کلک سخن گو که سرش ببریدست
# 4 گوئی ان سنبل عنبرشکن مشک‌فروش %~% بخطا مشک ختن بر سمنت پاشیدست
# 5 زان بود زلف تو شوریده که چونرفت به چین %~% شده زنجیری و بر کوه و کمر گردیدست
# 6 سر آن زلف نگونسار سزد گر ببرند %~% که دل ریش پریشان مرا دزدیدست
# 7 خبرت هست که اشکم چو روان می‌گشتی %~% در قفای تو دویدست و بسر غلتیدست
# 8 دم ز مهر تو زنم گر نزنم تا بابد %~% که دلم مهر تودر عهد ازل ورزیدست
# 9 هر چه در باب لب لعل تو گوید خواجو %~% جمله در گوش کن ای دوست که مرواریدست
PageV1P118
### || [genre: Gh]
# 1 وه که از دست سر زلف سیاهت چه کشیدست %~% آنکه دزدیده در آن دیده خونخوار تو دیدست
# 2 چون کشد وسمه کمان دو کمان خانه ابروت %~% گر چه پیوسته کمان بر مه و خورشید کشیدست
# 3 جفت این طاق زمرد شد از آنروی چو گیسو %~% طاق فیروزه ابروی تو پیوسته خمیدست
# 4 سر زلفت ببریدند و ببالات خوش افتاد %~% یا رب آن شعر سیه برقد خوبت که بریدست
# 5 آن خط سبز که از شمع رخت دود برآورد %~% دود آهیست که در آتش روی تو رسیدست
# 6 ای خوش آن صید که وقتی بکمند تو در افتاد %~% خرم آنمرغ که روزی بهوای تو پریدست
# 7 باد را بر سر کوی تو مجالست و مرا نیست %~% خنک آن باد که بر خاک سر کوت وزیدست
# 8 رقمی چند بسرخی که روان در قلم آمد %~% اشک شنگرفی چشمست که بر نامه چکیدست
# 9 خواجو از شوق رخت بسکه کند سیل فشانی %~% همه پیرامنش از خون جگر لاله دمیدست
PageV1P119
### || [genre: Gh]
# 1 چو از برگ گلش سنبل دمیدست %~% ز حسرت در چمن گل پژمریدست
# 2 به عشوه توبه شهری شکستست %~% به غمزه پرده خلقی دریدست
# 3 ز روبه بازی چشم چو آهوش %~% دلم چون آهوی وحشی رمیدست
# 4 چه رویست آنکه در اوصاف حسنش %~% کمال قدرت بیچون پدیدست
# 5 چو نقاش ازل نقش تومی‌بست %~% ز کلکش نقطه ئی بر گل چکیدست
# 6 تو گوئی در کنارت مادر دهر %~% بشیر بیوفائی پروریدست
# 7 ز گلزار جنان رضوان بصد سال %~% گلی چون عارض خوبت نچیدست
# 8 پریشانست زلفت همچو حالم %~% مگر حال پریشانم شنیدست
# 9 مسلمانان چه زلفست آن که خواجو %~% بدان هندوی کافر بگرویدست
PageV1P120
### || [genre: Gh]
# 1 گره زلف بهم بر زده کاین مشک تتارست %~% رقم از غالیه بر گل زده کاین خط غبارست
# 2 رشته‌ئی برقمر انداخته کاین مار سیاهست %~% نقطه‌ئی برشکر افکنده که این مهره مارست
# 3 مشک بر برگ سمن بیخته یعنی شب قدرست %~% زلف شبرنگ بهم بر زده یعنی شب تارست
# 4 لل از پسته خود ریخته کاین چیست حدیثست %~% لاله در مشک نهان کرده که این چیست عذارست
# 5 نرگسش خفته و آوازه در افکنده که مستست %~% وندرو باده اثر کرده که در عین خمارست
# 6 باد بویش بچمن برده که این نکهت مشکست %~% وز چمن نکهتی آورده که این نفخه یارست
# 7 مرغ برطرف چمن شیفته کاین کوی حبیبست %~% باد بر برگ سمن فتنه که این روی نگارست
# 8 سر موئی بصبا داده که این نافه چینست %~% بوئی از طره فرستاده که این باد بهارست
# 9 نرگسش خون دلم خورده که این جام صبوحست %~% غمزه‌اش قصد روان کرده که هنگام شکارست
# 10 تهمتی بر شکر افکنده که این گفته خواجوست %~% برقعی برقمر انداخته کاین لیل و نهارست
PageV1P121
### || [genre: Gh]
# 1 شعاع چشمه مهر از فروغ رخسارست %~% شراب نوشگوار از لب شکر بارست
# 2 کمند عنبری از چنین زلف دلبندست %~% فروغ مشتری از عکس روی دلدارست
# 3 نوای نغمه مرغ از سرود رود زنست %~% شمیم باغ بهشت از نسیم گلزارست
# 4 چه منزلست مگر بوستان فردوسست %~% چه قافله‌ست مگر کاروان تاتارست
# 5 چه لعبتست که از مهر ماه رخسارش %~% چو تار طره او روز من شب تارست
# 6 بسرسری سر زلفش کجا بدست آید %~% چو سر ز دست برون شد چه جای دستارست
# 7 تو یوسفی که فدای تو باد جان عزیز %~% بیا که جان عزیز منت خریدارست
# 8 بنقش روی تو هر آدمی که دل ندهد %~% من آدمیش نگویم که نقش دیوارست
# 9 چو چشم مست ترا عین فتنه می‌بینم %~% چگونه چشم تو در خواب و فتنه بیدارست
# 10 درون کعبه عبادت چه سود خواجو را %~% که او ملازم دردی کشان خمارست
# 11 عجب مدار ز انفاس عنبرآمیزش %~% که آن شمامه ئی از طبله‌های عطارست
PageV1P122
### || [genre: Gh]
# 1 به بوستان جمالت بهار بسیارست %~% ولیک با گل وصل تو خار بسیارست
# 2 مدام چشم تو مخمور و ناتوان خفتست %~% چه حالتست که او را خمار بسیارست
# 3 میم ز لعل دل افروز ده که جان‌افزاست %~% وگرنه جام می خوشگوار بسیارست
# 4 خط غبار چه حاجت بگرد رخسارت %~% که از تو بردل ما خود غبار بسیارست
# 5 مرا بجای توای یار یار دیگر نیست %~% ولی ترا چو من خسته یار بسیارست
# 6 بروزگار مگر حال دل کنم تقریر %~% که بردلم ستم روزگار بسیارست
# 7 زخون دیده فرهاد پاره‌های عقیق %~% هنوز بر کمر کوهسار بسیارست
# 8 صفیر بلبل طبعم شنو وگرنه بباغ %~% نوای قمری و بانگ هزار بسیارست
# 9 چه آبروی بود بر در تو خواجو را %~% که در ره تو چو او خاکسار بسیارست
PageV1P123
### || [genre: Gh]
# 1 نعلم نگر نهاده برآتش که عنبرست %~% وز طره طوق کرده که از مشک چنبرست
# 2 تعویذ دل نوشته که خط مسلسلست %~% شکر به می سرشته که یاقوت احمرست
# 3 زلف سیه گشوده که این قلب عقربست %~% روی چو مه نموده که این مهر انورست
# 4 در خواب کرده غمزه که جادوی بابلست %~% در تاب کرده طره که هندوی کافرست
# 5 برقع ز رخ گشاده که این باغ جنتست %~% وز لب شراب داده که این آب کوثرست
# 6 برطرف مه نشانده سیاهی که سنبلست %~% بر برگ گل فشانده غباری که عنبرست
# 7 موئی بباد داده که عود قماری است %~% زاغی بباغ برده که خال معنبرست
# 8 سیمین علم فراخته کاین سرو قامتست %~% وز قند حقه ساخته کاین تنگ شکرست
# 9 قوس قزح نموده که ابروی دلکشست %~% ابر سیه کشیده که گیسوی دلبرست
# 10 از شمع چهره داده فروغی که آتشست %~% برگوشوار بسته دروغی که اخترست
# 11 در جوش کرده چشمه چشمم که قلزمست %~% در گوش کرده گفته خواجو که گوهرست
PageV1P124
### || [genre: Gh]
# 1 سحر بگوش صبوحی کشان باده‌پرست %~% خروش بلبله خوشتر زبانک بلبل مست
# 2 مرا اگر نبود کام جان وعمر دراز %~% چه باک چون لب جانبخش و زلف جانان هست
# 3 اگر روم بدود اشک و دامنم گیرد %~% که از کمند محبت کجا توانی جست
# 4 امام ما مگر از نرگس تو رخصت یافت %~% چنین که مست بمحراب می‌رود پیوست
# 5 ز بسکه در رمضان سخت گفت عالم شهر %~% چو آبگینه دل نازک قدح بشکست
# 6 چگونه از رجام شراب برخیزد %~% کسی که در صف رندان دردنوش نشست
# 7 بمحشرم ز لحد بی خبر برانگیزند %~% بدین صفت که شدم بیخود از شراب الست
# 8 عجب نباشد اگر آب رخ بباد رود %~% مرا که باد بدستست و دل برفت از دست
# 9 کنون ورع نتوان بست صورت از خواجو %~% که باز بر سر پیمانه رفت و پیمان بست
PageV1P125
### || [genre: Gh]
# 1 ای لبت باده‌فروش و دل من باده‌پرست %~% جانم از جام می عشق تو دیوانه و مست
# 2 تنم از مهر رخت موئی و از موئی کم %~% صد گره در خم هر مویت و هر موئی شست
# 3 هر که چون ماه نو انگشت‌نما شد در شهر %~% همچو ابروی تو در باده‌پرستان پیوست
# 4 تا ابد مست بیفتد چو من از ساغر عشق %~% می پرستی که بود بیخبر از جام الست
# 5 تو مپندار که از خودخبرم هست که نیست %~% یا دلم بسته بند کمرت نیست که هست
# 6 آنچنان در دل تنگم زده‌ئی خیمه انس %~% که کسی را نبود جز تو درو جای نشست
# 7 همه را کار شرابست و مرا کار خراب %~% همه را باده بدستست و مرا باد بدست
# 8 چو بدیدم که سر زلف کژت بشکستند %~% راستی را دل من نیز بغایت بشکست
# 9 کار یاقوت تو تا باده فروشی باشد %~% نتوان گفت بخواجو که مشو باده پرست
PageV1P126
### || [genre: Gh]
# 1 ای لبت میگون و جانم می پرست %~% ما خراب افتاده و چشم تو مست
# 2 همچو نقشت خامه نقاش صنع %~% صورتی صورت نمی‌بندد که بست
# 3 دین و دنیا گر نباشد گو مباش %~% چون تو هستی هر چه مقصودست هست
# 4 در سر شاخ تو ای سرو بلند %~% کی رسد دستم بدین بالای پست
# 5 تا نگوئی کاین زمان گشتم خراب %~% می نبود آنگه که بودم می پرست
# 6 مست عشق آندم که برخیزد سماع %~% یکنفس خاموش نتواند نشست
# 7 آنکه از دستش ز پا افتاده‌ام %~% کی بدست آید چو من رفتم ز دست
# 8 دل درو بستیم و از ما درگسست %~% عهد نشکستیم و از ما برشکست
# 9 باز ناید تا ابد خواجو به هوش %~% هر که سرمست آمد از عهد الست
PageV1P127
### || [genre: Gh]
# 1 گفتمش روی تو صد ره ز قمر خوبترست %~% گفت خاموش که آن فتنه دور قمرست
# 2 گفتم آن زلف و جبینم بچنین روز نشاند %~% گفت کان زلف و جبین نیست که شام و سحرست
# 3 گفتم ای جان جهان از من مسکین بگذر %~% گفت بگذر ز جهان زانکه جهان بر گذرست
# 4 گفتمش قد بلندت بصنوبر ماند %~% گفت کاین دلشده را بین که چه کوته نظرست
# 5 گفتمش خون جگر چند خورم در غم عشق %~% گفت داروی دلت صبر و غذایت جگرست
# 6 گفتمش درد من از صبر بتر می‌گردد %~% گفت درد دل این سوخته دلمان تبرست
# 7 گفتمش ناله شبهای مرا نشیندی %~% گفت از افغان توام شب همه شب دردسرست
# 8 گفتمش کار من از دست تو در پا افتاد %~% گفت این سر سبک امروز ز دستی دگرست
# 9 گفتمش کام دل خسته خواجو لب تست %~% گفت شک نیست که کام دل طوطی شکرست
PageV1P128
### || [genre: Gh]
# 1 لب شیرین تو هر دم شکر انگیزترست %~% زلف دلبند تو هر لحظه دلاویزترست
# 2 برسرآمد ز جهان جزع تو در خونخواری %~% گر چه چشم من دل سوخته خونریزترست
# 3 ایکه از تنگ شکر شور برآورد لبت %~% هر زمان پسته تنگت شکر آویزترست
# 4 همچو سرچشمه نوش تو ز بهر سخنم %~% چشمم از درج عقیقت گهر انگیزترست
# 5 نشنود پند تو ای زاهد تردامن خشک %~% هرکش از درد مغان دامن پرهیزترست
# 6 آتشست این دل شوریده من پنداری %~% زانکه هر چند که او سوخته تر تیزترست
# 7 تا هوای گل رخسار تو دارد خواجو %~% هر شب از بلبل دلسوخته شب خیزترست
PageV1P129
### || [genre: Gh]
# 1 بیمار چشم مست تو رنجور خوشترست %~% لفظ خوشت ز لؤلؤ منثور خوشترست
# 2 عکس رخ تو در شکن طره سیاه %~% از نور شمع در شب دیجور خوشترست
# 3 صحبت خوشست لیکن اگر نیک بنگری %~% جادوی ناتوان تو رنجور خوشترست
# 4 بشکن خمار من بلب لعل جان‌فزای %~% کان چشم مست تست که مخمور خوشترست
# 5 مشنو که روضه بی می و معشوق خوش بود %~% زیرا که ناله دهل از دور خوشترست
# 6 عشرت خوشست خاصه در ایام نوبهار %~% لیکن بدور دختر انگور خوشترست
# 7 در پای گل ترنم بلبل خوشست لیک %~% آواز چنگ و نغمه طنبور خوسترست
# 8 منظور اگر نظر بودش با تو خوش بود %~% اما نظر بطلعت منظور خوشترست
# 9 گفتم کمند زلف تو معذورم ار کشم %~% در تاب رفت و گفت که معذور خوشترست
# 10 خواجو کنونکه موکب سلطان گل رسید %~% بستان خوشست و مجلس دستور خوشترست
PageV1P130
### || [genre: Gh]
# 1 در خنده آن عقیق شکرریز خوشترست %~% در حلقه آن کمند دلاویز خوشترست
# 2 فرهاد را ز شکر شیرین حکایتی %~% از خسروی ملکت پرویز خوشترست
# 3 بر روی خاک تکیه گه دردمند عشق %~% از خوابگاه اطلس گلریز خوشترست
# 4 دیگر حدیث کوثر و سرچشمه حیات %~% مشنو که باده طرب انگیز خوشترست
# 5 گو پست باش ناله مرغان صبح خیز %~% لیکن نوای چنگ سحر تیز خوشترست
# 6 صبحست خیز کاین نفس از گلشن بهشت %~% بزم صبوحیان سحرخیز خوشترست
# 7 اول بنوش ساغر و وانگه بده شراب %~% زیرا که باده شکرآمیز خوشترست
# 8 گر دیگران ز میکده پرهیز می‌کنند %~% ما را خلاف توبه و پرهیز خوشترست
# 9 خواجو کنار دجله بغداد جنتست %~% لیکن میان خطه تبریز خوشترست
PageV1P131
### || [genre: Gh]
# 1 زاهد مغرور اگر در کعبه باشد فاجرست %~% وانکه اقرارش به بت‌رویان نباشد کافرست
# 2 چون توانم کز حضورش کام دل حاصل کنم %~% کانزمان از خویش غائب می‌شوم کو حاضرست
# 3 زنده دل آن کشته کو جان پیش چشمش داده است %~% تندرست آن خسته کو بر درد عشقش صابرست
# 4 عاقبت بینی که کارش در هوا گردد بلند %~% ذره سرگشته کو در مهرورزی ماهرست
# 5 هر کرا خاطر بزلف ماهرویان می‌کشد %~% عیب نتوان کرد اگر چون من پریشان خاطرست
# 6 عاقلان دانند کادراک خرد قاصر بود %~% زانچه بر مجنون ز سر حسن لیلی ظاهرست
# 7 در هوایت زورقی برخشک می‌رانم ولیک %~% جانم از طوفان غم در قعر بحری زاخرست
# 8 کی سر موئی زبانم گردد از ذکرت جدا %~% کز وجودم هر سر موئی زبانی ذاکرست
# 9 ایکه فرمائی که خواجو عشق را پوشیده دار %~% چون توانم گر چه دانم کان لباسی فاخرست
PageV1P132
### || [genre: Gh]
# 1 فروغ عارض او یا سپیده سحرست %~% که رشک طلعت خورشید و طیره قمرست
# 2 لطیفه‌ئیست جمالش که از لطافت و حسن %~% ز هر چه عقل تصور کند لطیف‌ترست
# 3 برون ز نرگس پرخواب و روی چون خور دوست %~% گمان مبر که مرا آرزوی خواب و خورست
# 4 ز هر که از رخ زیبای او خبر پرسم %~% چونیک بنگرم آنهم ز شوق بیخبرست
# 5 اگر چه مایه خوبی لطافتست ولیک %~% ترا ورای لطافت لطیفه دگرست
# 6 بدین صفت زتکبر بدوستان مگذر %~% اگر چه عمر عزیزی و عمر بر گذرست
# 7 بهر کجا که نظر می‌کنم ز غایت شوق %~% خیال روی توام ایستاده در نظرست
# 8 اگر تو شور کنی من ترش نخواهم شد %~% که تلخ از آن لب شیرین مقابل شکرست
# 9 ز بی زریست که آب رخم رود بر باد %~% اگر چه کار رخ از سیم اشک همچو زرست
# 10 مرا هر آینه لازم بود جلای وطن %~% چرا که مصلحت کار بیدلان سفرست
# 11 ز بحر شعر مر او را بسی غنیمتهاست %~% که از لطافت خواجو سفینه پرگهرست
PageV1P133
### || [genre: Gh]
# 1 این همه مستی ما مستی مستی دگرست %~% وین همه هستی ما هستی هستی دگرست
# 2 خیز و بیرون ز دو عالم وطنی حاصل کن %~% که برون از دو جهان جای نشستی دگرست
# 3 گفتم از دست تو سرگشته عالم گشتم %~% گفت این سر سبک امروز ز دستی دگرست
# 4 تا صبا قلب سر زلف تو در چین بشکست %~% هر زمان بر من دلخسته شکستی دگرست
# 5 کس چو من مست نیفتاد ز خمخانه عشق %~% گر چه در هر طرف از چشم تو مستی دگرست
# 6 تا برآمد ز بناگوش تو خورشید جمال %~% هر سر زلف تو خورشید پرستی دگرست
# 7 چون سپر نفکند از غمزه خوبان خواجو %~% زانکه آن ناوک دلدوز ز شستی دگرست
PageV1P134
### || [genre: Gh]
# 1 جان هر زنده دلی زنده بجانی دگرست %~% سخن اهل حقیقت ز زبانی دگرست
# 2 خیمه از دایره کون و مکان بیرون زن %~% زانکه بالاتر ازین هر دو مکانی دگرست
# 3 در چمن هست بسی لاله سیراب ولی %~% ترک مه روی من از خانه خانی دگرست
# 4 راستی راز لطافت چو روان می‌گردی %~% گوئیا سرو روان تو روانی دگرست
# 5 عاشقان را نبود نام و نشانی پیدا %~% زانکه این طایفه را نام و نشانی دگرست
# 6 یک زمانم بخدا بخش و ملامت کم گوی %~% کاین جگر سوخته موقوف زمانی دگرست
# 7 تو نه مرد قدح و درد مغانی خواجو %~% خون دل نوش که آن لعل زکانی دگرست
PageV1P135
### || [genre: Gh]
# 1 بوستان طلعتش را نوبهاری دیگرست %~% چشمم از عکس جمالش لاله زاری دیگرست
# 2 از میان جان من هرگز نمی‌گیرد کنار %~% گر چه هر ساعت میانش در کناری دیگرست
# 3 تا لب میگون او در داد جان را جام می %~% چشم مست نیم‌خوابش را خماری دیگرست
# 4 عاشقانرا با طریق زهد و تقوی کار نیست %~% زاهدی در مذهب عشاق کاری دیگرست
# 5 ایکه در حسن و لطافت در جهانت یار نیست %~% تا نپنداری که ما را جز تو یاری دیگرست
# 6 زلف مشکینت چرا آشفته شد چون کار من %~% یا ترا کاریست کو آشفته کاری دیگرست
# 7 بارها گفتم که دل برگیرم از مهرت ولیک %~% بار عشقت بر دلم این بار باری دیگرست
# 8 گرچه چین پیوسته در ابروی مشکینت خطاست %~% در خم زلف تو هر چین زنگباری دیگرست
# 9 شیرمردانرا اگر آهو شکارست این عجب %~% کاهوی چشم ترا هر دم شکاری دیگرست
# 10 از جهان خواجو طریق عاشقی کرد اختیار %~% بختیار آنکس که او را اختیاری دیگرست
PageV1P136
### || [genre: Gh]
# 1 آن نه رویست مگر فتنه دور قمرست %~% وان نه زلفست و بنا گوش که شام و سحرست
# 2 ز آرزوی کمرت کوه گرفتم هیهات %~% کوه را گرچه ز هر سوی که بینی کمرست
# 3 مردم چشمم ارت سرو سهی می‌خواند %~% روشنم شد که همان مردم کوته نظرست
# 4 اشک را چونکه بصد خون جگر پروردم %~% حاصلم از چه سبب زو همه خون جگرست
# 5 نسبت روی تو با ماه فلک می‌کردم %~% چو بدیدم رخ زیبای تو چیز دگرست
# 6 حیف باشد که بافسوس جهان می‌گذرد %~% مگذر ای جان جهان زانکه جهان برگذرست
# 7 اشک خونین مرا کوست جگر گوشه دل %~% زین صفت خوار مدارید که اصلی گهرست
# 8 قصه آتش دل چون به زبان آرم از آنک %~% شمع اگر فاش شود سر دلش بیم سرست
# 9 هر کرا شوق حرم باشد از آن نندیشد %~% که ره بادیه از خار مغیلان خطرست
# 10 گر بشمشیر جفا دور کنی خواجو را %~% همه سهلست ولی محنت دوری بترست
# 11 همه سرمستیش از شور شکر خنده تست %~% شور طوطی چه عجب گر ز برای شکرست
PageV1P137
### || [genre: Gh]
# 1 ز آتشکده و کعبه غرض سوز ونیازست %~% وانجا که نیازست چه حاجت بنمازست
# 2 بی عشق مسخر نشود ملک حقیقت %~% کان چیز که جز عشق بود عین مجازست
# 3 چون مرغ دل خسته من صید نگردد %~% هرگاه که بینم که درمیکده بازست
# 4 آنکس که بود معتکف کعبه قربت %~% در مذهب عشاق چه محتاج حجازست
# 5 هر چند که از بندگی ما چه برآید %~% ما بنده آنیم که او بنده نوازست
# 6 دائم دل پرتاب من از آتش سودا %~% چون شمع جگر تافته در سوز و گدازست
# 7 می‌سوزم و می‌سازم از آن روی که چون عود %~% کار من دلسوخته از سوز بسازست
# 8 حال شب هجر از من مهجور چه پرسی %~% کوتاه کن ای خواجه که آن قصه درازست
# 9 خواجو چکند بیتو که کام دل محمود %~% از مملکت روی زمین روی ایازست
PageV1P138
### || [genre: Gh]
# 1 از لعل آبدار تو نعلم برآتشست %~% زان رو دلم چو زلف سیاهت مشوشست
# 2 دیشب بخواب زلف خوشت را کشیده‌ام %~% زانم هنوز رشته جان در کشاکشست
# 3 هر لحظه دل به حلقه زلفت کشد مرا %~% یا رب کمند زلف سیاهت چه دلکشست
# 4 چون لعل آبدار تو از روی دلبری %~% آبیست عارض تو که در عین آتشست
# 5 ساقی بده ز جام جم ارباب شوق را %~% آن می که در پیاله چو خون سیاوشست
# 6 گر بگذرد ز جوشن جانم عجب مدار %~% پیکان غمزه تو که چون تیر آرشست
# 7 تا نقش بست روی ترا نقش بند صنع %~% در چشم من خیال جمالت منقشست
# 8 آن مشک سوده یا خط مشکین دلبرست %~% وان آفتاب یا رخ زیبای مهوشست
# 9 خواجو اگر چه روضه خلدست بوستان %~% گلزار و بوستان برخ دوستان خوشست
PageV1P139
### || [genre: Gh]
# 1 ترا که نرگس مخمور و زلف مهپوشست %~% وفا و عهد قدیمت مگر فراموشست
# 2 ز شور زلف تو دوشم شبی دراز گذشت %~% اگر چه زلف سیاهت زیادت از دوشست
# 3 بقصد خون دل من کمان ابرو را %~% کشیده چشم تو پیوسته تا بناگوشست
# 4 ز تیره غمزه عاشق کش تو ایمن نیست %~% و گرنه هندوی زلفت چرا زره پوشست
# 5 کنار سبزه سیراب و طرف جوی مجوی %~% ترا که سبزه براطراف چشمه نوشست
# 6 چگونه گوش توان کرد پند صاحب هوش %~% مرا که قول مغنی هنوز در گوشست
# 7 حدیث حسن بهاران ز هوشیاران پرس %~% چرا که بلبل بیچاره مست و مدهوشست
# 8 زبان سوسن آزاد بین که هست دراز %~% ولیک برخی آزاده‌ئی که خاموشست
# 9 دو چشم آهوی شیرافکنش نگر خواجو %~% که همچو بخت تو در عین خواب خرگوشست
PageV1P140
### || [genre: Gh]
# 1 باغ و صحرا با سهی سروان نسرین برخوشست %~% خلوت ومهتاب باخوبان مه پیکر خوشست
# 2 غنچه چون زر دارد ار خوش دل بود عیبش مکن %~% راستی را هر چه بینی در جهان با زر خوشست
# 3 کاشکی بودی مرا شادی اگر دینار نیست %~% زانکه با دینار وشادی ملکت سنجر خوشست
# 4 چون خلیل ار درمیان آتش افتادم چه باک %~% کاتش نمرود ما را با بت آذر خوشست
# 5 ایکه می‌گوئی مرا با ماهرویان سرخوشیست %~% پای در نه گر حدیث خنجرت در سر خوشست
# 6 بی لب شیرین نباید خسروی فرهاد را %~% زآنکه شاهی با لب شیرین چون شکر خوشست
# 7 گر چمن خلدست ما را بی لبش مطلوب نیست %~% تشنه را در باغ رضوان برلب کوثر خوشست
# 8 هر کرا بینی بعالم دل بچیزی خوش بود %~% عاشقانرا دل بیاد چهره دلبر خوشست
# 9 باده در ساغر فکن خواجو که بر یاد لبش %~% جام صافی برکف و لب بر لب ساغر خوشست
PageV1P141
### || [genre: Gh]
# 1 شکنج زلف سیاه تو بر سمن چو خوشست %~% دمیده سنبلت از برک نسترن چه خوشست
# 2 گرم ز زلف دراز تو دست کوتاهست %~% دراز دستی آن زلف پرشکن چه خوشست
# 3 نمی‌رود سخنی بر زبان من هیهات %~% مگر حدیث تو یا رب که این سخن چه خوشست
# 4 سپیده‌دم که گل از غنچه می‌نماید رخ %~% نوای بلبل شوریده در چمن چه خوشست
# 5 ز جام باده دوشینه مست و لایعقل %~% فتاده بر طرف سرو و نارون چه خوشست
# 6 چو جای چشمه که بر جویبار دیده من %~% خیال قامت آنسرو سیمتن چه خوشست
# 7 چه گویمت که بهنگام آشتی کردن %~% میان لاغر او در کنار من چه خوشست
# 8 مپرس کز هوس روی دوست خواجو را %~% دل شکسته برآن زلف پرشکن چه خوشست
PageV1P142
### || [genre: Gh]
# 1 در شب زلف تو مهتابی خوشست %~% در لب لعل تو جلایی خوشست
# 2 پیش گیسویت شبستانی نکوست %~% طاق ابروی تو محرابی خوشست
# 3 حلقه زلف کمند آسای تو %~% چنبری دلبند و قلابی خوشست
# 4 پیش رویت شمع تا چند ایستد %~% گو دمی بنشین که مهتابی خوشست
# 5 گر دلم در تاب رفت از طره‌ات %~% طیره نتوان شد که آن تابی خوشست
# 6 آتش رویت که آب گل بریخت %~% در سواد چشم من آبی خوشست
# 7 مردم چشمم که در خون غرقه شد %~% دمبدم گوید که غرقابی خوشست
# 8 بردر میخانه خوانم درس عشق %~% زانکه باب عاشقی با بی خوشست
# 9 بخت خواجو همچو چشم مست تو %~% روزگاری شد که در خوابی خوشست
PageV1P143
### || [genre: Gh]
# 1 رخ دل‌فروز تو ماهی خوشست %~% خط عنبرینت سیاهی خوشست
# 2 شب گیسویت هست سالی دراز %~% ولی روز روی تو ماهی خوشست
# 3 از آن چین زلف تو شد جای دل %~% که هندوستان جایگاهی خوشست
# 4 اگر نیست ضعفی در آن چشم مست %~% چرا گاه بیمار و گاهی خوشست
# 5 از آن مه بروی تو آرد پناه %~% که روی تو پشت و پناهی خوشست
# 6 صبوحی گناهست در پای سرو %~% ولی راستی را گناهی خوشست
# 7 اگر چه ره عقل و دین می‌زنی %~% بزن مطرب این ره که راهی خوشست
# 8 گرت اسب بر سر دواند رواست %~% بنه پیش او رخ که شاهی خوشست
# 9 بچشم کرم سوی خواجو نگر %~% که در چشم مستت نگاهی خوشست
PageV1P144
### || [genre: Gh]
# 1 بوقت صبح چو آن سرو سیمتن بنشست %~% ز رشک طلعت او شمع انجمن بنشست
# 2 فشاند سنبل و چون گل زغنچه رخ بنمود %~% کشید قامت و چون سرو در چمن بنشست
# 3 ز برگ لاله سیراب و شاخ شمشادش %~% بریخت آب گل و باد نارون بنشست
# 4 نشست و مشعله از جان بیدلان برخاست %~% برفت و مشعله عمر مرد و زن بنشست
# 5 بگوی کان مگس عنبرین ببوی نبات %~% چرا برآن لب لعل شکرشکن بنشست
# 6 چه خیزدار بنشینی که تا تو خاسته‌ئی %~% کسی ندید که یکدم خروش من بنشست
# 7 مگر بروی تو بینم جهان کنون که مرا %~% چراغ این دل تاریک ممتحن بنشست
# 8 خبر برید بخسرو که در ره شیرین %~% غبار هستی فرهاد کوهکن بنشست
# 9 ز خانه هیچ نخیزد سفر گزین خواجو %~% که شمع دل بنشاند آنکه در وطن بنشست
PageV1P145
### || [genre: Gh]
# 1 بیش ازین بی همدمی در خانه نتوانم نشست %~% بر امید گنج در ویرانه نتوانم نشست
# 2 در ازل چون با می و میخانه پیمان بسته‌ام %~% تا ابد بی باده و پیمانه نتوانم نشست
# 3 ایکه افسونم دهی کز مار زلفش سر مپیچ %~% بر سر آتش بدین افسانه نتوانم نشست
# 4 مرغ جان را تا نسوزد ز آتش دل بال و پر %~% پیش روی شمع چون پروانه نتوانم نشست
# 5 در چنین دامی که نتوان داشت اومید خلاص %~% روز و شب در آرزوی دانه نتوانم نشست
# 6 منکه در زنجیرم از سودای زلف دلبران %~% بی پریروئی چنین دیوانه نتوانم نشست
# 7 آتش عشقش دلم را زنده می‌دارد چو شمع %~% ورنه زینسان مرده دل در خانه نتوانم نشست
# 8 یکنفس بی‌اشک می‌خواهم که بنشینم ولیک %~% در میان بحر بی دردانه نتوانم نشست
# 9 اهل دل گویند خواجو از سر جان برمخیز %~% چون نخیرم زانکه بی‌جانانه نتوانم نشست
PageV1P146
### || [genre: Gh]
# 1 خطر بادیه عشق تو بیش از پیشست %~% این چه دامست که دور از تو مرا در پیشست
# 2 ایکه درمان جگر سوختگان می‌سازی %~% مرهمی بردل ما نه که بغایت ریشست
# 3 دیده هر چند بر آتش زند آبم لیکن %~% حدت آتش سودای تو از حد بیشست
# 4 باده می‌نوشم و خون از جگرم می‌جوشد %~% زانکه بی لعل توام باده نوشین نیشست
# 5 عاشق اندیشه دوری نتواند کردن %~% دوربینی صفت عاقل دور اندیشست
# 6 گر مراد دل درویش برآری چه شود %~% زانکه سلطان بر صاحب‌نظران درویشست
# 7 آشنایان همه بیگانه شدند از خواجو %~% لیکن او را همه این محنت و درد از خویشست
PageV1P147
### || [genre: Gh]
# 1 بهار روی تو بازار مشتری بشکست %~% فریب چشم تو ناموس سامری بشکست
# 2 رخ تو پرده دیبای ششتری بدرید %~% لب تو نامزد قند عسکری بشکست
# 3 قد تو هوش جهانی بچابکی بربود %~% خط تو توبه خلقی بدلبری بشکست
# 4 چو حسن روی تو آوازه در جهان افکند %~% دل فرشته و هنگامه پری بشکست
# 5 چو شام زلف تو مشاطه از قمر برداشت %~% رخ تو رونق خورشید خاوری بشکست
# 6 دلم ببتکده می‌رفت پیش ازین لیکن %~% خلیل ما همه بتهای آزری بشکست
# 7 چو برگ نسترن از شاخ ضمیران بنمود %~% بعشوه گوشه بادام عبهری بشکست
# 8 ببرد گوی ز مه طلعتان دور قمر %~% چو بر قمر سر چوگان عنبری بشکست
# 9 بنوک ناوک آه سحرگهی خواجو %~% طلسم گنبد نه طاق چنبری بشکست
# 10 ز بسکه می‌کند از دیده سیم پالائی %~% بچهره قیمت بازار زرگری بشکست
PageV1P148
### || [genre: Gh]
# 1 ای بر عذار مهوشت آن زلف پرشکست %~% چون زنگئی گرفته بشب مشعلی بدست
# 2 وی طاق آسمانی محراب ابرویت %~% پیوسته گشته خوابگه جادوان مست
# 3 همچون بلال برلب کوثر نشسته است %~% خال لب تو گر چه سیاهیست بت پرست
# 4 بنشستی و فغان ز دل ریش من بخاست %~% قامت بلند و دسته ریحان تازه پست
# 5 مشنو که از تو هست گزیرم چرا که نیست %~% یا نیست از تو محنت و رنجم چرا که هست
# 6 سروی براستی چو تو از بوستان نخاست %~% برخاستی و نیش غمم در جگر نشست
# 7 صد دل شکار آهوی صیاد شیرگیر %~% صد جان اسیر عنبر عنبرفشان مست
# 8 مخمور سر ز خاک برآرد بروز حشر %~% مستی که گشت بیخبر از باده الست
# 9 نگشاد چشم دولت خواجو بهیچ روی %~% تا دل برآن کمند گره در گره نبست
PageV1P149
### || [genre: Gh]
# 1 ترا با ما اگر صلحست جنگست %~% نمی دانم دگر بار این چه ینگست
# 2 به نقلی زان دهان کامم برآور %~% نه آخر پسته در بازار تنگست
# 3 چرا این قامت همچون کمانم %~% ز چشم افکنده‌ئی گوئی خدنگست
# 4 ز اشکم سنگ می‌گردد ولیکن %~% نمی‌گردد دلت یا رب چه سنگست
# 5 بده ساقی که آن آئینه جان %~% کند روشن شراب همچو زنگست
# 6 بدار ای مدعی از دامنم چنگ %~% ترا باری عنان دل بچنگست
# 7 زبان درکش که ما را رهزن دل %~% نوای مطرب و آواز چنگست
# 8 از آن از اشک خالی نیست چشمم %~% که پندارم شراب لاله رنگست
# 9 اگر در دفتری وقتی بیابی %~% قلم در نام خواجو کش که ننگست
PageV1P150
### || [genre: Gh]
# 1 ابروی تو طاقست که پیوسته هلالست %~% ز آنرو که هلال ار نشود بدر محالست
# 2 بر روی تو خال حبشی هر که ببیند %~% گوید که مگر خازن فردوس بلالست
# 3 پیوسته هلالست ترا حاجب خورشید %~% وین طرفه که چشم سیهت ابن هلالست
# 4 آن دل که سفر کرده بچین سر زلفت %~% یا رب که در آن شام غریبان به چه حالست
# 5 هندو به چه خال سیاه تو به صد وجه %~% هندوچه بستان جمالست نه خالست
# 6 گفتم که خیال تو کند مرهم ریشم %~% لیکن چو نظر می‌کنم این نیز خیالست
# 7 مستسقی سرچشمه نوش تو برآتش %~% می‌سوزد و چشمش همه در آب زلالست
# 8 گردن مکش ای شمع گرت در قدم افتد %~% پروانه دلسوخته چون سوخته بالست
# 9 امروز که مرغان چمن در طیرانند %~% مرغ دل من بی پر و بالست و بالست
# 10 نون شد قد همچون الفم بیتو ولیکن %~% برحال پریشانی من زلف تودالست
# 11 از دیده خواجو نرود گلشن رویت %~% زانرو که جمالت گل بستان کمالست
PageV1P151
### || [genre: Gh]
# 1 رخت خورشید را یات جمالست %~% خطت تفسیر آیات کمالست
# 2 هلال ارزانکه هر مه بدر گردد %~% چرا پیوسته ابرویت هلالست
# 3 خیالت بسکه می‌آید بچشمم %~% اگر خوابم بچشم آید خیالست
# 4 چو داند حال او کز تشنگی مرد %~% کسی کو برلب آب زلالست
# 5 بگو ای باغبان با باد شبگیر %~% که بلبل در قفس بی پر و بالست
# 6 نسیم نافه یا بوی عبیرست %~% شمیم روضه یا باد شمالست
# 7 مقیم ار بنگری در عالم جان %~% میان لیلی و مجنون وصالست
# 8 اگر در عالم صورت فراقست %~% بمعنی با تو ما را اتصالست
# 9 چرا وصل تو برخواجو حرامست %~% نه آخر خون مسکینان حلالست
PageV1P152
### || [genre: Gh]
# 1 حسن تو نهایت جمالست %~% لطف تو بغایت کمالست
# 2 با زلف تو هر که را سری هست %~% سر در قدم تو پایمالست
# 3 بی روی تو زندگی حرامست %~% وز دست تو جام می حلالست
# 4 باز آی که بی رخ تو ما را %~% از صحبت خویشتن ملالست
# 5 جانم که تذر و باغ عشقست %~% زین گونه شکسته پر و بالست
# 6 مرغ دل من هوا نگیرد %~% زانرو که چنین شکسته بالست
# 7 این نفحه روضه بهشتست %~% یا نکهت گلشن وصالست
# 8 این خود چه شمامه شمیمست %~% وین خود چه شمایل شمالست
# 9 خواجو بلب تو آرزومند %~% چون تشنه بشربت زلالست
PageV1P153
### || [genre: Gh]
# 1 خطت که کتابه جمالست %~% سرنامه نامه کمالست
# 2 ماهی تو و مشتریت مهرست %~% شاهی تو و حاجبت هلالست
# 3 آن خال سیاه هندو آسا %~% هندوچه گلشن جمالست
# 4 از مویه تنم بسان مویست %~% وز ناله دلم بشکل نالست
# 5 آنجا که توئی اگر فراقست %~% اینجا که منم همه وصالست
# 6 در عالم صورت ار چه هجرست %~% در عالم معنی اتصالست
# 7 آنرا که نبوده است حالی %~% این حال بنزد او محالست
# 8 هر چند که مهر رازوالیست %~% مهر رخ دوست بی زوالست
# 9 خواجو که شد از غمت خیالی %~% گردل ز تو برکند خیالست
PageV1P154
### || [genre: Gh]
# 1 هرکه مجنون نیست از احوال لیلی غافلست %~% وانکه مجنون را بچشم عقل بیند عاقلست
# 2 قرب صوری در طریق عشق بعد معنویست %~% عاشق ار معشوق را بی وصل بیند واصلست
# 3 اهل معنی را از او صورت نمی‌بندد فراق %~% وانکه این صورت نمی‌بندد ز معنی غافلست
# 4 کی بمنزل ره بری تا نگذری از خویش ازآنک %~% ترک هستی در ره مستی نخستین منزلست
# 5 گر چه من بد نامی از میخانه حاصل کرده‌ام %~% هر که از میخانه منعم می‌کند بی حاصلست
# 6 ایکه دل با خویش داری رو بدلداری سپار %~% کانکه دلداری ندارد نزد ما دور از دلست
# 7 یاد ساحل کی کند مستغرق دریای عشق %~% زانکه این معنی نداند هر که او بر ساحلست
# 8 عاشقانرا وعظ دانا عین نادانی بود %~% کانکه سرعشق را عالم نباشد جاهلست
# 9 ترک جانان گیر خواجو یا برو جان برفشان %~% ترک جان سهلست از جانان صبوری مشکلست
PageV1P155
### || [genre: Gh]
# 1 این چنین صورت گر از آب و گلست %~% چون بمعنی بنگری جان و دلست
# 2 نرگسش خونخواره‌ئی بس دلرباست %~% سنبلش شوریده‌ئی بس پر دلست
# 3 هندوی زلفش سیه کاری قویست %~% زنگی خالش سیاهی مقبلست
# 4 هر چه گفتم جز ثنایش ضایعست %~% هر چه جستم جز رضایش باطلست
# 5 تا برفت از چشم من بیرون نرفت %~% زانکه برآن روانش منزلست
# 6 خاطرم با یار ودل با کاروان %~% دیده بر راه و نظر بر محملست
# 7 دل کجا آرام گیرد در برم %~% چون مرا آرام دل مستعجلست
# 8 می‌روم افتان و خیزان در پیش %~% گر چه ز آب دیده پایم درگلست
# 9 من میان بحر بی پایان غریق %~% آنکه عیبم می‌کند برساحلست
# 10 دوستان گویند خواجو صبر کن %~% چون کنم کز جان صبوری مشکلست
PageV1P156
### || [genre: Gh]
# 1 ای من ز دو چشم نیم مستت مست %~% وز دست تو رفته عقل و دین از دست
# 2 بنشین که نسیم صبحدم برخاست %~% برخیز که نوبت سحر بنشست
# 3 با روی تو رونق قمر گم شد %~% وز لعل تو قیمت شکر بشکست
# 4 گوئی در فتنه و بلا بگشود %~% نقاش ازل که نقش رویت بست
# 5 برداشت دل شکسته از من دل %~% واندر سر زلف دلکشت پیوست
# 6 از لعل تو یکزمان شکیبم نیست %~% بی باده کجا قرار گیرد مست
# 7 در عشق تو ز آب دیده خواجو را %~% آخر بر هر کس آبروئی هست
PageV1P157
### || [genre: Gh]
# 1 ترا که موی میان هم وجود و هم عدمست %~% دو زلف افعی ضحاک و چهره جام جمست
# 2 بتیرگی شده آشفته‌تر حقیقت شرع %~% سواد زلف تو گوئی که رای بوالحکمست
# 3 ز دور چرخ شبی این سوال می‌کردم %~% که از زمانه مرا خود نصیب جمله غمست
# 4 بطیره گفت نبینی سپهر کاسه مثال %~% ز بهر خوردن خون تو جمله تن شکمست
# 5 گر آبروی نه در خاک کوش می‌طلبند %~% چو زلف یار قد عاشقان چرا بخمست
# 6 دلم بغمزه و ابروی او بمکتب عشق %~% امیدوار چو طفلان بنون و القلمست
# 7 ز شام زلف سیه چون نمود طلعت صبح %~% زمانه گفت که ای عاشقان سپیده‌دمست
# 8 مجال نطق ندارم چرا که بیش از پیش %~% میان لاغر او در کنار کم ز کمست
# 9 ز لعل او شکری التماس می‌کردم %~% که مدتی است که جانم مقید المست
# 10 جواب داد که بر هیچ دل منه خواجو %~% که چون میان دهنم را وجود در عدمست
PageV1P158
### || [genre: Gh]
# 1 دوش پیری ز خرابات برون آمد مست %~% دست در دست جوانان و صراحی در دست
# 2 گفت عیبم مکن ای خواجه که ترسا به چه‌ئی %~% توبه من چو سر زلف چلیپا بشکست
# 3 هرکه کرد از در میخانه گشادی حاصل %~% چون تواند دل سودا زده در تقوی بست
# 4 من اگر توبه شکستم مکن انکارم از آنک %~% خود پرستی نکند هر که بود باده پرست
# 5 گر بپیری هدف ناوک خلقی گشتم %~% چه توان کرد که تیر خردم رفت از شست
# 6 مستم آندم که بمیرم بسر خاک برید %~% تا سر از خاک بر آرم به قیامت سرمست
# 7 کس ازین قید بتدبیر نرفتست برون %~% زانکه از چنبر تقدیر نمی‌شاید جست
# 8 مست و مدهوش برندش ز لحد بر عرصات %~% هر که شد همقدح باده گساران الست
# 9 جان فشانان که چو شمع از سر سر برخیزند %~% یکنفس بی می نوشین نتوانند نشست
# 10 همچو ابروی بتان صید کند خاطر خلق %~% آنکه نشکیبدش ازصحبت مستان پیوست
# 11 گر شود بزمگهت عالم بالا خواجو %~% تو مپندار که بالاتر ازین کاری هست
PageV1P159
### || [genre: Gh]
# 1 سحرگه ماه عقرب زلف من مست %~% درآمد همچو شمعی شمع در دست
# 2 دو پیکر عقربش را زهره در برج %~% کمانکش جادوش را تیر در شست
# 3 شبش مه منزل و ماهش قصب پوش %~% سهی سروش بلند و سنبلش پست
# 4 بلالش خازن فردوس جاوید %~% هلالش حاجب خورشید پیوست
# 5 نقاب عنبری از چهره بگشود %~% طناب چنبری بر مشتری بست
# 6 به فندق ضیمرانرا تاب در داد %~% بعشوه گوشه بادام بشکست
# 7 سرشک از آرزوی خاکبوسش %~% روان از منظر چشمم برون جست
# 8 بلابه گفتمش بنشین که خواجو %~% زمانی از تو خالی نیست تا هست
# 9 فغان از جمع چون بنشست برخاست %~% چراغ صبح چون برخاست بنشست
PageV1P160
### || [genre: Gh]
# 1 دیشب درآمد از درم آنماه چهره مست %~% مانند دسته گل و گلدسته‌ئی بدست
# 2 خطش نبات و پسته شکرشکن شکر %~% سروش بلند و سنبل پرتاب و پیچ مست
# 3 زلف سیاه سرکش هندوش داده عرض %~% در چین هزار کافر زنگی بت پرست
# 4 از دیده محو کرد مرا هر چه هست و نیست %~% سودای آن عقیق گهر پوش نیست هست
# 5 در بست راه عقل چو آن بت قبا گشود %~% بگشود کار حسن چو آن مه کمر ببست
# 6 در مشگ می‌فکند بفندق شکنج و تاب %~% وز نار و عشوه گوشه بادام می‌شکست
# 7 پر کرد جامی از می گلگون و درکشید %~% وانگه ببست بند بغلطان و برنشست
# 8 گفتم زکوة لعل درافشان نمی‌دهی %~% یاقوت روح پرور شیرین بدر بخست
# 9 گفتم ز پیش تیر تو خواجو کجا جهد %~% گفتا ز نوک ناوک ما هیچکس نرست
PageV1P161
### || [genre: Gh]
# 1 اگر چه بلبل طبعم هزار دستانست %~% حدیث من گل صد برگ گلشن جانست
# 2 ز بیم چنگل شاهین جان شکار فراق %~% دلم چو مرغ چمن روز و شب در افغانست
# 3 چو تاب زلف عروسان حجله خانه طبع %~% روان خسته‌ام از دست دل پریشانست
# 4 چو از سر قلمم برگذشت آب سیاه %~% سفینه ساز و میندیش ازینکه طوفانست
# 5 کسی که ملکت جم پیش همتش بادست %~% اگر نظر بحقیقت کنی سلیمانست
# 6 دوای دل ز دواخانه محبت جوی %~% که نزد اهل مودت ورای درمانست
# 7 دل خراب من از عشق کی شود خالی %~% چرا که جایگه گنج کنج ویرانست
# 8 چو چشمه خضر ار شعر من روان افزاست %~% عجب مدار که آن عین آن حیوانست
# 9 ورش بمصر چو یوسف عزیز می‌دارند %~% غریب نیست که اورنگ ماه کنعانست
# 10 نه هر که تیغ زبان می‌کشد جهانگیرست %~% نه هر که لاف سخن می‌زند سخندانست
# 11 اگر ز عالم صورت گذشته‌ئی خواجو %~% بگیر ملکت معنی که مملکت آنست
PageV1P162
### || [genre: Gh]
# 1 نظری کن اگرت خاطر درویشانست %~% که جمال تو ز حسن نظر ایشانست
# 2 روی ازین بنده بیچاره درویش متاب %~% زانکه سلطان جهان بنده درویشانست
# 3 پند خویشان نکنم گوش که بی خویشتنم %~% آشنایان غمت را چه غم از خویشانست
# 4 بده آن باده نوشین که ندارم سرخویش %~% کانکه از خویش کند بیخبرم خویش آنست
# 5 حاصل از عمر بجز وصل نکورویان نیست %~% لیکن اندیشه ز تشویش بد اندیشانست
# 6 نکنم ترکش اگر زانکه به تیرم بزند %~% خنک آن صید که قربان جفا کیشانست
# 7 مرهمی بردل خواجو که نهد زانکه طبیب %~% فارغ از درد دل خسته دل ریشانست
PageV1P163
### || [genre: Gh]
# 1 آن جوهر جانست که در گوهر کانست %~% یا می که درو خاصیت جوهر جانست
# 2 یاقوت روان در لب یاقوتی جامست %~% یا چشم قدح چشمه یاقوت روانست
# 3 زین پس من و میخانه که در مذهب عشاق %~% خاک در خمخانه به از خانه خانست
# 4 در جام عقیقین فکن ای لعبت ساقی %~% لعلی که ازو خون جگر در دل کانست
# 5 یک شربت از آن لعل مفرح بمن آور %~% کز فرط حرارت دل من در خفقانست
# 6 ما غافل و آن عمر گرامی شده از دست %~% افسوس ز عمری که بغفلت گذرانست
# 7 هر کش غم آن نادره دور زمان کشت %~% او را چه غم از حادثه دور زمانست
# 8 در روی تو بیرون ز نکوئی صفتی نیست %~% کانست که دلها همه سرگشته آنست
# 9 خواجو سخن یار چه گوئی بر اغیار %~% خاموش که شمع آفت جانش ز زبانست
PageV1P164
### || [genre: Gh]
# 1 دلم با مردم چشمت چنانست %~% که پنداری که خونشان در میانست
# 2 خطت سرنامه عنوان حسنست %~% رخت گلدسته بستان جانست
# 3 شبت مه پوش و ماهت شب نقابست %~% گلت خود روی و رویت گلستانست
# 4 گلستان رخت در دلستانی %~% بهشتی بر سر سرو روانست
# 5 چرا خورشید روز افروز رویت %~% نهان در چین شبگون سایبانست
# 6 کمان داران چشم دلکشت را %~% خدنک غمزه دایم در کمانست
# 7 بساز آخر زمانی با ضعیفان %~% که حسنت فتنه آخر زمانست
# 8 چرا خفتست چشم نیم مستت %~% ز مخموری تو گوئی ناتوانست
# 9 ز زلفت موبمو خواجو نشانداد %~% از آن انفاس او عنبر فشانست
PageV1P165
### || [genre: Gh]
# 1 مرا یاقوت او قوت روانست %~% ولی اشکم چو یاقوت روانست
# 2 رخش ماهست یا خورشید شب پوش %~% خطش طوطیست یا هندوستانست
# 3 صبا از طره‌اش عنبر نسیمست %~% نسیم از سنبلش عنبر فشانست
# 4 میانش یکسر مو در میان نیست %~% ولیکن یک سر مویش دهانست
# 5 شنیدم کان صنم با ما چنان نیست %~% ولیکن چون نظر کردم چنانست
# 6 ز چشمش چشم پوشش چون توان داشت %~% که یکچندست کوهم ناتوانست
# 7 بیا آن آب آتش رنگ در ده %~% که گر خود آتشست آتش نشانست
# 8 بدان ماند که خونش می‌دواند %~% بدینسان کز پیت اشکم روانست
# 9 چو مرغی زیرک آمد جان خواجو %~% که او را دام زلفت آشیانست
PageV1P166
### || [genre: Gh]
# 1 یاقوت روان بخش تو تا قوت روانست %~% چشمم ز غمت چشمه یاقوت روانست
# 2 آن موی میان تو که سازد کمر از موی %~% موئی بمیان آمده یا موی میانست
# 3 در موی میانت سخنی نیست که خود نیست %~% لیکن سخن ار هست در آن پسته دهانست
# 4 تا پشت کمان می‌شکند ابروی شوخت %~% پیوسته ز ابروی تو پشتم چو کمانست
# 5 با ما به شکر خنده درآ زانکه یقینم %~% کز پسته تنگ تو یقینم بگمانست
# 6 گفتند که آن جان جهان با تو چنان نیست %~% گوئی که چنانست که با ما نچنانست
# 7 پنداشت که ما را غم جانست ولیکن %~% ما در غم آنیم که او در غم آنست
# 8 عمری بتمنای رخش می‌گذرانیم %~% در محنت و غم گرچه که دنیا گذرانست
# 9 در کنج صوامع مطلب منزل خواجو %~% کو معتکف کوی خرابات مغانست
PageV1P167
### || [genre: Gh]
# 1 گفتم که چرا صورتت از دیده نهانست %~% گفتا که پری را چکنم رسم چنانست
# 2 گفتم که نقاب از رخ دلخواه برافکن %~% گفتا مگرت آرزوی دیدن جانست
# 3 گفتم همه هیچست امیدم ز کنارت %~% گفتا که ترا نیز مگر میل میانست
# 4 گفتم که جهان بر من دلتنک چه تنگست %~% گفتا که مرا همچو دلت تنک دهانست
# 5 گفتم که بگو تا بدهم جان گرامی %~% گفتا که ترا خود ز جهان نقد همانست
# 6 گفتم که بیا تا که روان بر تو فشانم %~% گفتا که گدا بین که چه فرمانش روانست
# 7 گفتم که چنانم که مپرس از غم عشقت %~% گفتا که مرا با تو ارادت نه چنانست
# 8 گفتم که ره کعبه بمیخانه کدامست %~% گفتا خمش این کوی خرابات مغانست
# 9 گفتم که چو خواجو نبرم جان ز فراقت %~% گفتا برو ای خام هنوزت غم آنست
PageV1P168
### || [genre: Gh]
# 1 روز رخسار تو ماهی روشنست %~% خال هندویت سیاهی روشنست
# 2 منظر چشمم که خلوتگاه تست %~% راستی را جایگاهی روشنست
# 3 گر برویت کرده‌ام تشبیه ماه %~% شرمسارم کاین گناهی روشنست
# 4 مه برخسارت پناه آرد از آنک %~% روی تو پشت و پناهی روشنست
# 5 بت پرستانرا رخ زیبای تو %~% روز محشر عذر خواهی روشنست
# 6 موی و رویت روز و شب در چشم ماست %~% زانکه گه تاریک و گاهی روشنست
# 7 گر کنم دعوی که اشکم گوهرست %~% چشم من بر این گواهی روشنست
# 8 می‌پزد سودای دربانی تو %~% خسرو انجم که شاهی روشنست
# 9 یوسف مصر مرا چاه زنخ %~% گر چه دلگیرست چاهی روشنست
# 10 ذره‌ئی خواجو قدم بیرون منه %~% از ره مهرش که راهی روشنست
PageV1P169
### || [genre: Gh]
# 1 بوقت صبح می روشن آفتاب منست %~% بتیره شب در میخانه جای خواب منست
# 2 اگر شراب نباشد چه غم که وقت صبوح %~% دو چشم اشک فشان ساغر شراب منست
# 3 وگر کباب نیابم تفاوتی نکند %~% بحکم آنکه دل خونچکان کباب منست
# 4 براه بادیه‌ای ساربان چه جوئی آب %~% که منزلت همه در دیده پر آب منست
# 5 مرا مگوی که برگرد وترک ترکان گیر %~% که گر چه راه خطا می‌روم صواب منست
# 6 چگونه در تو رسم تا ز خود برون نروم %~% چرا که هستی من در میان حجاب منست
# 7 بیا که بی تو رسم تا زخود برون نروم %~% چرا که هستی من در میان حجاب منست
# 8 بیا که بی تو ملولم ز زندگانی خویش %~% که در فراق رخت زندگی عذاب منست
# 9 تو گنج لطفی و دانم کزین بتنگ آئی %~% که روز و شب وطنت در دل خراب منست
# 10 خروش و ناله خواجو و بانگ بلبل مست %~% نوای باربد و نغمه رباب منست
PageV1P170
### || [genre: Gh]
# 1 سحاب سیل فشان چشم رودبار منست %~% سموم صاعقه سوز آه پرشرار منست
# 2 غم ار چه خون دلم می‌خورد مضایقه نیست %~% که اوست در همه حالی که غمگسار منست
# 3 هلال اگر چه به ابروی یار می‌ماند %~% ولی نمونه‌ئی از این تن نزار منست
# 4 چو اختیار من از کاینات صحبت تست %~% گمان مبر که جدائی باختیار منست
# 5 خیال لعل تو هر جا که می‌کنم منزل %~% مقیم حجره چشم گهر نگار منست
# 6 کنار چون کنم از آب دیده گوهر شب %~% برزوی تو تا روز در کنار منست
# 7 مرا ز دیده می‌فکن که آبروی محیط %~% ز فیض مردمک چشم در نثار منست
# 8 فرونشان بنم جام گرد هستی من %~% اگر غبار حریفان ز رهگذر منست
# 9 طمع مدار که خواجو ز یار برگردد %~% که از حیات ملول آمدن نه کار منست
PageV1P171
### || [genre: Gh]
# 1 گل بستان خرد لفظ دلارای منست %~% بلبل باغ سخن منطق گویای منست
# 2 منم آن طوطی خوش نغمه که هنگام سخن %~% طوطیانرا شکر از لفظ شکر خای منست
# 3 بلبل آوای گلستان فلک را همه شب %~% گوش بر زمزمه نغمه و آوای منست
# 4 پیش طبعم که ازو لؤلؤ لالا خیزد %~% نام لؤلؤ نتوان برد که لالای منست
# 5 سخنم زاده جانست و گهر زاده کان %~% بلکه دریا خجل از طبع گهر زای منست
# 6 الف قامتم ارزانکه بصورت نونست %~% کاف و نون نکته ئی از حرف معمای منست
# 7 سخنم سحر حلالست ولی گاه سخن %~% خجلت بابلیان از ید بیضای منست
# 8 گر چه در عالم خاکست مقامم لیکن %~% برتر از چرخ برین منزل و ماوای منست
# 9 چشمه آب حیاتی که خضر تشنه اوست %~% کمترین قطره‌ئی از طبع چو دریای منست
# 10 گر چه آن ترک ختا هندوی خویشم خواند %~% ترک مه روی فلک هندوی کرای منست
# 11 دولت صدر جهان باد که از دولت او %~% برتر از صدرنشینان جهان جای منست
# 12 چکنم ساغر صهبا که چو خواجو بصبوح %~% قدح دیده من ساغر صهبای منست
PageV1P172
### || [genre: Gh]
# 1 زلف لیلی صفتت دام دل مجنونست %~% عقل بر دانه خال سیهت مفتونست
# 2 تا خیال لب و دندان تو در چشم منست %~% مردم چشم من از لعل و گهر قارونست
# 3 پیش لؤلؤی سرشکم ز حیا آب شود %~% در ناسفته که در جوف صدف مکنونست
# 4 عاقل آنست که منکر نشود مجنون را %~% کانکه نظاره لیلی نکند مجنونست
# 5 خون شد از رشک خطت نافه آهوی ختا %~% گر چه در اصل طبیعت چو ببینی خونست
# 6 عقل را کنه جمالت متصور نشود %~% زانکه حسن تو ز ادراک خرد بیرونست
# 7 می پرستان اگر از جام صبوحی مستند %~% مستی ما همه زان چشم خوش می‌گونست
# 8 تا جدا مانده‌ام از روی تو هرگز گفتی %~% کان جگر خسته دل سوخته حالش چونست
# 9 رحمتی کن که ز شور شکرت خواجو را %~% سینه آتشکده و دیده ز غم جیحونست
PageV1P173
### || [genre: Gh]
# 1 آن ترک پریچهره مگر لعبت چینست %~% یا ماه شب چارده بر روی زمینست
# 2 در ابر سیه شعشه بدر منیرست %~% یا در شکن کاکل او نور جبینست
# 3 آن ماه تمامست که برگوشه بامست %~% یا شاه سپهرست که بر چرخ برینست
# 4 گویند که زیباست بغایت مه نخشب %~% لیکن نتوان گفت که زیباتر از اینست
# 5 آن لعل گهر پوش مگر چشمه نوشست %~% یا درج عقیقست که بر در ثمینست
# 6 هر چند نمک چون شکرت شور جهانیست %~% لیکن لب لعلت نمکی بس شکرینست
# 7 این نکهت مشکین نفس باد بهارست %~% یا چین سر زلف تو یا نافه چینست
# 8 بالای بلندت که ازو کارتو بالاست %~% بالاش نگویم که بلای دل و دینست
# 9 خواجو اگرش تیغ زنی روی نپیچد %~% زیرا که تو سلطانی و او ملک یمینست
PageV1P174
### || [genre: Gh]
# 1 آن حور ماه چهره که رضوان غلام اوست %~% جنت فراز سرو قیامت قیام اوست
# 2 گر زانکه مشک ناب ز چین می‌شود پدید %~% صد چین در آن دو سلسله مشک‌فام اوست
# 3 مقبل کسی کش او بغلامی کند قبول %~% ای من غلام دولت آنکو غلام اوست
# 4 عامی چو من بحضرت سلطان کجا رسد %~% لیکن امید بنده بانعام عام اوست
# 5 پروانه گر چو شمع بسوزد عجب مدار %~% کان سوختن ز پختن سودای خام اوست
# 6 مشتاق را بکعبه عبادت حلال نیست %~% الا بکوی دوست که بیت الحرام اوست
# 7 وحشی ببوی دانه بدام اوفتد ولیک %~% خرم دلی که دانه خال تو دام اوست
# 8 هر کو کند بماه تمامت مشابهت %~% این روشنست کز نظر ناتمام اوست
# 9 خواجو بترک نام نکو گفت و ننگ داشت %~% از ننگ و نام اگر چه که ننگم ز نام اوست
PageV1P175
### || [genre: Gh]
# 1 گر سردر آورد سرم آنجا که پای اوست %~% ور سر کشد تنعم من در جفای اوست
# 2 گر می‌برد ببندگی و می‌کشد ببند %~% آنست رای اهل مودت که رای اوست
# 3 هر چند دورم از رخ او همچو چشم بد %~% پیوسته حرز بازوی جانم دعای اوست
# 4 هیچم بدست نیست که در پایش افکنم %~% الا سری که پیشکش خاک پای اوست
# 5 گر مدعای کشته شاهد شهادتست %~% دعوی چه حاجتست که شاهد گوای اوست
# 6 از هر چه بر صحایف عالم مصورست %~% حیرت در آن شمایل حیرت فزای اوست
# 7 تا دیده دیده است رخ دلربای او %~% دل در بلای دیده و جان در بلای اوست
# 8 در هر زبان که می‌شنوم گفتگوی ماست %~% در هر طرف که می‌شنوم ماجرای اوست
# 9 خواجو کسی که مالک ملک قناعتست %~% شاه جهان بعالم معنی گدای اوست
PageV1P176
### || [genre: Gh]
# 1 من بقول دشمنان هرگز نگیرم ترک دوست %~% کز نکورویان اگر بد در وجود آید نکوست
# 2 گر عرب را گفتگوئی هست با ما در میان %~% حال لیلی گو که مجنون همچنان در جستجوست
# 3 چون عروس بوستان از چهره بگشاید نقاب %~% بلبل ار وصف گل سوری نگوید هرزه گوست
# 4 گر چه جانان دوست دارد دشمنی با دوستان %~% دشمن جان خودست آنکس که برگردد ز دوست
# 5 همچو گوی ارزانکه سرگردان چوگان گشته‌ئی %~% سر بنه چون در سر چوگان هوای زخم گوست
# 6 کاشگی از خاک کویش من غباری بودمی %~% کانکه او را آبروئی هست پیشش خاک کوست
# 7 چشمه جانبخش خضرست آن که آبش جانفرانست %~% روضه بستان خلدست این که بادش مشکبوست
# 8 چون صبا حال پریشانی زلفت شرح داد %~% هیچ می‌دانی کز آنساعت دلم در بند اوست
# 9 با تو خواجو را برون از عشق چیزی دیگرست %~% ورنه در هر گوشه ماهی سرو قد لاله روست
PageV1P177
### || [genre: Gh]
# 1 عنبرست آن دام دل یا زلف عنبرسای دوست %~% شکرست آن کام جان یا لعل شکرخای دوست
# 2 پرتو مهرست یا مهر رخ زیبای یار %~% قامت سروست یا سرو قد رعنای دوست
# 3 آیت حسنست یا توقیع ملک دلبری %~% یا بخون ما خطی یا خط مشک آسای دوست
# 4 عکس پروینست یا قندیل مه یا شمع مهر %~% یا چراغ زهره یا روی جهان آرای دوست
# 5 مار ضحاکست یا شب یا طناب چنبری %~% یا نقاب عنبری یا جعد مه فرسای دوست
# 6 چشمه نوشست یا کان نمک یا جام می %~% یا زلال خضر یا مرجان جان افزای دوست
# 7 آهوی مستست یا جزع یمن یا عین سحر %~% یا فریب عقل و دین یا نرگس شهلای دوست
# 8 شاخ شمشادست یا سرو سهی یا نارون %~% یا صنوبر یا بلای خلق یا بالای دوست
# 9 قامت خواجوست یا قوس قزح یا برج قوس %~% یا هلال عید یا ابروی چون طغرای دوست
# 10 بزم دستورست یا بتخانه چین یا چمن %~% یا ارم یا جنت فردوس یا ماوای دوست
PageV1P178
### || [genre: Gh]
# 1 ای فدای قامتت هر سرو بستانی که هست %~% در حیا از چشم من هر ابر نیسانی که هست
# 2 باز داده خط بخون وز شرمساری گشته آب %~% جام یاقوت ترا هر راح ریحانی که هست
# 3 نرگس سرمست مخمور تو بیمارست از آن %~% سر در افکندست زلفت از پریشانی که هست
# 4 خاتم لعل ترا چون شد مسخر ملک جم %~% صید زلفت گشت هر دیو سلیمانی که هست
# 5 راستی را بنده شمشاد بالای توام %~% ورنه من آزادم از هر سرو بستانی که هست
# 6 لشکر عشق توام تا خیمه زد در ملک دل %~% کس درو منزل نمی‌سازد ز ویرانی که هست
# 7 چون شود یاقوت لؤلؤ پرورت گوهرفشان %~% آب گردد از حیا هر گوهر کانی که هست
# 8 هندوی آتش پرست کافر زلفت مقیم %~% خون خلقی می‌خورد از نا مسلمانی که هست
# 9 در دلت مهر از چه رو جویم چو می‌دانم که چیست %~% بنده را بیدل چرا گوئی چو می‌دانی که هست
# 10 ناشنیده از کمال حسن لیلی شمه‌ئی %~% عیب مجنون می‌کند دانا ز نادانی که هست
# 11 چشم خواجو چون شود دور از رخت گوهرفشان %~% اوفتد خون در دل هر لعل رمانی که هست
# 12 روح را در حالت آرد چون شود دستانسرای %~% بلبل بستان طبعش از خوش الحانی که هست
PageV1P179
### || [genre: Gh]
# 1 ایکه از دفتر حسنت مه تابان بابیست %~% آتش روی تو در عین لطافت آبیست
# 2 نیست در دور خطت دور تسلسل باطل %~% که خط سبز تو از دور تسلسل بابیست
# 3 تا شد ابروی کژت فتنه هر گوشه نشین %~% ای بسا فتنه که در گوشه هر محرابیست
# 4 زلف هندوی توام دوش بخواب آمده بود %~% بس پریشانم ازین رانک پریشان خوابیست
# 5 پرتو روی چو ماه تودر آن زلف سیاه %~% راستی را چه شب تیره و خوش مهتابیست
# 6 آنک گوید که عناب نشاند خون را %~% بی تو هر قطره‌ئی از خون دلم عنابیست
# 7 آفتابیست که از اوج شرف می‌تابد %~% یا بت ماست که در هر خم زلفش تابیست
# 8 من ازین در نروم زانکه بهر باب که هست %~% پیش خواجو درش از روضه رضوان بابیست
PageV1P180
### || [genre: Gh]
# 1 از روضه نعیم جمالش روایتیست %~% و آشوب چین زلف تو در هر ولایتیست
# 2 گویند بر رخ تو جنایت بود نظر %~% لیکن نظر بغیر تو کردن جنایتیست
# 3 فرهاد را چو از لب شیرین گزیر نیست %~% در گوش او ملامت دشمن حکایتیست
# 4 گفتم که چیست آنخط مشکین برآفتاب %~% گفتا بسان روی من از حسن آیتیست
# 5 ارباب عقل گر چه نظر نهی کرده‌اند %~% لیکن ز جان صبور شدن تا بغایتیست
# 6 آمد کنون بدایت عمرم بمنتها %~% لیکن گمان مبر که غمش را نهایتیست
# 7 گفتم مرا بکشت غمت گفت زینهار %~% خواجو خموش باش که این خود عنایتیست
# 8 در تنگنای حبس جدائی توقعم %~% از آستان حضرتعالی حمایتیست
PageV1P181
### || [genre: Gh]
# 1 ای پیک صبا حال پری چهره ما چیست %~% وی مرغ سلیمان خبر آخر ز سبا چیست
# 2 در سلسله زلف سراسیمه لیلی %~% حال دل مجنون پراکنده ما چیست
# 3 برخاک رهش سر بنهادیم ولیکن %~% سلطان خبرش نیست که احوال گدا چیست
# 4 با آنکه طبیب دل ریشست بگوئید %~% کز درد بمردیم بفرما که دوا چیست
# 5 گر زانکه نرنجیده‌ئی از ما بخطائی %~% چین در خم ابروی تو ای ترک ختا چیست
# 6 چون دل ز پیت رفت و خطا کرد سزا یافت %~% دزدیده اگر دیده ترا دید سزا چیست
# 7 گر تیغ زنی ور بنوازی بمرادت %~% دادیم رضا تا پس ازین حکم قضا چیست
# 8 دی نرگست از عربده می‌گفت که خواجو %~% کام دل یکتای تو ز آن زلف دوتا چیست
# 9 در حضرت سلطان چمن چون همه بادست %~% چندین همه آمد شدن پیک صبا چیست
PageV1P182
### || [genre: Gh]
# 1 ز زلفش نافه تاتار تاریست %~% که هر تار از سر زلفش تتاریست
# 2 ز شامش صد شکن بر زنگبارست %~% ولی هر چین ز شامش زنگباریست
# 3 از آن دردانه تا من بر کنارم %~% کنارم روز و شب دریا کناریست
# 4 مروساقی که بی آن لعل میگون %~% قدح نوشیدنم امشب خماریست
# 5 کسی کز خاک کوی دوست ببرید %~% برو زو در گذر کو خاکساریست
# 6 رسن بازی کنم با سنبلت لیک %~% پریشانم که بس آشفته کاریست
# 7 قوی جعدت پریشانست و درتاب %~% ز ریحان خطت گوئی غباریست
# 8 هرآنکو برک گلبرک تو دارد %~% به چشمش هر گلی مانند خاریست
# 9 گهی کز خاک خواجو بردمد خار %~% یقین میدان که بازش خار خاریست
PageV1P183
### || [genre: Gh]
# 1 برسر کوی عشق بازاریست %~% که رخی همچو زر بدیناریست
# 2 دل پرخون بسی بدست آید %~% زانکه قصاب کوچه دلداریست
# 3 نخرد هیچکس دلی بجوی %~% بنگر ای خواجه کاین چه بازاریست
# 4 برسر چار سوی خطه عشق %~% رو بهر سو که آوری داریست
# 5 سر که هست از برای پای انداز %~% بر سر دوش عاشقان باریست
# 6 یوسف مصر را بجان عزیز %~% بر سر هر رهی خریداریست
# 7 زلف را گر سرت نهد بر پای %~% برمکش زانکه اوسیه کاریست
# 8 غمزه را پند ده که غمازیست %~% طره را بند نه که طراریست
# 9 آنکه خواجو ازو پریشانست %~% زلف آشفته کار عیاریست
PageV1P184
### || [genre: Gh]
# 1 ترا که طره مشکین و خط زنگاریست %~% چه غم ز چهره زرد و سرشک گلناریست
# 2 فغان ز مردم چشمت که خون جانم ریخت %~% چه مردمیست که در عین مردم آزاریست
# 3 از آن دو چشم توانای ناتوان عجبست %~% که خون خسته دلانش غذای بیماریست
# 4 بیا که در غم هجر تو کار دیده من %~% ز شوق لعل روان برقدت گهرباریست
# 5 ندانم این نفس روح بخش جان پرور %~% نسیم زلف تو یا بوی مشک تاتاریست
# 6 شنیده‌ام که ز زر کارها چو زر گردد %~% مرا چو زر نبود چاره ناله و زاریست
# 7 به حضرتی که شهانرا مجال گفتن نیست %~% چه جای زاری سرگشتگان بازاریست
# 8 مده بدست سر زلف دوست خواجو دل %~% که کار سنبل هندوی او سیه کاریست
# 9 چنین که طره او را شکسته می‌بینی %~% بزیر هر سرمویش هزار طراریست
PageV1P185
### || [genre: Gh]
# 1 جان من جان مرا چون ضرر از بیماریست %~% نظری کن که بجانم خطر از بیماریست
# 2 حال من نرگس بیمار تو داند زآنروی %~% که در او همچو دل من اثر از بیماریست
# 3 هرطبیبی که علاج دل بیمار کند %~% تو مپندار که او را خبر از بیماریست
# 4 تا جدا مانده‌ام از روی تو ای سیمین بر %~% رنگ روی من بیدل چو زر از بیماریست
# 5 چه شود گر به عیادت قدمی رنجه کنی %~% که فغانم همه شب تا سحر از بیماریست
# 6 من پرستار دو چشم خوش بیمار توام %~% گرچه بیمار پرستی بتر از بیماریست
# 7 تا دلم فتنه آن نرگس بیمار تو شد %~% بر من این واقعه نوعی دگر از بیماریست
# 8 چشم بیمار تو پیوسته چو در چشم منست %~% دل پر درد مرا ناگزر از بیماریست
# 9 ایکه از چشم تو در هر طرفی بیماریست %~% قامتم چون سر زلفت مگر از بیماریست
# 10 عیب خواجو نتوان کردن اگر بیمارست %~% هر کسی را که تو بینی گذر از بیماریست
# 11 همه بیماری او روز و شب از نرگس تست %~% ورنه پیوسته مر او را حذر از بیماریست
PageV1P186
### || [genre: Gh]
# 1 نفسی همدم ما باش که عالم نفسیست %~% کان کسی نیست که هرلحظه دلش پیش کسیست
# 2 تو کجا صید من سوخته خرمن باشی %~% که شنیدست عقابی که شکار مگسیست
# 3 نه من دلشده دارم هوس رویت و بس %~% هر کرا هست سری در سر او هم هوسیست
# 4 از دل ما نشود یاد تو خالی نفسی %~% حاصل از عمر گرانمایه ما خود نفسیست
# 5 تو نه آنی که شوی یک نفس از چشمم دور %~% کانکه او هر نفسی بر سر آبیست خسیست
# 6 دمبدم محترز از سیل سرشکم می‌باش %~% زانکه هر قطره‌ئی از چشمه چشمم ارسیست
# 7 چون گرفتار توام دام دگر حاجت نیست %~% چه روی در پی مرغی که اسیر قفسیست
# 8 بت محمول مرا خواب ندانم چون برد %~% زانکه در هر طرفش ناله و بانگ جرسیست
# 9 کمترین بنده درگاه تو گفتم خواجوست %~% گفت گو بگذر از این در که مرا بنده یکیست
PageV1P187
### || [genre: Gh]
# 1 غره ما جز آن عارض شهرآرا نیست %~% شاخ شمشاد چو آن قامت سروآسا نیست
# 2 روج بخشست نسیم نفس باد بهار %~% لیک چون نکهت انفاس تو روح‌افزا نیست
# 3 باغ و صحرا اگر از روضه رضوان بابیست %~% بی تو ما ار هوس باغ و سر صحرا نیست
# 4 در چمن سرو سرافراز که کارش بالاست %~% سرفرازست ولی چون تو سهی بالا نیست
# 5 گرچه دانم که تو داری دل ریشم یارا %~% با تو چون فاش بگویم که مرا یارانیست
# 6 بر وچودم به خیال سرزلف سیهت %~% نیست موئی که درو حلقه‌ئی از سودانیست
# 7 امشب از دست مده وقت و ز فردا بگذر %~% که شب تیره سودازده را فردا نیست
# 8 چند گوئی که ز گیسوی بتان دست بدار %~% که ترا قصه درازست و مرا پروا نیست
# 9 مدتی شد که ز دل نام و نشان نشنیدم %~% زانکه عمریست کزو نام و نشان پیدا نیست
# 10 زشت خوئی نپسندند ز ارباب جمال %~% کانکه زیباست ازو عادت بد زیبا نیست
# 11 تا شدی حلقه بگوش لب لعلش خواجو %~% کیست کو لؤلؤی الفاظ ترا لالا نیست
PageV1P188
### || [genre: Gh]
# 1 نشان بی نشانان بی نشانیست %~% زبان بی زبانان بی زبانیست
# 2 دوای دردمندان دردمندیست %~% سزای مهربانان مهربانیست
# 3 ورای پاسبانی پادشاهیست %~% بجای پادشاهی پاسبانیست
# 4 چو جانان سرگران باشد بپایش %~% سبک جان در نیفشاندن گرانیست
# 5 خوش آن آهوی شیرافکن که دایم %~% توانائی او در ناتوانیست
# 6 مگر پیروزه خط تو خضرست %~% که لعلت عین آب زندگانیست
# 7 بلی صورت بود عنوان معنی %~% نه اینصورت که سر تا سر معانیست
# 8 سحر فریاد شب خیزان درین راه %~% تو پنداری درای کاروانیست
# 9 خط زرنگاریت بر صفحه ماه %~% سوادی از مثال آسمانیست
# 10 مغان زنده دلرا خوان که در دیر %~% مراد از زندخوانی زنده خوانیست
# 11 چو خواجو آستین برعالم افشان %~% که شرط رهروان دامن فشانیست
PageV1P189
### || [genre: Gh]
# 1 بتی که طره او مجمع پریشانیست %~% لب شکر شکنش گوهر بدخشانیست
# 2 به عکس روی چو مه قبله مسیحائیست %~% به کفر زلف سیه فتنه مسلمانیست
# 3 مرا که ناوک مژگانش از جگر بگذشت %~% عجب مدار که اشکم چو لعل پیکانیست
# 4 خطی که مردم چشمم نبشته است چو آب %~% محققست که او ابن مقله ثانیست
# 5 دل شکسته که مجذوب سالکش خوانند %~% ز کفر زلف بتان در حجاب ظلمانیست
# 6 نظر بعین طبیعت مکن که از خوبان %~% مراد اهل نظر اتصال روحانیست
# 7 پری رخا چکنم گر نخوانمت شب و روز %~% چرا که چاره دیوانگان پری خوانیست
# 8 بیا که جان عزیزم فدای لعل لبت %~% که با لب تو دلم را محبتی جانیست
# 9 تو شاه کشور حسنی و حاجبت ابرو %~% ولی خموش که بس حاجبی به پیشانیست
# 10 چنین که می‌کند از قامت تو آزادی %~% کمینه بنده قد تو سرو بستانیست
# 11 مپوش چهره که از طلعت تو خواجو را %~% غرض مطالعه سر صنع یزدانیست
PageV1P190
### || [genre: Gh]
# 1 زلف هندوی تو در تابست و ما را تاب نیست %~% چشم جادوی تو در خوابست و ما را خواب نیست
# 2 با لبت گر باده لاف جانفزائی می‌زند %~% پیش ما روشن شد این ساعت که او را آب نیست
# 3 نرگست در طاق ابرو از چه خفتد بی خبر %~% زانکه جای خواب مستان گوشه محراب نیست
# 4 ساکن کوی خرابات مغان خواهم شدن %~% کز در مسجد مرا امید فتح الباب نیست
# 5 خاک ره بر من شرف دارد اگر مست و خراب %~% بر درمیخانه خفتن خوشتر از سنجاب نیست
# 6 پیش رویش ز آتش دل سوختم پروانه وار %~% زانکه شمعی چون رخش در مجلس اصحاب نیست
# 7 گفتمش کاخر دل گمگشته‌ام را باز ده %~% گفت باری این بضاعت در جهان نایاب نیست
# 8 روضه رضوان بدان صورت که وصفش خوانده‌ئی %~% چون بمعنی بنگری جز منزل احباب نیست
# 9 ایکه خواجو را ز تاب آتش غم سوختی %~% این همه آتش چه افروزی که او را تاب نیست
PageV1P191
### || [genre: Gh]
# 1 بدایت غم عشاق را نهایت نیست %~% نهایت ره مشتاقرا بدایت نیست
# 2 سخن بگوی که پیش لب شکر بارت %~% حدیث شکر شیرین بجز حکایت نیست
# 3 بسی شکایتم از فرقت تو در جانست %~% وگرنه از غم عشقت مرا شکایت نیست
# 4 گرم بتیغ جفا می‌کشی حیات منست %~% چرا که قصد حبیبان بجز عنایت نیست
# 5 چنین شنیده‌ام از راویان آیت عشق %~% که در قرائت دلدادگان روایت نیست
# 6 کدام رند خرابات دیده‌ئی کو را %~% هزار زاهد صد ساله در حمایت نیست
# 7 مباش منکر احوال عاشقان خواجو %~% که قطع بادیه عشق بی هدایت نیست
PageV1P192
### || [genre: Gh]
# 1 هیچ روئی نیست کز چرخ سیه رو زرد نیست %~% کار هیچ آزاده‌ئی زین آسیا برگرد نیست
# 2 در جهان مردی نمی‌بینم که از دردی جداست %~% یک طربناکست برگردون و آنهم مرد نیست
# 3 گر نه بوی دوستان آرد نسیم بوستان %~% باد پندارش که آخر گنج باد آورد نیست
# 4 سرد باشد هر که او بی مهرروئی دم زند %~% چون دم مهر از دل گرمست از آنرو سرد نیست
# 5 درد دل را گفتم از وصلش دوا سازم ولیک %~% دردمندان محبت را دوا جز درد نیست
# 6 بی فروغ طلعتش گو مه ز مشرق بر میا %~% کامشبم پروای آن تنها رو شبگرد نیست
# 7 چون غبار هستیم بنشست گفتم روشنست %~% کز من خاکی کنون برهیچ خاطر گرد نیست
# 8 کی گمان بردم که هر چند از جهان خون می‌خورم %~% در جهان کس نیست کو خون منش در خورد نیست
# 9 تا نپنداری که خواجو با رخ زردست و بس %~% هیچ روئی نیست کز چرخ سیه رو زرد نیست
PageV1P193
### || [genre: Gh]
# 1 کو دل که او بدام غمت پای بند نیست %~% صیدی بدست کن که سرش در کمند نیست
# 2 با دلبری سمتگر و سرکش فتاده‌ام %~% کو را خبر ز حال من مستمند نیست
# 3 پر می‌زند ز شوق لبش مرغ جان من %~% عیب مگس مکن که شکیبش ز قند نیست
# 4 گویند صبر در مرض عشق نافعست %~% باری درین هوا که منم سودمند نیست
# 5 گر بند می‌نهی و گرم پند می‌دهی %~% هستم سزای بند ولی جای پند نیست
# 6 هر کس که سرو گفت قدت را براستی %~% او را معینست که همت بلند نیست
# 7 تا بسته شد ز عشق تو بر دل طریق عقل %~% در شهر کو کسی که کنون شهر بند نیست
# 8 گر رد کنی مرا نکند هیچکس قبول %~% زیرا که ناپسند تو کس را پسند نیست
# 9 خواجو مگر بزخم فراقت شود قتیل %~% ورنی ز ضرب تیغ تو او را گزند نیست
PageV1P194
### || [genre: Gh]
# 1 هیچکس نیست که منظور مرا ناظر نیست %~% گر چه بر منظرش ادارک نظر قادر نیست
# 2 ایکه از ذکر بمذکور نمی‌پردازی %~% حاصل از ذکر زبان چیست چو دل ذاکر نیست
# 3 نسبت ما مکن ای زاهد نادان به فجور %~% زانکه سرمست می عشق بتان فاجر نیست
# 4 گر چه خلقی شده‌اند از غم لیلی مجنون %~% هیچکس برصفت قیس بنی عامر نیست
# 5 هر دل خسته که او صدرنشین غم تست %~% غمش از وارد و اندیشه‌اش از صادر نیست
# 6 زآتش عشق تو آن سوز که در باطن ماست %~% ظاهر آنست که بر اهل خرد ظاهر نیست
# 7 گر ز سودای تو ای نادره دور زمان %~% خبر از دور زمانم نبود نادر نیست
# 8 چون توانم که بپایان برم این دفتر ازآنک %~% قصه عشق من و حسن ترا آخر نیست
# 9 من بغیرتو اگر کافرم انکار مکن %~% کانکه دین در سر آن کار کند کافر نیست
# 10 به صبوری نتوان جستن ازین درد خلاص %~% زانکه نافع نبود صبر چو دل صابر نیست
# 11 ای عزیزان اگر آن یوسف کنعانی ماست %~% هر که او را به دو عالم بخرد خاسر نیست
# 12 قاصرست از خرد آنکس متصور باشد %~% که ز اوصاف تو ادراک خرد قاصر نیست
# 13 گر چه خواجو ز تو یک لحظه نگردد غائب %~% آندمم با تو حضورست که او حاضر نیست
# 14 نه من دلشده دارم سر پیوندت و بس %~% کیست آنکش سر پیوند تو در خاطر نیست
PageV1P195
### || [genre: Gh]
# 1 عشق سلطانیست کو را حاجت دستور نیست %~% طائران عشق را پرواز گه جز طور نیست
# 2 کس نمی‌بینم که مست عشق را پندی دهد %~% زانکه کس در دور چشم مست او مستور نیست
# 3 دور شو کز شمع عشق آتش بنزدیکان رسد %~% وانکه او نزدیک باشد گر بسوزد دور نیست
# 4 من به مهر دل به پایان می‌رسانم روز را %~% زانکه بی آتش درون تیره‌ام را نور نیست
# 5 ملک دل را تا بکی بینم چنین ویران ولیک %~% تا نمی‌گردد خراب آن مملکت معمور نیست
# 6 بزم بی شاهد نمی‌خواهم که پیش اهل دل %~% دوزخی باشد هر آن جنت که در وی حور نیست
# 7 رهروان عشق را جز دل نمی‌شاید دلیل %~% وانکه این ره نسپرد نزد خرد معذور نیست
# 8 تا نپنداری که ما با او نظر داریم و بس %~% هیچ ناظر را نمی‌بینم که او منظور نیست
# 9 چشم میگونش نگر سرمست و خواجو در خمار %~% شوخ چشم آن مست کورا رحم بر مخمور نیست
PageV1P196
### || [genre: Gh]
# 1 اینجا نماز زنده‌دلان جز نیاز نیست %~% وآنرا که در نیاز نبینی نماز نیست
# 2 مشتاق را بقطع منازل چه حاجتست %~% کاین ره بپای اهل طریقت دراز نیست
# 3 رهبانت ار بدیر مغان راه می‌دهد %~% آنجا مقام کن که در کعبه باز نیست
# 4 گر زانکه راه سوختگان می‌زنی رواست %~% چیزی بگو بسوز که حاجت بساز نیست
# 5 بازار قتل ما که چو نیکو نظر کنی %~% صیاد صعوه جز نظر شاهباز نیست
# 6 دردیکشان جام فنا را ز بی نیاز %~% جز نیستی بهیچ عطائی نیاز نیست
# 7 محمود را رسد که زند کوس سلطنت %~% کز سلطنت مراد دلش جز ایاز نیست
# 8 عشق مجاز در ره معنی حقیقتست %~% عشق ار چه پیش اهل حقیقت مجاز نیست
# 9 آن یار نازنین اگرت تیغ می‌زند %~% خواجو متاب روی که حاجت بناز نیست
PageV1P197
### || [genre: Gh]
# 1 مرغ جانرا هر دو عالم آشیانی بیش نیست %~% حاصلم زین قرص زرین نیم نانی بیش نیست
# 2 از نعیم روضه رضوان غرض دانی که چیست %~% وصل جانان ورنه جنت بوستانی بیش نیست
# 3 گفتم از خاک درش سر بر ندارم بنده‌وار %~% باز می‌گویم سری بر آستانی بیش نیست
# 4 آنچنان در عالم وحدت نشان گم کرده‌ام %~% کز وجودم اینکه می‌بینی نشانی بیش نیست
# 5 چند گویم هر نفس کاهم ز گردون درگذشت %~% کاسمان از آتش آهم دخانی بیش نیست
# 6 در غمش چون دانه نارست آب چشم من %~% وز لبش کام روانم ناردانی بیش نیست
# 7 گفتمش چشمت بمستی خون جانم ریخت گفت %~% گر چه خونخوارست آخر ناتوانی بیش نیست
# 8 گر بجان قانع شود در پایش افشانم روان %~% کانچه در دستست حالی نیم جانی بیش نیست
# 9 یک زمان خواجو حضور دوستان فرصت شمار %~% زانکه از دور زمان فرصت زمانی بیش نیست
PageV1P198
### || [genre: Gh]
# 1 روضه خلد برین بستانسرائی بیش نیست %~% طوطی خوش خوان جان دستانسرائی بیش نیست
# 2 گنبد گردنده پیروزه یعنی آسمان %~% در جهان آفرینش آسیائی بیش نیست
# 3 بگذر از کیوان که آن هندوی پیر سالخورد %~% با علو قدر وتمکین بز بهائی بیش نیست
# 4 قاضی دیوان اعلی را که خوانی مشتری %~% در حقیقت چون ببینی پارسائی بیش نیست
# 5 صفدر خیل کواکب گر چه ترکی پردلست %~% نام آخر خونی مبر کو بد لقائی بیش نیست
# 6 قیصر قصر ز برجد را که شاه انجمست %~% گر بدانی روشن او هم بی‌حیائی بیش نیست
# 7 مطرب بربط نواز مجلس سیارگان %~% در گلستان فلک بلبل نوائی بیش نیست
# 8 اصف ثانی چرا خوانی دبیر چرخ را %~% زانکه او در کوی دانش کدخدائی بیش نیست
# 9 شهره شهرست مه در راه‌پیمائی ولیک %~% بر سر میدان قدرت بادپائی بیش نیست
# 10 حاجت از حق جوی خواجو زانکه ملک هردو کون %~% با وجود جود او حاجت روائی بیش نیست
PageV1P199
### || [genre: Gh]
# 1 حذر کن ز یاری که یاریش نیست %~% بشودست از آنکو نگاریش نیست
# 2 چه ذوقش بود بلبل ار در چمن %~% گلی دارد و گلعذاریش نیست
# 3 خرد راستی را نهالی خوشست %~% ولیکن بجز صبر باریش نیست
# 4 مبر نام مستی که شرب مدام %~% بود کار آنکس که کاریش نیست
# 5 مده دل بدنیا که در باغ عمر %~% گلی کس نبیند که خاریش نیست
# 6 نیابی بجز باده نیستی %~% شرابی که رنج خماریش نیست
# 7 مرا رحمت آید بر آنکو چو من %~% غمی دارد و غمگساریش نیست
# 8 بدینسان که کافور او در خطت %~% عجب گر زعنبرغباریش نیست
# 9 به بازار او نقد قلبم درست %~% روانست لیکن عیاریش نیست
# 10 کجا اوفتم زین میان بر کنار %~% که بحر مودت کناریش نیست
# 11 اگر زانکه خواجو بری شد ز خویش %~% چه شد حسرت خویش باریش نیست
PageV1P200
### || [genre: Gh]
# 1 ورطه پر خطر عشق ترا ساحل نیست %~% راه پر آفت سودای ترا منزل نیست
# 2 گر شوم کشته بدانید که در مذهب عشق %~% خونبهای من دلسوخته بر قاتل نیست
# 3 نشود فرقت صوری سبب منع وصال %~% زانکه در عالم معنی دو جهان حائل نیست
# 4 میل خوبان نه من بی سر و پا دارم و بس %~% کیست آنکو برخ سرو قدان مایل نیست
# 5 هیچ سائل ز درت باز نگردد محروم %~% گرچه در کوی تو جز خون جگر سائل نیست
# 6 چه دهم شرح جمال تو که در معنی حسن %~% آیتی نیست که در شان رخت نازل نیست
# 7 بنده از بندگیت خلعت شاهی یابد %~% که غلامی که قبولت نبود مقبل نیست
# 8 هیچ کامی ز دهان تو نکردم حاصل %~% چکنم کز تو مرا یک سر مو حاصل نیست
# 9 چه نصیحت کنی ای غافل نادان که مرا %~% پند عاقل نکند سود چو دل قابل نیست
# 10 اگرت عقل بود منکر مجنون نشوی %~% کانکه دیوانه لیلی نشود عاقل نیست
# 11 غم دل با که تواند که بگوید خواجو %~% مگر آنکس که غمی دارد و او را دل نیست
PageV1P201
### || [genre: Gh]
# 1 آن نگینی که منش می‌طلبم با جم نیست %~% وان مسیحی که منش دیده‌ام از مریم نیست
# 2 آنکه از خاک رهش آدم خاکی گردیست %~% ظاهرآنست که از نسل بنی آدم نیست
# 3 گر چه غم دارم و غمخوار ندارم لیکن %~% شاد از آنم که مرا از غم عشقش غم نیست
# 4 دوش رفتم بدر دیر و مرا مغبچگان %~% چون سگ از پیش براندند که این محرم نیست
# 5 چه غم از دشمن اگر دست دهد صحبت دوست %~% مهره گر زانکه بدستست غم از ارقم نیست
# 6 در چنین وقت که دیوان همه دیوان دارند %~% کی دهد ملک جمت دست اگر خاتم نیست
# 7 در نیاری بکف ار زانکه ز دریا ترسی %~% لیکن آن در که توئی طالب آن در یم نیست
# 8 مده از دست و غنیمت شمر این یکدم را %~% که جهان یکدم و آندم بجز از این دم نیست
# 9 کژ مرو تا چو کمان پی نکنندت خواجو %~% روش تیر از آنست که در وی خم نیست
PageV1P202
### || [genre: Gh]
# 1 اگر ترا غم امثال ما بود غم نیست %~% که درد را چو امید دوا بود غم نیست
# 2 دوا پذیر نباشد مریض علت شوق %~% ولی چو روی مرض در شفا بود غم نیست
# 3 کنون که کشتی ما در میان موج افتاد %~% اگر چنانکه مجال شنا بود غم نیست
# 4 صفا ز باده صافی طلب که صوفی را %~% بجای جامه صوف ار صفا بود غم نیست
# 5 براستان که گدایان آستان توایم %~% وگر ترا غم کار گدا بود غم نیست
# 6 غمت چو ساغر اگر خون دل بجوش آرد %~% چو همدم تو می جانفزا بود غم نیست
# 7 گرت فراق بزخم قفای غم بکشد %~% مدار غم که چو وصل از قفا بود غم نیست
# 8 بغربتم چو کسی آشنا نمی‌باشد %~% بشهر خویشم اگر آشنا بود غم نیست
# 9 چنین که مرغ دلم در غمش هوا بگرفت %~% بسوی ما اگر او را هوا بود غم نیست
# 10 چو اقتضای قضا محنتست و غم خواجو %~% اگر بحکم قضایت رضا بود غم نیست
PageV1P203
### || [genre: Gh]
# 1 اهل دل را از لب شیرین جانان چاره نیست %~% طوطی خوش نغمه را از شکرستان چاره نیست
# 2 گر دلم نشکیبد از دیدار مه رویان رواست %~% ذره را از طلعت خورشید رخشان چاره نیست
# 3 صبحدم چون گل بشکر خنده بگشاید دهن %~% از خروش و ناله مرغ سحرخوان چاره نیست
# 4 تا تودر چشمی مرا از گریه خالی نیست چشم %~% ماه چون در برج آبی شد ز باران چاره نیست
# 5 رشته دندانت از چشمم نمی‌گردد جدا %~% لؤلؤ شهوار را از بحر عمان چاره نیست
# 6 از دل تنگم کجا بیرون توانی رفت از آنک %~% گنج لطفی گنج را در کنج ویران چاره نیست
# 7 دور گردون چون مخالف می‌شود عشاق را %~% در عراق ار راست گوئی از سپاهان چاره نیست
# 8 مردم از اندوه از کرمان نمی‌یابم خلاص %~% ای عزیزان هر که مرد او را ز کرمان چاره نیست
# 9 خواجو ار درظلمت شب باده نوشد گو بنوش %~% خضر را در تیرگی از آب حیوان چاره نیست
PageV1P204
### || [genre: Gh]
# 1 کدام دل که گرفتار و پای بند تو نیست %~% کدام صید که در آرزوی بند تو نیست
# 2 نه من به بند کمند تو پای بندم و بس %~% کسی بشهر نیامد که شهر بند تو نیست
# 3 ترا بقید چه حاجت که صید وحشی را %~% بهیچ روی خلاص از خم کمند تو نیست
# 4 ضرورتست که پیش تو پنجه نگشایم %~% مرا که قوت بازوی زورمند تو نیست
# 5 گرم گزند رسانی بضرب تیغ فراق %~% مکن که بیشم از این طاقت گزند تو نیست
# 6 چو سروم از دو جهان گر چه دست کوتاهست %~% ولی شکیبم از آن قامت بلند تو نیست
# 7 دلم برآتش عشقت بسوخت همچو سپند %~% بیا که صبرم از آنخال چون سپند تو نیست
# 8 عجب ز عقل تو دارم که می‌دهی پندم %~% خموش باش که این لحظه وقت پند تو نیست
# 9 ز شور بختی خواجوست اینکه چون فرهاد %~% نصیبش از لب شیرین همچو قند تو نیست
PageV1P205
### || [genre: Gh]
# 1 در سر زلف سیاه تو چه سوداست که نیست %~% وز غم عشق تو در شهر چه غوغاست که نیست
# 2 گفتی از لعل من امروز تمنای تو چیست %~% در دلم زان لب شیرین چه تمناست که نیست
# 3 بجز از زلف کژت سلسله جنبان دلم %~% خم زلف تو گواه من شیداست که نیست
# 4 پای بند غم سودای تو مسکین دل من %~% نتوان گفت که این طلعت زیباست که نیست
# 5 در چمن نیست ببالای بلندت سروی %~% راستی در قد زیبای تو پیداست که نیست
# 6 با جمالت نکنم میل تماشای بهار %~% زانکه در گلشن رویت چه تماشاست که نیست
# 7 گر کسی گفت که چون قد تو شمشادی نیست %~% اگر آن قامت و بالاست بگو راست که نیست
# 8 گفتی از نرگس رعنای منت هست شکیب %~% شاهد حال من آن نرگس رعناست که نیست
# 9 ایکه خواجو ز سر زلف تو شد سودائی %~% در سر زلف سیاه توچه سوداست که نیست
PageV1P206
### || [genre: Gh]
# 1 شمع ما مامول هر پروانه نیست %~% گنج ما محصول هر ویرانه نیست
# 2 کی شود در کوی معنی آشنا %~% هر که او از آشنا بیگانه نیست
# 3 ترک دام و دانه کن زیرا که مرغ %~% هیچ دامی در رهش جز دانه نیست
# 4 در حقیقت نیست در پیمان درست %~% هر که او با ساغر و پیمانه نیست
# 5 پند عاقل کی کند دیوانه گوش %~% زانکه عاقل نیست کو دیوانه نیست
# 6 نیست جانش محرم اسرار عشق %~% هر کرا در جان غم جانانه نیست
# 7 گر چه ناید موئی از زلفش بدست %~% کیست کش موئی از و در شانه نیست
# 8 گفتمش افسانه گشتم در غمت %~% گفت این دم موسم افسانه نیست
# 9 گفتمش بتخانه ما را مسجدست %~% گفت کاینجا مسجد و بتخانه نیست
# 10 گفتمش بوسی بده گفتا خموش %~% کاین سخنها هیچ درویشانه نیست
# 11 گفتمش شکرانه را جان می‌دهم %~% گفت خواجو حاجت شکرانه نیست
PageV1P207
### || [genre: Gh]
# 1 شمع ما شمعیست کو منظور هر پروانه نیست %~% گنج ما گنجیست کو در کنج هر ویرانه نیست
# 2 هر کرا سودای لیلی نیست مجنون آنکسست %~% ورنه مجنون را چو نیکو بنگری دیوانه نیست
# 3 چشم صورت بین نبیند روی معنی را بخواب %~% زانکه در هر کان درو در هر صدف دردانه نیست
# 4 حاجیانرا کعبه بتخانه‌ست و ایشان بت پرست %~% ور بینی در حقیقت کعبه جز بتخانه نیست
# 5 مرغ وحشی گر ببوی دانه در دام اوفتد %~% تا چه مرغم زانکه دامی در رهم جز دانه نیست
# 6 هر کرا بینی در اینجا مسکن و کاشانه است %~% جای ما جائیست کانجا مسکن و کاشانه نیست
# 7 گر سر شه مات داری پیش اسبش رخ بنه %~% کانگه پیش شه دم از فرزین زند فرزانه نیست
# 8 گفتمش پروای درویشان نمی‌باشد ترا %~% گفت ازین بگذر که اینها هیچ درویشانه نیست
# 9 گر چه باشد در ره جانانه جسم و جان حجاب %~% جان خواجو جز حریم حضرت جانانه نیست
PageV1P208
### || [genre: Gh]
# 1 گرچه کاری چو عشقبازی نیست %~% بگذر از وی که جای بازی نیست
# 2 بحقیقت بدان که قصه عشق %~% پیش صاحبدلان مجازی نیست
# 3 چون نواهای دلکش عشاق %~% هیچ دستان بدلنوازی نیست
# 4 ملک محمودی از کجا یابی %~% اگرت سیرت ایازی نیست
# 5 توسن طبع را عنان درکش %~% که روانی به تیز تازی نیست
# 6 شمع را زان زبان برند که او %~% عادتش جز زبان درازی نیست
# 7 باده صاف کو که صوفی را %~% جامه بی جام می نمازی نیست
# 8 دل دستانسرای مستانرا %~% پرده سوزی به پرده سازی نیست
# 9 خیز خواجو که نزد مشاقان %~% مهر ورزی به مهره بازی نیست
PageV1P209
### || [genre: Gh]
# 1 مشنو که مرا با لب لعلت هوسی نیست %~% کاندر شکرستان شکری بی مگسی نیست
# 2 کس نیست که در دل غم عشق تو ندارد %~% کانرا که غم عشق کسی نیست کسی نیست
# 3 باز آی که با هم نفسی خوش بنشینیم %~% کز عمر کنون حاصل ما جز نفسی نیست
# 4 تنها نه مرا با رخ و زلفت هوسی هست %~% کامروز کسی نیست که صاحب هوسی نیست
# 5 شب نیست که فریاد بگردون نرسانم %~% لیکن چه توان کرد که فریاد رسی نیست
# 6 برطرف چمن ناله‌اش آن سوز ندارد %~% هر بلبل دلسوخته کاندر قفسی نیست
# 7 از قافله عشق به جز ناله خواجو %~% در وادی هجران تو بانگ جرسی نیست
PageV1P210
### || [genre: Gh]
# 1 هیچ دل نیست که میلش بدلارائی نیست %~% ضایع آن دیده که برطلعت زیبائی نیست
# 2 اگر از دوست تمنای تو چیز دگرست %~% اهل دل را بجز از دوست تمنائی نیست
# 3 ای تماشاگه جان عارض شهرآرایت %~% بجز از روی تو در شهر تماشائی نیست
# 4 ظاهر آنست که برصفحه منشور جمال %~% مثل ابروی دلارای تو طغرائی نیست
# 5 در هوای گل رخسار تو شب تا سحرم %~% بجز از بلبل شوریده هم آوائی نیست
# 6 هر سری لایق سودای تو نبود لیکن %~% از تو در هیچ سری نیست که سودائی نیست
# 7 جای آن هست که بنوازی و دستم گیری %~% که بجز سایه لطف تو مرا جائی نیست
# 8 نه که چون لعل شکر بار تو نبود شکری %~% که به هنگام سخن چون تو شکر خائی نیست
# 9 خواجو از عشق تو تا منصب لالائی یافت %~% همچو الفاظ خوشش لؤلؤ لالائی نیست
PageV1P211
### || [genre: Gh]
# 1 بر سر کوی خرابات محبت کوئیست %~% که مرا بر سر آن کوی نظر بر سوئیست
# 2 دهنش یکسر مویست و میانش یک موی %~% وز میان تن من تا بمیانش موئیست
# 3 ابروی او که ز چشمم نرود پیوسته %~% نه کمانیست که شایسته هر بازوئیست
# 4 مرهمی از من مجروح مدارید دریغ %~% که دلم خسته پیکان کمان ابروئیست
# 5 گر من از خوی بد خویش نگردم چه عجب %~% هر کسی را که در آفاق ببینی خوئیست
# 6 ز آتش دوزخم از بهر چه می‌ترسانید %~% دوزخ آنست که خالی ز بهشتی روئیست
# 7 نسخه غالیه یا رایحه گلزارست %~% نکهت سنبل تر یا نفس گلبوئیست
# 8 هر که از زلف دراز تو نگوید سخنی %~% دست کوته کن ازو زانکه پریشان گوئیست
# 9 اگر از کوی تو خواجو بملامت نرود %~% مکنش هیچ ملامت که ملامت جوئیست
PageV1P212
### || [genre: Gh]
# 1 دیشب دلم ز ملک دو عالم خبر نداشت %~% جانم ز غم برآمد و از غم خبر نداشت
# 2 آنرا که بود عالم معنی مسخرش %~% دیدم به صورتی که ز عالم خبر نداشت
# 3 دلخسته‌ئی که کشته شمشیر عشق شد %~% زخمش بجان رسید و ز مرهم خبرنداشت
# 4 مستسقی که تشنه دریای وصل بود %~% بگذشت آبش از سر و از یم خبر نداشت
# 5 دل صید عشق او شد وآگه نبود عقل %~% افتاد جام و خرد شد و جم خبر نداشت
# 6 جم را چو گشت بی خبر از جام مملکت %~% خاتم ز دست رفت و ز خاتم خبر نداشت
# 7 عیسی که دم ز روح زدی گو ببین که من %~% دارم دمی که آدم از آن دم خبر نداشت
# 8 خواجو که گشت هندوی خال سیاه دوست %~% دل را به مهره داد و ز ارقم خبر نداشت
PageV1P213
### || [genre: Gh]
# 1 کاروان خیمه به صحرا زد و محمل بگذشت %~% سیلم از دیده روان گشت و ز منزل بگذشت
# 2 ناقه بگذشت و مرا بیدل و دلبر بگذاشت %~% ای رفیقان بشتابید که محمل بگذشت
# 3 ساربان گو نفسی با من دلخسته بساز %~% کاین زمان کار من از قطع منازل بگذشت
# 4 نتواند که بدوزد نظر از منظر دوست %~% هر کرا در نظر آن شکل و شمایل بگذشت
# 5 سیل خونابه روان شد چو روان شد محمل %~% عجب از قافله زانگونه که بر گل بگذشت
# 6 نه من دلشده در قید تو افتادم و بس %~% کاین قضا بر سر دیوانه و عاقل بگذشت
# 7 قیمت روز وصال تو ندانست دلم %~% تا ازین گونه شبی برمن بیدل بگذشت
# 8 هرکه شد منکر سودای من و حسن رخت %~% عالم آمد بسر کویت و جاهل بگذشت
# 9 جان فدای تو اگر قتل منت در خور دست %~% خنک آن کشته که در خاطر قاتل بگذشت
# 10 دوش بگذشتی و خواجو بتحسر می‌گفت %~% آه ازین عمر گرامی که به باطل بگذشت
PageV1P214
### || [genre: Gh]
# 1 ای قمر تابی از بناگوشت %~% شکر آبی ز چشمه نوشت
# 2 جاودان مست چشم می گونت %~% واهوان صید خواب خرگوشت
# 3 خسرو آسمان حلقه نمای %~% حلقه در گوش حلقه در گوشت
# 4 آن خط سبز هیچ دانی چیست %~% که دمید از عقیق در پوشت
# 5 از زمرد ز دست خازن حسن %~% قفل بر درج لعل خاموشت
# 6 ایکه هرگز نمی‌کنی یادم %~% نکنم یک نفس فراموشت
# 7 کاش کامشب بدیدمی در خواب %~% مست از آنسان که دیده‌ام دوشت
# 8 گر چه ما بیتو زهر می‌نوشیم %~% باد هرمی که می‌خوری نوشت
# 9 تو از آن برتری بزیبائی %~% که رسد دست ما در آغوشت
# 10 چهره خویش را در آینه بین %~% تا ببینیم مست و مدهوشت
# 11 باده امشب چنان مخور خواجو %~% که چو دیشب برند بر دوشت
PageV1P215
### || [genre: Gh]
# 1 لعل شیرین تو وصفش بر شکر باید نوشت %~% مهر رخسار تو شرحش بر قمر باید نوشت
# 2 ماجرای اشکم از روی تناسب یک بیک %~% مردم دریا نشین را بر گهر باید نوشت
# 3 هر چه در باب در میخانه چشمم نظم داد %~% گو مغان بر دیر بنویسند اگر باید نوشت
# 4 ایکه وصف روی زردم در قلم می‌آوری %~% سیم اگر بی وجه می‌باشد بزر باید نوشت
# 5 خونبهای جان شیرین من شوریده حال %~% برلب یاقوت آن شیرین پسر باید نوشت
# 6 از میانش چون سر موئی ندیدم در وجود %~% هیچ اگر خواهی نوشتن مختصر باید نوشت
# 7 هر که گردد کشته تیغ فراق این داستان %~% برسر خاکش بخوناب جگر باید نوشت
# 8 و آنچه فرهاد از فراق طلعت شیرین کشید %~% تا بروز حشر بر کوه و کمر باید نوشت
# 9 شرح خمریات خواجو جز در دردی فروش %~% تا نپنداری که برجای دگر باید نوشت
PageV1P216
### || [genre: Gh]
# 1 منزل ار یار قرینست چه دوزخ چه بهشت %~% سجده گه گر بنیازست چه مسجد چه کنشت
# 2 جای آسایش مشتاق چه هامون و چه کوه %~% رهزن خاطر عشاق چه زیبا و چه زشت
# 3 عشقبازی نه ببازیست که داننده غیب %~% عشق در طینت آدم نه به بازیچه سرشت
# 4 تا چه کردم که ز بدنامی و رسوائی من %~% ساکن دیر مغانم بخرابات نهشت
# 5 گر سر تربت من بازگشائی بینی %~% قالبم سوخته و گل شده از خون همه خشت
# 6 همچو بالای تو در باغ کسی سرو ندید %~% همچو رخسار تو دهقان به چمن لاله نکشت
# 7 بر گل روی تو آن خال معنبر که نشاند %~% بر مه عارضت آن خط مسلسل که نوشت
# 8 هر که بیند که تو از باغ برون می‌آئی %~% گوید این حور چرا خیمه برون زد ز بهشت
# 9 تا به چشمت همه پاکیزه نماید خواجو %~% خاک شو بر گذر مردم پاکیزه سرشت
PageV1P217
### || [genre: Gh]
# 1 ز کفر زلفت ایمان می‌توان یافت %~% ز لعلت آب حیوان می‌توان یافت
# 2 قدت را رشک طوبی می‌توان گفت %~% رخت را باغ رضوان می‌توان یافت
# 3 ز نقشت صورت جان می‌توان بست %~% ز لعلت جوهر جان می‌توان یافت
# 4 بگاه جلوه برطرف گلستان %~% ترا سرو خرامان می‌توان یافت
# 5 در آن مجمع که خلوتگاه خوبیست %~% ترا شمع شبستان می‌توان یافت
# 6 بزیر سایه زلف سیاهت %~% بشب خورشید رخشان می‌توان یافت
# 7 ز زلفت گرچه کافر می‌توان شد %~% زعکس رویت ایمان می‌توان یافت
# 8 بهر موئی از آن زلف پریشان %~% دل جمعی پریشان می‌توان یافت
# 9 از آن با درد می‌سازم که دل را %~% هم از درد تو درمان می‌توان یافت
# 10 برو خواجو صبوری کن که از صبر %~% دوای درد هجران می‌توان یافت
PageV1P218
### || [genre: Gh]
# 1 هیچ داری خبر ای یار که آن یار برفت %~% یا شنیدی ز کسی کان بت عیار برفت
# 2 غم کارم بخور امروز که شد کار از دست %~% دلم این لحظه نگهدار که دلدار برفت
# 3 که کند چاره‌ام این لحظه که بیچاره شدم %~% که دهد یاریم امروز که آن یار برفت
# 4 جهد کردم که ز دل بو که برآید کاری %~% چکنم کاین دل محنت زده از کار برفت
# 5 این زمان بلبل دلسوخته گو دم در کش %~% زانکه آن طوطی خوش نغمه ز گلزار برفت
# 6 درد بیمار عجب گر بدوائی برسد %~% خاصه اکنون که طبیب از سر بیمار برفت
# 7 همچو آن فتنه که دیوانه‌ام از رفتارش %~% آدمی زاده ندیدم که پری وار برفت
# 8 بت ساغر کش من تا بشد از مجلس انس %~% آبروی قدح و رونق خمار برفت
# 9 آن چه می‌بود که تا ساقی از آن می‌پیمود %~% کس ندیدیم که از میکده هشیار برفت
# 10 بوی انفاس تو خواجو همه عالم بگرفت %~% این چه عطرست که آب رخ عطار برفت
PageV1P219
### || [genre: Gh]
# 1 ترک من ترک من بی سر و پا کرد و برفت %~% جگرم را هدف تیر بلا کرد و برفت
# 2 چون سر زلف پریشان من سودائی را %~% داد بر باد و فرو هشت و رها کرد و برفت
# 3 خلعت وصل چو بر قامت من راست ندید %~% برتنم پیرهن صبر قباکرد و برفت
# 4 عهد می‌کرد که از کوی عنایت نروم %~% عاقبت قصد دل خسته ما کرد و برفت
# 5 هدهد ما دگر امروز نه بر جای خودست %~% باز گوئی مگر آهنگ سبا کرد و برفت
# 6 ما نه آنیم که از کوی وفایش برویم %~% گر چه آن ترک ختا ترک وفا کرد و برفت
# 7 چون مرا دید که بگداختم از آتش مهر %~% همچو ماه نوم انگشت نما کرد و برفت
# 8 می‌زدم در طلبش داو تمامی لیکن %~% مهره مهر برافشاند و دغا کرد و برفت
# 9 آن ختائی بچه چون از برخواجو برمید %~% همچو آهوی ختن عزم ختا کرد و برفت
PageV1P220
### || [genre: Gh]
# 1 ابر نیسان باغ را در لؤلؤی لالا گرفت %~% باد بستان دشت را در عنبر سارا گرفت
# 2 چون گل صد برگ بزم خسروانی ساز کرد %~% بلبل خوش نغمه آهنگ هزار آوا گرفت
# 3 زاهد خلوت نشین چون غنچه خرگه زد بباغ %~% از صوامع رخت بربست و ره صحرا گرفت
# 4 ابر را بنگر که لاف در فشانی می‌زند %~% بسکه از چشمم بدامن لؤلؤی لالا گرفت
# 5 در دلم خون جگر جایش بغایت تنگ بود %~% از ره چشمم برون جست و ره دریا گرفت
# 6 ایکه پیش قامتت آید صنوبر در نماز %~% راستی را کار بالایت قوی بالا گرفت
# 7 چون سواد زلف شبرنگ تو آوردم بیاد %~% از سرم تا پای چون شمع آتش سودا گرفت
# 8 منکه از کافر شدن ترسی ندارم لاجرم %~% مؤمنم کافر شمرد و کافرم ترسا گرفت
# 9 چشم خواجو بین که گوید هردم از دریا دلی %~% کای بسا گوهر که باید ابر را از ما گرفت
PageV1P221
### || [genre: Gh]
# 1 سنبلش برگ ارغوان بگرفت %~% سبزه‌اش طرف گلستان بگرفت
# 2 برشکر طوطیش نشیمن کرد %~% بر قمر زاغش آشیان بگرفت
# 3 دور از آن روی بوستان افروز %~% لاله را دل ز بوستان بگرفت
# 4 چون شبش گرد ماه خرمن کرد %~% آه من راه کهکشان بگرفت
# 5 هندوی قیرگون او بکمند %~% قیروان تا بقیروان بگرفت
# 6 چون زتنگ شکر شکر می‌ریخت %~% سخنش تنگ در دهان بگرفت
# 7 دل بیمار من بخونخواری %~% خوی آن چشم ناتوان بگرفت
# 8 آتش طبع و آب دیده من %~% همچو باد صبا جهان بگرفت
# 9 خواجو از جان خسته دل برداشت %~% زانکه بی او دلش ز جان بگرفت
PageV1P222
### || [genre: Gh]
# 1 بر مه از سنبل پر چین تو پر چین بگرفت %~% چه خطا رفت که ابروی کژت چین بگرفت
# 2 گرد مشکست که گرد گل رویت بدمید %~% یا بنفشه‌ست که پیرامن نسرین بگرفت
# 3 لشکر زنگ ز سرحد ختن بیرون تاخت %~% بختا برد خط و مملکت چین بگرفت
# 4 بسکه در دیده من کرد خیال تو نزول %~% راه بر مردمک چشم جهان بین بگرفت
# 5 جان شیرین بلب آورد بتلخی فرهاد %~% نه چو پرویز که کام از لب شیرین بگرفت
# 6 آخر ای صبح جگر سوختگان رخ بنمای %~% که مرا بیتو ملال از مه و پروین بگرفت
# 7 همچو خواجو سزد ار ترک دل و دین گیرم %~% که دلم در غم عشقت ز دل و دین بگرفت
PageV1P223
### || [genre: Gh]
# 1 چو آن فتنه از خواب سر بر گرفت %~% صراحی طلب کرد و ساغر گرفت
# 2 سمن قرطه فستقی چاک زد %~% چو او پرنیان در صنوبر گرفت
# 3 بنفشه ببرگ سمن برشکست %~% جهان نافه مشک اذفر گرفت
# 4 برآتش فکند از خم طره عود %~% نسیم صبا بوی عنبر گرفت
# 5 ببوسید لعلش لب جام را %~% می راوقی طعم شکر گرفت
# 6 چوشد سرگران از شراب گران %~% دگر نرگسش مستی از سرگرفت
# 7 چو مرغ صراحی نوا ساز کرد %~% مه چنگ زن چنگ در بر گرفت
# 8 بسی اشک من طعنه بر سیم زد %~% بسی رنگ من خرده بر زر گرفت
# 9 چو خواجو چراغ دلش مرده بود %~% بزد آه و شمع فلک درگرفت
PageV1P224
### || [genre: Gh]
# 1 سپیده دم که جهان بوی نوبهار گرفت %~% صبا نسیم سر زلف آن نگار گرفت
# 2 بگاه بام دلم در نوای زیر آمد %~% چو بلبل سحری نالهای زار گرفت
# 3 چو آن نگار جفا پیشه دست من نگرفت %~% بسا که چهره‌ام از خون دل نگار گرفت
# 4 سرشک بود که او روی ما نگه می‌داشت %~% چه اوفتاد که او هم ز ما کنار گرفت
# 5 مگیر زلف سیاهش ببوی دانه خال %~% که بهر مهر نشاید میان مار گرفت
# 6 دلم چو بی رخ زیبای او کنار نداشت %~% قرار در خم آن زلف بیقرار گرفت
# 7 ز روزگار نه بس بود جور و غصه مرا %~% که چشم شوخ تو هم خوی روزگار گرفت
# 8 شکنج موی تو آورد ماه را در دام %~% کمند زلف تو خورشید را شکار گرفت
# 9 بخواب نرگس مست تو ناتوان دیدم %~% ز جام باده سحرش مگر خمار گرفت
# 10 درون خاطر خواجو حریم حضرت تست %~% بجز تو کس نتواند درو قرار گرفت
PageV1P225
### || [genre: Gh]
# 1 دردا که یار در غم و دردم بماند و رفت %~% ما را چون دود بر سر آتش نشاند و رفت
# 2 مخمور باده طرب انگیز شوق را %~% جامی نداد و زهر جدائی چشاند و رفت
# 3 گفتم مگر بحیله بقیدش در آورم %~% از من رمید و توسن بختم رماند و رفت
# 4 چون صید او شدم من مجروح خسته را %~% در بحر خون فکند و جنیبت براند و رفت
# 5 جانم چو رو به خیمه روحانیان نهاد %~% تن را در این حظیره سفلی بماند و رفت
# 6 خون جگر چون در دل من جای تنگ یافت %~% گلگون ز راه دیده ز صحرا براند رفت
# 7 گل در حجاب بود که مرغ سحرگهی %~% آمد بباغ و آنهمه فریاد خواند و رفت
# 8 چون بنده را سعادت قربت نداد دست %~% بوسید آستانه و خدمت رساند و رفت
# 9 برخاک آستان تو خواجو ز درد عشق %~% دامن برین سراچه خاکی فشاند و رفت
PageV1P226
### || [genre: Gh]
# 1 نوبت زدند و مرغ سحر بانگ صبح گفت %~% مطرب بگوی نوبت عشاق در نهفت
# 2 دل را چو لاله از می‌گلگون شکفته دار %~% اکنون که لاله پرده برافکند و گل شکفت
# 3 خواهی که سرفراز شوی همچو زلف یار %~% در پای یار سرکش خورشید چهره افت
# 4 هر کس که دید قامت آنسرو سیمتن %~% ای بس که خاک پای صنوبر بدیده رفت
# 5 از کوی او چگونه توانم که بگذرم %~% بلبل کسی نگفت که ترک چمن بگفت
# 6 شد مدتی که دیده اختر شمار من %~% یک شب ز عشق نرگس پر خواب او نخفت
# 7 ای آنکه چشم شوخ کماندار دلکشت %~% ما را به تیر غمزه دل خون چکان بسفت
# 8 شامست گیسوی تو و تا صبح بسته عقد %~% طاقست ابروی تو و با ماه گشته جفت
# 9 خواجو بزیر جامه نهان چون کند سرشک %~% دریا شنیده‌ئی که بدامن توان نهفت
PageV1P227
### || [genre: Gh]
# 1 ای جان جهان جان وجهان برخی جانت %~% داریم تمنای کناری ز میانت
# 2 چون وصف دهان تو کنم زانکه در آفاق %~% من هیچ ندیدم به لطافت چو دهانت
# 3 گو شرح تو ای آیت خوبی دگری گوی %~% زان باب که من عاجزم از کنه بیانت
# 4 گرمدعی از نوک خدنگت سپر انداخت %~% من سینه سپر ساخته‌ام پیش سنانت
# 5 ای گلبن خندان بچنین حسن و لطافت %~% کی رونق بستان ببرد باد خزانت
# 6 هر لحظه ترا با دگران گفت و شنیدی %~% وز دور من خسته به حسرت نگرانت
# 7 گر خلق کنندم سپر تیرملامت %~% من باز نگیرم نظر از تیر و کمانت
# 8 تا رخت تصوف بخرابات نیاری %~% در بتکده کی راه دهد پیر مغانت
# 9 باید که نشان در میخانه بپرسی %~% ورنی ز جهان محو شود نام و نشانت
# 10 خواجو نکشد میل دلت سوی صنوبر %~% گر دست دهد صحبت آن سرو روانت
# 11 زینسان که توئی غرقه دریای مودت %~% گر خاک شوی باد نیارد بکرانت
PageV1P228
### || [genre: Gh]
# 1 بحز از کمر ندیدم سر موئی از میانت %~% بجز از سخن نشانی نشنیدم از دهانت
# 2 تو چه معنی که هرگز نرسیده‌ام بکنهت %~% تو چه آیتی که هرگز نشنیده‌ام بیانت
# 3 تو کدام شاهبازی که ندانمت نشیمن %~% چه کنم که مرغ فکرت نرسد بشیانت
# 4 اگرم هزار جان هست فدای خاک پایت %~% که اگر دلت نجویم ندهد دلم بجانت
# 5 چه بود گرم بپرسش قدمی نهی ولیکن %~% تو که ناتوان نبودی چه خبر ز ناتوانت
# 6 چو کسی نمی‌تواند که ببوسد آستینت %~% برویم و رخت هستی ببریم از آستانت
# 7 چه گلی که بلبلی را نبود مجال با تو %~% که دمی برآرد از دل ز نهیب باغبانت
# 8 چه شود که بینوائی که زند دم از هوایت %~% دل خسته زنده دارد بنسیم بوستانت
# 9 بچه رو کناره گیری ز میان ما که خواجو %~% چو کمر شدست راضی بکناری از میانت
PageV1P229
### || [genre: Gh]
# 1 ز عشق غمزه و ابروی آن صنم پیوست %~% امام شهر بمحراب می‌رود سرمست
# 2 جمال او در جنت بروی من بگشود %~% خیال او گذر صبر بر دلم در بست
# 3 کنون نشانه تیر ملامتم مکنید %~% که رفته است عنانم ز دست و تیر از شست
# 4 مرا چو مست بمیرم بهیچ آب مشوی %~% مگر بجرعه دردی کشان باده پرست
# 5 برند دوش بدوشش بخوابگاه ابد %~% کسی که کرد صبوحی به بزمگاه الست
# 6 به جام باده چراغ دلم منور کن %~% که شمع شادیم از تند باد غم بنشست
# 7 در آن مصاف که چشم تو تیغ کینه کشید %~% بسا که زلف تو چشم دلاوران بشکست
# 8 بود لطایف خواجو بهار دلکش شوق %~% از آن چو شاخ گلش می‌برند دست بدست
PageV1P230
### || [genre: Gh]
# 1 خنک آن باد که باشد گذرش بر کویت %~% روشن آن دیده که افتد نظرش بر رویت
# 2 صید آن مرغ شوم کو گذرد بر بامت %~% خاک آن باد شوم کو به من آرد بویت
# 3 زلف هندوی تو باید که پریشان نشود %~% زانکه پیوسته بود همره و هم زانویت
# 4 سحر اگر زانکه چنینست که من می‌نگرم %~% خواب هاروت ببندد به فسون جادویت
# 5 بیم آنست که دیوانه شوم چون بینم %~% روی آن آب که زنجیر شود چون مویت
# 6 عین سحرست که هر لحظه بروبه بازی %~% شیرگیری کند و صید پلنگ آهویت
# 7 روز محشر که سر از خاک لحد بردارند %~% هرکسی روی بسوئی کند و من سویت
# 8 مرغ دل صید کمانخانه ابروی تو شد %~% چه کمانست که پیوسته کشد ابرویت
# 9 بر سر کوی تو خواجو ز سگی کمتر نیست %~% گاه گاهی چه بود گر گذرد در کویت
PageV1P231
### || [genre: Gh]
# 1 برون ز جام دمادم مجوی این دم هیچ %~% بجز صراحی و مطرب مخوا همدم هیچ
# 2 بیا و باده نوشین روان بنوش که هست %~% بجنب جام می لعل ملکت جم هیچ
# 3 مجوی هیچ که دنیا طفیل همت اوست %~% که پیش همت او هست ملک عالم هیچ
# 4 غمست حاصلم از عشق و من بدین شادم %~% که گر چه هست غمم نیست از غمم غم هیچ
# 5 دلم ز عشق تو شد قطره‌ئی و آنهم خون %~% تنم ز مهر تو شد ذره‌ای و آنهم هیچ
# 6 غمم بخاک فرو برد و هست غمخور باد %~% دلم بکام فرو رفت و نیست همدم هیچ
# 7 تنم چوموی پر از تاب و رنج و دوری خم %~% ولی میان تو یک موی اندر و خم هیچ
# 8 از آن دوای دل خسته در جهان تنگست %~% که نیستش بجز از پسته تو مرهم هیچ
# 9 دم از جهان چه زنی همدمی طلب خواجو %~% بحکم آنکه جهان یکدمست و آندم هیچ
PageV1P232
### || [genre: Gh]
# 1 میانش موئی و شیرین دهان هیچ %~% ازین موئی می بینم وز آن هیچ
# 2 دهانش گوئی از تنگی که هیچست %~% بدان تنگی ندیدم در جهان هیچ
# 3 میانش یک سر مویست و گوئی %~% ندارد یک سر مو در میان هیچ
# 4 دهانش بی گمان همچون دلم تنگ %~% میانش بی سخن همچون دهان هیچ
# 5 بجز وصف دهان نیست هستش %~% نمی‌آید حدیثم بر زبان هیچ
# 6 میانش چون تنم در بی نشانی %~% دهانش چون دلم وز وی نشان هیچ
# 7 خوشا با دوستان در بوستان عیش %~% که باشد بوستان بی دوستان هیچ
# 8 گل سوری نبینم در بهاران %~% چو روی دلستان در گلستان هیچ
# 9 برون از اشک از چشمم نیابد %~% کنارسبزه و آب روان هیچ
# 10 برو خواجو که باگل درنگیرد %~% خروش بلبل فریاد خوان هیچ
# 11 سحرگه خوش بود گل چیدن از باغ %~% ولیکن گر نگوید باغبان هیچ
PageV1P233
### || [genre: Gh]
# 1 بنوش لعل مذاب از زمردین اقداح %~% ببین که جوهر روحست در قدح یا راح
# 2 خوشا بروی سمن عارضان سیم اندام %~% عقیق ناب مروق ز سیمگران اقداح
# 3 بریز خون صراحی که در شریعت عشق %~% شدست خون حریفان سبیل و خمر مباح
# 4 بشوی دلق مرقع به آب دیده جام %~% که بی قدح نبود در صلاح و تو به صلاح
# 5 لب تو باده گساران روح را ساقیست %~% رخ تو خلوتیان صبوح را مصباح
# 6 در تو زمره ارباب شوق را منزل %~% غم تو مخزن اسرار عشق را مفتاح
# 7 فروغ روی چو ماه تو مشرق الانوار %~% کمند زلف سیاه تو قابض الارواح
# 8 دهد دو دیده من شرح مجمع البحرین %~% کند جمال تو تقریر فالق الاصباح
# 9 بساز بزم صبوحی کنون که خواجو را %~% لب تو جام صبوحست و طلعت تو صباح
PageV1P234
### || [genre: Gh]
# 1 حیات بخش بود باده خاصه وقت صبوح %~% که راح را بود آندم خواص جوهر روح
# 2 فکنده مرغ صراحی خروش در مجلس %~% چو بلبلان سحر در چمن بوقت صبوح
# 3 مباش بی لب یاقوت و جام یاقوتی %~% که نیست بی می و معشوق در زمانه فتوح
# 4 مرا چو توبه گنه بود توبه کردم از آن %~% که گر نکرد گناه از چه توبه کرد نصوح
# 5 نوشته‌اند بر اوراق کارنامه عشق %~% که رند را نبود در صلاح و توبه صلوح
# 6 مرا که از درت امید فتح بابی نیست %~% در دو لختی چشمست بر رهت مفتوح
# 7 خیال نرگس مستت چو در دلم گذرد %~% شود ز خنجر خونریز او دلم مجروح
# 8 فشاند برجگر ریش من غم تو نمک %~% نبشت دفتر حسن ترا خط تو شروح
# 9 گر آب دیده ز سر برگذشت خواجو را %~% گمان مبر که بطوفان هلاک گردد نوح
PageV1P235
### || [genre: Gh]
# 1 ببوی زلف تو دادم دل شکسته بباد %~% بیا که جان عزیزم فدای بوی تو باد
# 2 ز دست ناله و آه سحر بفریادم %~% اگر نه صبر بفریاد من رسد فریاد
# 3 چو راز من بر هرکس روان فرو می‌خواند %~% سرشک دیده از این رو ز چشم من بفتاد
# 4 هنوز در سر فرهاد شور شیرینست %~% اگر چه رفت بتلخی و جان شیرین داد
# 5 ز مهر و کینه و بیداد و داد چرخ مگوی %~% که مهر او همه کینست و داد او بیداد
# 6 ببست بر رخ خور آسمان دریچه بام %~% چو پرده زان رخ چون ماه آسمان بگشاد
# 7 ز بندگی تو دارم چو سوسن آزادی %~% ولی تو سرو خرامان ز بندگان آزاد
# 8 گمان مبر که ز خاطر کنم فراموشت %~% ز پیش می‌روی اما نمی‌روی از یاد
# 9 ز باد حال تو می‌پرسم و چو می‌بینم %~% حدیث باد صبا هست سربسر همه باد
# 10 اگر تو داد دل مستمند من ندهی %~% به پیش خسرو ایران برم ز دست تو داد
# 11 برآستان محبت قدم منه خواجو %~% که هر که پای درین ره نهاد سر بنهاد
PageV1P236
### || [genre: Gh]
# 1 یاد باد آنکو مرا هرگز نگوید یاد باد %~% کی رود از یادم آنکش من نمی‌آیم بیاد
# 2 آه از آن پیمان شکن کاندیشه از آهم نکرد %~% داد از آن بیدادگر کز سرکشی دادم نداد
# 3 از حیای چشمه نوشش شد آب خضرآب %~% با نسیم خاک کویش هست باد صبح باد
# 4 نیکبخت آنکو ز شادی و نشاط آزاد شد %~% زانکه تا من هستم از شادی نیم یک لحظه شاد
# 5 بنده آن سرو آزادم وگر نی راستی %~% مادر فطرت ز عالم بنده را آزاد زاد
# 6 در هوایش چون برآمد خسرو انجم ببام %~% ذره‌وار از مهر رخسارش ز روزن در فتاد
# 7 چون بدین کوتاه دستی دل بر ابرویش نهم %~% کاتش سوزنده را برطاق نتوانم نهاد
# 8 برگشاد ناوکش دل بسته‌ایم از روی آنک %~% پای بندانرا ز شست نیکوان باشد گشاد
# 9 گفتمش دور از تو خواجو را که باشد همنفس %~% گفت باد صبحگاهی کافرین بر باد باد
PageV1P237
### || [genre: Gh]
# 1 پیه سوز چشم من سرشمع ایوان تو باد %~% جان من پروانه شمع شبستان تو باد
# 2 هر پریشانی که آید روز و شب در کار من %~% از سر زلف دلاویز پریشان تو باد
# 3 مرغ دل کو طائر بستانسرای عشق شد %~% همدم بلبل نوایان گلستان تو باد
# 4 جان سرمستت که گشت از صافی وصلت خراب %~% بی نصیب از دردی دلگیر هجران تو باد
# 5 سرمه چشم جهان بین من خاکی نهاد %~% از غبار رهنورد باد جولان تو باد
# 6 تا بود گوی کواکب در خم چوگان چرخ %~% گوی دلها در خم زلف چو چوگان تو باد
# 7 ای رخ بستان فروزت لاله برگ باغ حسن %~% عندلیب باغ جان مرغ خوش الحان تو باد
# 8 آنکه همچون لاله از مهرش دل پرخون بسوخت %~% سایه پرورد سهی سرو خرامان تو باد
# 9 هرکه چون خواجو صف آرای سپاه بیخودیست %~% چشم خون افشان او سقای میدان تو باد
PageV1P238
### || [genre: Gh]
# 1 نسیم باد صبا جان من فدای تو باد %~% بیا گرم خبری زان نگار خواهی داد
# 2 حدیث سوسن و گل با من شکسته مگوی %~% که بنده با گل رویش ز سوسنست آزاد
# 3 ز دست رفتم و در پا فتاد کار دلم %~% بساز چاره کارم کنون که کار افتاد
# 4 چو غنچه گاه شکر خند سرو گلرویم %~% زبان ناطقه دربست چون دهان بگشاد
# 5 چو از تموج بحرین چشمم آگه شد %~% چو نیل گشت ز رشک آب دجله بغداد
# 6 بخون لعل فرو رفت کوه سنگین دل %~% چودر محبت شیرین هلاک شد فرهاد
# 7 کدام یار که چون دروصال کعبه رسد %~% زکشتگان بیابان فرقت آرد یاد
# 8 روم بخدمت یرغوچیان حضرت شاه %~% که تا از آن بت بیدادگر بخواهم داد
# 9 اگر چه رنج تو با دست در غمش خواجو %~% بباد ده دل دیوانه هر چه بادا باد
PageV1P239
### || [genre: Gh]
# 1 تا دلم در خم آن زلف سمن‌سا افتاد %~% کار من همچو سر زلف تو در پا افتاد
# 2 بسکه دود دل من دوش ز گردون بگذشت %~% ابر در چشم جهان بین ثریا افتاد
# 3 راستی را چو ز بالای توام یاد آمد %~% ز آه من غلغله در عالم بالا افتاد
# 4 چشم دریا دل ما چون ز تموج دم زد %~% شور در جان خروشنده دریا افتاد
# 5 اشکم از دیده از آن روی فتادست کزو %~% راز پنهان دل خسته بصحرا افتاد
# 6 گویدم مردمک دیده گریان که کنون %~% کار چشم تو چه اندیشه چو با ما افتاد
# 7 بلبل سوخته از بسکه برآورد نفیر %~% دود دل در جگر لاله حمرا افتاد
# 8 کوکب حسن چو گشت از رخ یوسف طالع %~% تاب در سینه پر مهر زلیخا افتاد
# 9 دل خواجو که چو وامق ز جهان فارد گشت %~% مهره‌ئی بود که در ششدر عذرا افتاد
PageV1P240
### || [genre: Gh]
# 1 چوعکس روی تو در ساغر شراب افتاد %~% چه جای تاب که آتش در آفتاب افتاد
# 2 بجام باده کنون دست می پرستان گیر %~% چرا که کشتی دریا کشان درآب افتاد
# 3 بسی بکوی خرابات بیخود افتادند %~% ولی که دید که چون من کسی خراب افتاد
# 4 چو کرد مطرب عشاق نوبتی آغاز %~% خروش و ناله من در دل رباب افتاد
# 5 بب چشم قدح کو کسی که دریابد %~% مرا که خون جگر در دل کباب افتاد
# 6 دل رمیده دعد آنزمان برفت از چنگ %~% که پرده از رخ رخشنده رباب افتاد
# 7 خدنگ چشم تو در جان خاص و عام نشست %~% کمند زلف تو درحلق شیخ وشاب افتاد
# 8 نسیم صبح چودر گیسوی تو تاب افکند %~% دل شکسته خواجو در اضطراب افتاد
PageV1P241
### || [genre: Gh]
# 1 دلبرم را پر طوطی بر شکر خواهد فتاد %~% مرغ جانم آتشش در بال و پر خواهد فتاد
# 2 هر نفس کو جلوه کبک دری خواهد نمود %~% ناله کبک دری در کوه و در خواهد فتاد
# 3 چون بدیدم لعل او گفتم دل شوریده‌ام %~% همچو طوطی زین شکر در شور وشر خواهد فتاد
# 4 از سرشک و چهره دارم وجه سیم و زر ولی %~% کی چو نرگس چشم او بر سیم و زر خواهد فتاد
# 5 بسکه چون فرهادم آب دیدگان از سر گذشت %~% کوه را سیل عقیقین برکمر خواهد فتاد
# 6 دشمن ار با ما بمستوری در افتد باک نیست %~% زانک با مستان در افتد هر که برخواهد فتاد
# 7 تشنه‌ام ساقی بده آبی روان کز سوز عشق %~% همچو شمعم آتش دل در جگر خواهد فتاد
# 8 دل بنکس ده که او را جان بلب خواهد رسید %~% دست آنکس گیر کو از پای در خواهد فتاد
# 9 بگذر ای زاهد که جز راه ملامت نسپرد %~% هر که روزی در خراباتش گذر خواهد فتاد
# 10 باده نوش اکنون که چین در زلف گلرویان باغ %~% از گذار باد گلبوی سحر خواهد فتاد
# 11 کار خواجو با تو افتاد از جهان وین دولتیست %~% هیچ کاری در جهان زین خوبتر خواهد فتاد 
PageV1P242
### || [genre: Gh]
# 1 گهی که شرح فراقت کنم بدیده سواد %~% شود سیاهی چشمم روان بجای مداد
# 2 کجا قرار توانم گرفت در غربت %~% که گشته‌ام بهوای تو در وطن معتاد
# 3 هر آنکسی که کند عزم کعبه مقصود %~% گر از طریق ارادت رود رسد بمراد
# 4 در آن زمان که وجودم شود عظام رمیم %~% ز خاک من شنوی بوی بوستان وداد
# 5 مریز خون من خسته دل بتیغ جفا %~% مکن نظر بجگر خستگان بعین عناد
# 6 بهر چه امر کنی آمری و من مامور %~% بهر چه حکم کنی حاکمی و من منقاد
# 7 کسی که سرکشد از طاعتت مسلمان نیست %~% که بغض و حب توعین ضلالتست و رشاد
# 8 بسا که وصف عقیق تو مردم چشمم %~% بخون لعل کند بر بیاض دیده سواد
# 9 مخوان براه رشاد ای فقیه و وعظ مگوی %~% مرا که پیر خرابات می‌کند ارشاد
# 10 من و شراب و کباب و نوای نغمه چنگ %~% تو و صیام و قیام و صلاح و زهد و سداد
# 11 چو سوز سینه برد با خود از جهان خواجو %~% ز خاک او نتوان یافتن برون ز رماد
PageV1P243
### || [genre: Gh]
# 1 چون سنبل تو سلسله بر ارغوان نهاد %~% آشوب در نهاد من ناتوان نهاد
# 2 چشمت بقصد کشتن من می‌کند کمین %~% ورنی خدنگ غمزه چرا در کمان نهاد
# 3 هیچش بدست نیست که تا در میان نهد %~% سری که داشت با تو کمر در میان نهاد
# 4 بر سرو کس نگفت که طوطی شکر شکست %~% بر ماه کس ندید که زاغ آشیان نهاد
# 5 در تابم از دو سنبل هندوت کز چه روی %~% سر برکنار نسترن و ارغوان نهاد
# 6 ای جان من جهان لطافت توئی ولیک %~% دل بر وفای عهد جهان چون توان نهاد
# 7 زانرو که در جهان بجمالت نظیر نیست %~% هر کس که دید روی تو سر در جهان نهاد
# 8 الفاظ من به لفظ تو شیرین ز شکرست %~% گوئی لب تو هم شکر اندر دهان نهاد
# 9 خواجو چو نام لعل لبت راند بر زبان %~% نامش زمانه طوطی شکر زبان نهاد
PageV1P244
### || [genre: Gh]
# 1 بدان ورق که صبا در کف شکوفه نهاد %~% بدان عرق که سحر بر عذار لاله فتاد
# 2 بدان نفس که نسیم بهار چهره گشای %~% نقاب نسترن و گیسوی بنفشه گشاد
# 3 ببرد باری خاک و بحدت آتش %~% به نقش بندی آب و بعطر سائی باد
# 4 به سحر نرگس جادوی دلبر کشمیر %~% به چین سنبل هندوی لعبت نوشاد
# 5 به تاب طره لیلی و شورش مجنون %~% به شور شکر شیرین و تلخی فرهاد
# 6 به قامت تو که شد سرو سرکشش بنده %~% به خدمت تو که از بنده گشته‌ئی آزاد
# 7 به نیم‌شب که مرا همزبان شود خامه %~% بصبحدم که مرا همنفس بود فریاد
# 8 به اشک من که زند دم ز مجمع البحرین %~% بچشم من که برد آب دجله بغداد
# 9 که آن چه در غم هجر تو می‌کشد خواجو %~% گمان مبر که بصد سال شرح شاید داد
PageV1P245
### || [genre: Gh]
# 1 یاد باد آنکه نیاورد ز من روزی یاد %~% شادی آنکه نبودم نفسی از وی شاد
# 2 شرح سنگین دلی و قصه شیرین باید %~% که بکوه آید و برسنگ نویسد فرهاد
# 3 گر بمرغان چمن بگذری ای باد صبا %~% گو هم آوای شما باز گرفتار افتاد
# 4 سرو هر چند ببالای تو می‌ماند راست %~% بنده تا قد ترا دید شد از سروآزاد
# 5 تا چه کردم که بدین روز نشستم هیهات %~% کس بروز من سرگشته بد روز مباد
# 6 گوئیا دایه‌ام از بهر غمت می‌پرورد %~% یا مگر مادرم از بهر فراقت می‌زاد
# 7 نه تو آنی که بفریاد من خسته رسی %~% نه من آنم که بکیوان نرسانم فریاد
# 8 تا چه حالست که هر چند کزو می‌پرسم %~% حال گیسوی کژت راست نمی‌گوید باد
# 9 ایکه خواجو نتواند که نیارد یادت %~% یاد می‌دار که از مات نمی‌آید یاد
PageV1P246
### || [genre: Gh]
# 1 دل من زحمت جان برنتابد %~% که در ملکی دو سلطان برنتابد
# 2 گرش همچون سگان کو برانند %~% عنان از کوی جانان برنتابد
# 3 کجا در خلوت وصلش بود بار %~% کسی کو بار هجران برنتابد
# 4 سری کز سر عشقش نیست خالی %~% یقین میدان که سامان برنتابد
# 5 نگارا تکیه برحسن وجوانی %~% مکن چندین که چندان برنتابد
# 6 دلا در باز جان در پای جانان %~% که عاشق زحمت جان برنتابد
# 7 چو خواجو در غمش می‌سوز و می‌ساز %~% که درد عشق درمان برنتابد
PageV1P247
### || [genre: Gh]
# 1 هندوئی را باغبان سوی گلستان می‌فرستد %~% یا به یاقوت تو سنبل خط ریحان می‌فرستد
# 2 یا شب شامی ز روز خاوری رخ می‌نماید %~% یا خضر خطی بسوی آب حیوان می‌فرستد
# 3 جان بجانان می‌فرستادم دلم می‌رفت و می‌گفت %~% مفلسی نزلی بخلوتگاه سلطان می‌فرستد
# 4 می‌رساند رنج و پندارم که راحت می‌رساند %~% می‌فرستد درد و می‌گویم که درمان می‌فرستد
# 5 هر که جانی دارد و در دل ندارد ترک جانان %~% دل بدلبر می‌سپارد جان بجانان می‌فرستد
# 6 با وجودم هر که روی چشم پرخون می‌نماید %~% زربکان می‌آورد لل بعمان می‌فرستد
# 7 همچو خواجو هر که جان در پای جانان می‌فشاند %~% روح پاکش را ز جنت حور رضوان می‌فرستد
PageV1P248
### || [genre: Gh]
# 1 چون مرا دیده بر آن آتش رخسار افتد %~% آتشم بردل پرخون جگر خوار افتد
# 2 مکن انکار من ایخواجه گرم کار افتاد %~% زانکه معذور بود هر که در این کار افتد
# 3 برمن خسته مزن تیر ملامت بسیار %~% که درین منزل ازین واقعه بسیار افتد
# 4 گر چو فرهاد ز مژگان گهرافشان گردم %~% ای بسا لعل که در دامن کهسار افتد
# 5 ور چو منصور ز من بانگ انا الحق خیزد %~% آتشم از جگر سوخته در دار افتد
# 6 چون بیاد خط سبز تو برآرم نفسی %~% دودم از سینه برین پرده زنگار افتد
# 7 هر دم از آرزوی گوشه چشمت سرمست %~% زاهدی گوشه نشین بر در خمار افتد
# 8 گر برد باد صبا نکهت زلف تو بچین %~% خون دل در جگر نافه تاتار افتد
# 9 پیش آن نرگس بیمار بمیرد خواجو %~% اگرش دیده برآن نرگس بیمار افتد
PageV1P249
### || [genre: Gh]
# 1 از باد صبا در سر زلفش چو خم افتد %~% صد عاشق دلسوخته در بحر غم افتد
# 2 مشتاق حرم گر بزند آه جگر سوز %~% آتش بمغیلان و دخان در حرم افتد
# 3 در هر طرفت هست بسی خسته و مجروح %~% لیکن چو منت عاشق دلخسته کم افتد
# 4 چون قصه اندوه فراق تو نویسم %~% گر دم بزنم آتش دل در قلم افتد
# 5 پیش لب ضحاک تو بس فتنه وآشوب %~% کز مار سر زلف تو در ملک جم افتد
# 6 هنگام سحر گر بخرامی سوی بستان %~% چون زلف کژت سرو سهی در قدم افتد
# 7 خم در قد چون چنبر خواجو فتد آن دم %~% کز باد صبا در سر زلف تو خم افتد
PageV1P250
### || [genre: Gh]
# 1 چون طره عنبر شکنش در شکن افتد %~% از سنبل تر سلسله برنسترن افتد
# 2 دانی که عرق بر رخ خوبش بچه ماند %~% چون ژاله که بر برگ گل یاسمن افتد
# 3 کام دل شوریده ز لعل تو برآرم %~% گر چین سر زلف تو در دست من افتد
# 4 چون وقت سحر گل بشکر خنده درآید %~% از بلبل شوریده فغان در چمن افتد
# 5 طوطی که شکر می‌شکند در شکرستان %~% نادر فتد ار همچو تو شیرین سخن افتد
# 6 لعل لب در پوش تو چون در سخن آید %~% خون در جگر ریش عقیق یمن افتد
# 7 هر کو چو من از عشق تو بی خویشتن افتاد %~% در دام غم از درد دل خویشتن افتد
# 8 خواجو چو برد سوز غم هجر تو در خاک %~% آتش ز دل سوخته‌اش در کفن افتد
PageV1P251
### || [genre: Gh]
# 1 هر کرا یار یار می‌افتد %~% مقبل و بختیار می‌افتد
# 2 ای بسا در که از محیط سرشک %~% هر دمم در کنار می‌افتد
# 3 عقرب او چو حلقه می‌گردد %~% تاب در جان مار می‌افتد
# 4 شام زلفش چو می‌رود در چین %~% شور در زنگبار می‌افتد
# 5 گر نه مستست جادوش ز چه روی %~% بریمین و یسار می‌افتد
# 6 گل صد برگ را دگر در دام %~% همچو بلبل هزار می‌افتد
# 7 در چمن ز آب چشمه چشمم %~% سیل در جویبار می‌افتد
# 8 چون خیال تو می‌کنم تحریر %~% بخیه بر روی کار می‌افتد
# 9 دلم از شوق چشم سرمستت %~% دم بدم در خمار می‌افتد
# 10 رحم بر آن پیاده کو هر دم %~% در کمند سوار می‌افتد
# 11 هر که او خوار می‌فتد خواجو %~% همچو ما باده خوار می‌افتد
PageV1P252
### || [genre: Gh]
# 1 مه چنین دلستان نمی‌افتد %~% سرو از اینسان روان نمی‌افتد
# 2 زان دهان نکته‌ئی نمی‌شنوم %~% که یقین درگمان نمی‌افتد
# 3 هیچ از او در میان نمی‌آید %~% که کمر در میان نمی‌افتد
# 4 عجب از پادشه که سایه او %~% بر سر پاسبان نمی‌افتد
# 5 نام دل در نشان نمی‌آید %~% تیر از او برنشان نمی‌افتد
# 6 عشق سریست کافرینش را %~% چشم فکرت برآن نمی‌افتد
# 7 کشتی ما چنان شکست کز او %~% تخته‌ئی بر کران نمی‌افتد
# 8 نرود یک نفس که از دل من %~% دود در آسمان نمی‌افتد
# 9 چشم من تا نمی‌فتد پر اشک %~% دیده پر ناردان نمی‌افتد
# 10 مرغ دل تا هوا گرفت و رمید %~% باز با آشیان نمی‌افتد
# 11 خامه چون شرح می‌دهد غم دل %~% کاتشش در زبان نمی‌افتد
# 12 گشت خواجو مریض و چشم طبیب %~% هیچ برناتوان نمی‌افتد
PageV1P253
### || [genre: Gh]
# 1 لطافت دهنش در بیان نمی‌گنجد %~% حلاوت سخنش در زبان نمی‌گنجد
# 2 معانئی که مصور شود ز صورت دوست %~% ز من مپرس که آن در بیان نمی‌گنجد
# 3 از آن چو کلک ز شستم بجست و گوشه گرفت %~% که تیرقامت اودر کمان نمی گنجد
# 4 جهان پرست ز دردیکشان مجلس او %~% اگر چه مجلس او در جهان نمی‌گنجد
# 5 درین چمن که منم بلبل خوش الحانش %~% شکوفه‌ئیست که در بوستان نمی‌گنجد
# 6 چو در کنار منی گو کمر برو ز میان %~% که هیج با تو مرا در میان نمی‌گنجد
# 7 چگونه نام من خسته بگذرد بزبان %~% ترا که هیچ سخن در دهان نمی‌گنجد
# 8 چو آسمان دل از مهر تست سرگردان %~% اگر چه مهر تو در آسمان نمی‌گنجد
# 9 ندانم آنکه ز چشمت نمی‌رود خواجو %~% چه گوهریست که در بحر و کان نمی‌گنجد
PageV1P254
### || [genre: Gh]
# 1 اگر آن ماه مهربان گردد %~% غم دل غمگسار جان گردد
# 2 آنکه چون نامش آورم بزبان %~% همه اجزای من زبان گردد
# 3 ور کنم یاد ناوک چشمش %~% مو بر اعضای من سنان گردد
# 4 چون کنم نقش ابرویش بردل %~% قد چون تیر من کمان گردد
# 5 مه ز شرم جمال او هرماه %~% در حجاب عدم نهان گردد
# 6 یا رب این آسیاب دولابی %~% چند برخون عاشقان گردد
# 7 چون دلم با غم تو گوید راز %~% در میان خامه ترجمان گردد
# 8 از لبت هر که او نشان پرسد %~% چون دهان تو بی نشان گردد
# 9 چون ز لعلت سخن کند خواجو %~% شکر از منطقش روان گردد
PageV1P255
### || [genre: Gh]
# 1 ز جام عشق تو عقلم خراب می‌گردد %~% ز تاب مهر تو جانم کباب می‌گردد
# 2 مرا دلیست که دائم بیاد لعل لبت %~% بگرد ساقی و جام شراب می‌گردد
# 3 هلاک خود بدعا خواستم ولی چکنم %~% که دیر دعوت من مستجاب می‌گردد
# 4 دلست کاین همه خونم ز دیده می‌بارد %~% پرست کافت جان عقاب می‌گردد
# 5 تو خود چه آب و گلی کاب زندگی هردم %~% ز شرم چشمه نوش تو آب می‌گردد
# 6 چو برتو می‌فکنم دیده اشگ گلگونم %~% ز عکس گلشن رویت گلاب می‌گردد
# 7 بجام باده چه حاجت که پیر گوشه نشین %~% بیاد چشم تو مست و خراب می‌گردد
# 8 عجب نباشد اگر شد سیاه و سودائی %~% چنین که زلف تو بر آفتاب می‌گردد
# 9 چو بر درت گذرم گوئیم که خواجو باز %~% بگرد خانه ما از چه باب می‌گردد
PageV1P256
### || [genre: Gh]
# 1 چه بادست اینکه می‌آید که بوی یار ما دارد %~% صبا در جیب گوئی نافه مشک ختا دارد
# 2 بطرف بوستان هرکس بیاد چشم می‌گونش %~% مدام ار می نمی‌نوشد قدح بر کف چرا دارد
# 3 چو یار آشنا از ما چنان بیگانه می‌گردد %~% شود جانان خویش آنکس که جانی آشنا دارد
# 4 از آن دلبستگی دارد دل ما با سر زلفش %~% که هرتاری ز گیسویش رگی با جان ما دارد
# 5 من از عالم بجز کویش ندارم منزلی دیگر %~% ولی روشن نمی‌دانم که او منزل کجا دارد
# 6 برآنم کابر گرینده از این پس پیش اشک من %~% حدیث چشم سیل افشان نراند گر حیا دارد
# 7 مرا در مجلس خوبان سماع انس کی باشد %~% که چون سروی برقص آید مرا از رقص وا دارد
# 8 اگر برگ گلت باشد نوا از بینوائی زن %~% که از بلبل عجب دارم اگر برگ و نوا دارد
# 9 وگر مرغ سلیمانرا بجای خود نمی‌بینم %~% بجای خود بود گر باز آهنگ سبا دارد
# 10 اگر چون من بسی داری بدلسوزی و غمخواری %~% بدین بیچاره رحم آور که در عالم ترا دارد
# 11 ز خواجو کز جهان جز تو ندارد هیچ مطلوبی %~% اگر دوری روا داری خدا آخر روا دارد
PageV1P257
### || [genre: Gh]
# 1 در راه قربت ما ره‌بان چه کار دارد %~% در خلوت مسیحا رهبان چه کار دارد
# 2 در داستان نیاید اسرار عشقبازان %~% کانجا که قاف عشقست دستان چه کار دارد
# 3 با حکم الهی بگذرد ز حکم یونان %~% با بحر لامکانی عمان چه کار دارد
# 4 در ملک بی‌نیازی کون و مکان چه باشد %~% با سر لن ترانی هامان چه کار دارد
# 5 گر خویشتن پرستی کی ره بری بایمان %~% در دین خودپرستان ایمان چه کار دارد
# 6 حاکم چو عشق باشد فرمان عقل مشنو %~% کشتی چو نوح سازد کنعان چه کار دارد
# 7 عاقل کجا دهد جان در آرزوی جانان %~% در خانه بخیلان مهمان چه کار دارد
# 8 در دیر درد نوشان درس ورع که خواند %~% در ملت مطیعان عصیان چه کار دارد
# 9 جان بیجمال جانان پیوند جان نجوید %~% چیزی که دل نخواهد با جان چه کار دارد
# 10 ما را بباغ رضوان کی التفات باشد %~% در روضه محبت رضوان چه کار دارد
# 11 خواجو سرشک خونین بر چهره چند باری %~% جائی که مهر باشد باران چه کار دارد
PageV1P258
### || [genre: Gh]
# 1 با درد دردنوشان درمان چه کار دارد %~% با ناله خموشان الحان چه کار دارد
# 2 در شهر بی نشانان سلطان چه حکم داند %~% در ملک بی زبانان فرمان چه کار دارد
# 3 دریا کشان غم را از موج خون مترسان %~% با اهل نوح مرسل طوفان چه کار دارد
# 4 از دفتر معانی نقش صور فرو شوی %~% با نامه الهی عنوان چه کار دارد
# 5 زلف سیه چه آری در پیش چشم جادو %~% با ساحران بابل ثعبان چه کار دارد
# 6 عیبی نباشد ار من سامان خود ندانم %~% با آنکه سر ندارد سامان چه کار دارد
# 7 بر خاک کوی جانان بگذر ز آب حیوان %~% کانجا که خضر باشد حیوان چه کار دارد
# 8 خسرو چگونه سازد منزل بصدر شیرین %~% بر مسند سلاطین دربان چه کار دارد
# 9 ریحان گلشن جان عقلست و نزد جانان %~% چون روح در نگنجد ریحان چه کار دارد
# 10 از مهر خان چه داری چشم وفا و یاری %~% در دست زند خوانان فرقان چه کار دارد
# 11 گفتم که جان خواجو قربان تست گفتا %~% در کیش پاکدینان قربان چه کار دارد
PageV1P259
### || [genre: Gh]
# 1 درد محبت درمان ندارد %~% راه مودت پایان ندارد
# 2 از جان شیرین ممکن بود صبر %~% اما ز جانان امکان ندارد
# 3 آنرا که در جان عشقی نباشد %~% دل بر کن از وی کوجان ندارد
# 4 ذوق فقیران خاقان نیابد %~% عیش گدایان سلطان ندارد
# 5 ایدل ز دلبر پنهان چه داری %~% دردی که جز او درمان ندارد
# 6 باید که هر کو بیمار باشد %~% درد از طبیبان پنهان ندارد
# 7 در دین خواجو مؤمن نباشد %~% هر کو بکفرش ایمان ندارد
PageV1P260
### || [genre: Gh]
# 1 کسی کو دل بر جانان ندارد %~% دلی دارد ولیکن جان ندارد
# 2 هر آنکو با سر زلف سیاهش %~% سری دارد سر و سامان ندارد
# 3 ز غرقاب غمش کی جان توان برد %~% که دریا نیست کان پایان ندارد
# 4 بهر موئی دلی دارد ولیکن %~% ز چندین دل غمی چندان ندارد
# 5 قمر گفتم چو رویش دلفروزست %~% ولیکن چون بدیدم آن ندارد
# 6 نسیم باغ جنت چون عذارش %~% گلی در روضه رضوان ندارد
# 7 چو قدش باغبان گر راست خواهی %~% خرامان سرو در بستان ندارد
# 8 ترا با مه کنم نسبت ولی ماه %~% شکنج زلف مشک افشان ندارد
# 9 چه درمان خواجو ار در درد میری %~% که درد عاشقی درمان ندارد
PageV1P261
### || [genre: Gh]
# 1 آن پریچهره که جور و ستم آئین دارد %~% چه خطا رفت که ابروش دگر چین دارد
# 2 نافه مشگ ز چین خیزد و آن ترک ختا %~% ای بسا چین که در آن طره مشگین دارد
# 3 دل غمگین مرا گر چه بتاراج ببرد %~% شادمانم که وطن در دل غمگین دارد
# 4 عجب از چشم کماندار تو دارم که مقیم %~% مست خفتست و کمان برسر بالین دارد
# 5 ای خوشا آهوی چشمت که بهر گوشه که هست %~% خوابگه برطرف لاله و نسرین دارد
# 6 مرغ دل کز سر زلفت نشکیبد نفسی %~% باز گوئی هوس چنگل شاهین دارد
# 7 گر چه فرهاد به تلخی ز جهان رفت ولیک %~% همچنان شور شکرخنده شیرین دارد
# 8 دل گمگشته ز چشم تو طلب می‌کردم %~% کرد اشارت بسر زلف سیه کاین دارد
# 9 خواجو از چشمه نوشت چو حکایت گوید %~% همه گویند سخن بین که چه شیرین دارد
PageV1P262
### || [genre: Gh]
# 1 هر کو بصری دارد با او نظری دارد %~% با او نظری دارد هر کو بصری دارد
# 2 آنکو خبری دارد در بیخبری کوشد %~% در بیخبری کوشد هر کو خبری دارد
# 3 شیرین شکری دارد آن خسرو بت رویان %~% آن خسرو بت رویان شیرین شکری دارد
# 4 چون ما دگری دارد آن فتنه بهر جائی %~% آن فتنه بهر جائی چون ما دگری دارد
# 5 هر کس که سری دارد جان در قدمش بازد %~% جان در قدمش بازد هر کس که سری دارد
# 6 دل گر خطری دارد از جان خطرش نبود %~% از جان خطرش نبود دل گر خطری دارد
# 7 مهر قمری دارد باز این دل هر جائی %~% باز این دل هر جائی مهر قمری دارد
# 8 عزم سفری دارد از ملک درون جانم %~% از ملک درون جانم عزم سفری دارد
# 9 آنکو هنری دارد از عیب نیندیشد %~% از عیب نیندیشد آنکو هنری دارد
# 10 روشن گهری دارد چشمی که ترا بیند %~% چشمی که ترا بیند روشن گهری دارد
# 11 خواجو نظری دارد با طلعت مه رویان %~% با طلعت مه رویان خواجو نظری دارد
PageV1P263
### || [genre: Gh]
# 1 دل من باز هوای سر کوئی دارد %~% میل خاطر دگر امروز بسوئی دارد
# 2 هیچ دارید خبر کان دل سرگشته من %~% مدتی شد که وطن بر سر کوئی دارد
# 3 بگسست از من و در سلسله موئی پیوست %~% که دل خلق جهان در خم موئی دارد
# 4 ایکه از سنبل مشکین توعنبر بوئیست %~% خنک آن باد که از زلف تو بوئی دارد
# 5 ما بیک کاسه چنین مست و خراب افتادیم %~% حال آن مست چه باشد که سبوئی دارد
# 6 شاخ را بین که چه سرمست برون آمده است %~% گوئیا او هم ازین باده کدوئی دارد
# 7 ایکه گوئی که مکن خوی بشاهد بازی %~% هر کرا فرض کنی عادت و خوئی دارد
# 8 خیز چون پرده ز رخسار گل افکند صبا %~% روی گل بین که نشان گل روئی دارد
# 9 خوش بیا برطرف دیده خواجو بنشین %~% همچو سروی که وطن برلب جوئی دارد
PageV1P264
### || [genre: Gh]
# 1 کدام یار که ما را پیام یار آرد %~% از آن دیار حدیثی بدین دیار آرد
# 2 که می‌رود که ز یاران مهربان خبری %~% بدین غریب پریشان دلفگار آرد
# 3 بتشنگان بیابان برد بشارت آب %~% ببلبلان چمن مژده بهار آرد
# 4 اگر نه لطف نماید نسیم باد صبا %~% بمرغ زار که بوئی ز مرغزار آرد
# 5 خیال روی نگارم اگر نگیرد دست %~% که طاقت غم هجران آن نگار آرد
# 6 بسی تحمل خار جفا بباید کرد %~% که تا نهال مودت گلی ببار آرد
# 7 ز بهر دفع خمارم که می‌تواند رفت %~% که جرعه‌ئی می نوشین خوشگوار آرد
# 8 بجای سرمه‌ام از خاک کوی او گردی %~% برای روشنی چشم اشکبار آرد
# 9 سلام و خدمت خواجو بدان دیار برد %~% پیام یار سفر کرده سوی یار آرد
PageV1P265
### || [genre: Gh]
# 1 چون صبا نکهت آن زلف پریشان آرد %~% دل پر درد مرا مژده درمان آرد
# 2 جان بشکرانه کنم پیشکش خدمت او %~% هر نسیمی که مرا مژده جانان آرد
# 3 چه تفاوت کند از نکهت انفاس نسیم %~% بلبل دلشده را بوی گلستان آرد
# 4 زلف چوگان صفت ار حلقه کند بر رخسار %~% هر زمان گوی دلم در خم چوگان آرد
# 5 هر که را دست دهد حاصل اوقات عزیز %~% حیف باشد که بافسوس بپایان آرد
# 6 در ره عشق مسلمان حقیقی آنست %~% که به زنار سر زلف تو ایمان آرد
# 7 زاهد صومعه را هر نفسی مست و خراب %~% نرگس مست تو در حلقه مستان آرد
# 8 اگر از چشمه نوش تو زلالی یابد %~% کی خضر یاد بد آب چشمه حیوان آرد
# 9 باز صورت نتوان بست که نقاش ازل %~% صورتی مثل تو در صفحه امکان آرد
# 10 دیگران سبزه ز گلزار ببازار برند %~% خط سبزت بچه رو سبزه ببستان آرد
# 11 گرخیال سر زلف تو نگیرد دستم %~% کی دل خسته من طاقت هجران آرد
# 12 هر که با منطق خواجو کند اظهار سخن %~% در به دریا برد و زیره به کرمان آرد
PageV1P266
### || [genre: Gh]
# 1 خدنگ غمزه جادو چو در کمان آرد %~% هزار عاشق دلخسته را بجان آرد
# 2 در آن دقیقه باریک عقل خیره شود %~% دلم حدیث میانش چو در میان آرد
# 3 حلاوت سخنش کام جان کند شیرین %~% عبارتی ز لبش هر که در بیان آرد
# 4 از آن دو نرگس مخمور ناتوان عجبست %~% که تیر غمزه بدینگونه در کمان آرد
# 5 اگر چو خامه سرش تا به سینه بشکافند %~% نه عاشقست که یک حرف بر زبان آرد
# 6 کدام قاصد فرخنده می‌رود که مرا %~% حدیثی از لب آن ماه مهربان آرد
# 7 ز راه بنده نوازی مگر نسیم صبا %~% ز دوستان خبری سوی دوستان آرد
# 8 چرا حرام کند خواب بر دو دیده من %~% اگر نسیم سحر خواب پاسبان آرد
# 9 کسی که وصف لب و عارض کند خواجو %~% شکر بمصر برد گل بگلستان آرد
PageV1P267
### || [genre: Gh]
# 1 نقاش که او صورت ارژنگ نگارد %~% کی چهره گلچهر چو او رنگ نگارد
# 2 فرهاد چو از صورت شیرین نشکیبد %~% صد نقش برانگیزد و بر سنگ نگارد
# 3 صورتگر چین نقش نبندم که نگاری %~% چون آن صنم سنگدل شنگ نگارد
# 4 حنا مگر امروز درین مرحله تنگست %~% کو پنجه بخون من دلتنگ نگارد
# 5 نقاش بصورتگری ار موی شکافد %~% صورت نتوان بست کزین رنگ نگارد
# 6 چنگی همه از پرده عشاق سراید %~% گر نقش نگارین تو بر چنگ نگارد
# 7 ور چنگ و سرانگشت تو ناهید ببیند %~% نقش سر انگشت تو بر چنگ نگارد
# 8 در جنب جمال تو بود صورت دیوار %~% هر نقش که صورتگر ارژنگ نگارد
# 9 خواجو چه عجب باشد اگر شیر دلاور %~% سرپنجه بخون جگر رنگ نگارد
PageV1P268
### || [genre: Gh]
# 1 کاروان ختنی مشک ختا می‌آرد %~% یا صبا نکهت آن زلف دوتا می‌آرد
# 2 لاله دل در دم جانبخش سحر می‌بندد %~% غنچه جان پیشکش باد صبا می‌آرد
# 3 مرغ را گل باشارت چه سخن می‌گوید %~% باز هدهد چه بشارت ز سبا می‌آرد
# 4 می‌رسد قاصدی از راه و چنان می‌شنوم %~% که ز سلطان خبری سوی گدا می‌آرد
# 5 ای عزیزان چه بشیرست که از جانب مصر %~% مژده یوسف گمگشته ما می‌آرد
# 6 ظاهر آنست که مرغ دل مشتاقانرا %~% دانه خال تو در دام بلا می‌آرد
# 7 می‌گشاید مگر از نافه زلفت کارش %~% ورنه باد این دم مشکین ز کجا می‌آرد
# 8 هندوی پر دل شوریده که داری ز قفا %~% ای بسا دل که کشانت ز قفا می‌آرد
# 9 خواجو از قول مغنی نشکیبد ز آنروی %~% هر زمان پرده‌سرا را بسرا می‌آرد
PageV1P269
### || [genre: Gh]
# 1 دل من جان ز غم عشق تو آسان نبرد %~% وین عجبتر که اگر جان ببرد جان نبرد
# 2 گر ازین درد بمیرم چه دوا شاید کرد %~% کانک رنج تو کشد راه بدرمان نبرد
# 3 شب دیجور جدائی دل سودائی من %~% بی خیال سر زلف تو بپایان نبرد
# 4 هر کرا ساعت سیمین تو آید در چشم %~% دست حیرت نتواند که بدندان نبرد
# 5 ره بمنزلگه قربت ندهندم که کسی %~% رخت درویش به خلوتگاه سلطان نبرد
# 6 پادشاهی تو هر حکم که خواهی فرمود %~% بنده آن نیست که سر پیچد و فرمان نبرد
# 7 غارت دل کندم غمزه کافر کیشت %~% وانکه کافر نبود مال مسلمان نبرد
# 8 ای عزیزان بجز از باد صبا هیچ بشیر %~% خبر یوسف گمگشته بکنعان نبرد
# 9 گر نسیم سحر قطع مسافت نکند %~% هیچکس قصه دردم بخراسان نبرد
# 10 جان چه ارزد که برم تحفه بجانان هیهات %~% همه دانند که کس زیره بکرمان نبرد
# 11 شکر از گفته خواجو بسوی مصر برند %~% گر چه کس قند بسوی شکرستان نبرد
PageV1P270
### || [genre: Gh]
# 1 قصه غصه فرهاد بشیرین که برد %~% نامه ویس گلندام برامین که برد
# 2 خضر را شربتی از چشمه حیوان که دهد %~% مرغ را آگهی از لاله و نسرین که برد
# 3 خبر انده اورنگ جدا گشته ز تخت %~% به سراپرده گلچهر خور آئین که برد
# 4 گر چه بفزود حرارت ز شکر خسرو را %~% از شرش شور شکر خنده شیرین که برد
# 5 مرغ دل باز چو شد صید سر زلف کژش %~% گفت جان این نفس از چنگل شاهین که برد
# 6 ناز آن سرو قد افراخته چندین که کشد %~% جور آن شمع دل افروخته چندین که برد
# 7 می چون زنگ اگر دست نگیرد خواجو %~% زنگ غم ز آینه خاطر غمگین که برد
PageV1P271
### || [genre: Gh]
# 1 پیغام بلبلان بگلستان که می‌برد %~% و احوال درد من سوی درمان که می‌برد
# 2 یعقوب را ز مصر که می‌آورد پیام %~% یا زو خبر به یوسف کنعان که می‌برد
# 3 ما را خیال دوست بفریاد می‌رسد %~% ورنی شب فراق بپایان که می‌برد
# 4 مشتاق کعبه گر نکشد رنج بادیه %~% چندین جفای خار مغیلان که می‌برد
# 5 گه گاه اگر نه بنده نوازی کند نسیم %~% از ما خبر بملک خراسان که می‌برد
# 6 از بلبلان بیدل شوریده آگهی %~% جز باد صبحدم بگلستان که می‌برد
# 7 گفتم مکن که باز نمایم بطعنه گفت %~% یرغونگر بحضرت قا آن که می‌برد
# 8 در خورد خدمتش چو ندارم بضاعتی %~% جان ضعیف هست بجانان که می‌برد
# 9 خواجو اگر چه بیش نخیزد ز دست تو %~% پای ملخ بنزد سلیمان که می‌برد
PageV1P272
### || [genre: Gh]
# 1 توئی که لعل تو دست از عقیق کانی برد %~% فراقت از دل من لذت جوانی برد
# 2 ز چین زلف تو باد صبا بهر طرفی %~% نسیم مشک تتاری بارمغانی برد
# 3 چه نیکبخت سیاهست خال هندویت %~% که نیک پی بلب آب زندگانی برد
# 4 بساکه جان بلب آمد بانتظار لبت %~% ولیکن از لب من جان بلب توانی برد
# 5 بسا که مردمک چشم من ز خون جگر %~% بتحفه پیش خیال تو لعل کانی برد
# 6 خرد نشان دهان تو در نمی‌یابد %~% چرا که نام و نشانش ز بی نشانی برد
# 7 چو گشت حلقه زلفت خمیده چون چوگان %~% ز دلبران جهان گوی دلستانی برد
# 8 به غمزه نرگس مستت بریخت خون دلم %~% ولیکن از بر من جان به ناتوانی برد
# 9 کمال شوق ز خواجو نگر که دیده او %~% سبق ز ابر بهاری بدرفشانی برد
PageV1P273
### || [genre: Gh]
# 1 سپیده‌دم که صبا دامن سمن بدرد %~% ز مهر روی تو گل جیب پیرهن بدرد
# 2 اگر ز پسته تنگ تو دم زند غنچه %~% نسیم باد صبا در دمش دهن بدرد
# 3 چو در محاوره آید لب گهربارت %~% عقیق پیرهن لعل بر بدن بدرد
# 4 ز وصف کوی تو گر شمه‌ئی نسیم بهار %~% بباغ عرضه دهد زهره چمن بدرد
# 5 اگر ز مهر تو یک ذره بر سپهر افتد %~% عروس قصر فلک ستر خویشتن بدرد
# 6 مگر ز پرده نیاید نگار من بیرون %~% وگرنه پرده ناموس مرد و زن بدرد
# 7 اگر ز غیرت بلبل صبا خبر یابد %~% شگفت باشد اگر شقه سمن بدرد
# 8 گهی که پرده برافتد ز طلعت شیرین %~% زمانه پرده فرهاد کوهکن بدرد
# 9 بروز حشر چو بوی تو بشنود خواجو %~% ز خاک مست برون افتد و کفن بدرد
PageV1P274
### || [genre: Gh]
# 1 تاجداری کند آنکس که ز سردر گذرد %~% ره بمنزل برد آنکو ز سفر در گذرد
# 2 کوه سنگین دل اگر قلزم چشمم بیند %~% موج طوفان سرشکش ز کمر در گذرد
# 3 نکند ترک شکر خنده شیرین خسرو %~% لیک پیش لب شیرین ز شکردر گذرد
# 4 دیده دریا دلی از خون دلم می‌بیند %~% کو تواند که روان از سر زر در گذرد
# 5 نتواند که نهد بر سر کوی تو قدم %~% مگر آنکس که نخست از سر سر در گذرد
# 6 باد را بر سر زلف تو اگر باشد دست %~% بهوایت ز سر سنبل تر در گذرد
# 7 خنک آن خسته که در کوی تو بی بیم رقیب %~% دهدش دست که چون باد سحردر گذرد
# 8 چرخ را بر سر میدان محبت هر دم %~% ناوک آه من از هفت سپر در گذرد
# 9 گرقدم پیش نهی در صف عشقش خواجو %~% تیر دلدوز فراقت ز جگر در گذرد
PageV1P275
### || [genre: Gh]
# 1 خنک آن باد که برخاک خراسان گذرد %~% خاصه برگلشن آن سرو خرامان گذرد
# 2 واجب آنست که از حال گدا یاد کنند %~% هر که بر طرف سراپرده سلطان گذرد
# 3 بلبل دلشده را مژده رساند ز بهار %~% باد شبگیر چو بر صحن گلستان گذرد
# 4 که رساند ز دل خسته جمعی پیغام %~% جز نسیمی که برآن زلف پریشان گذرد
# 5 هیچ در خاطر یوسف گذرد کز غم هجر %~% چه بلا بر سر محنت کش کنعان گذرد
# 6 خضر بر حال سکندر مگرش رحم آید %~% گر دگر بر لب سرچشمه حیوان گذرد
# 7 عمر شیرین گذرانیم به تلخی لیکن %~% نبود عمر که بی صحبت جانان گذرد
# 8 قصه آن نتوان گفت مگر روز وصال %~% هر چه برخسته دلان درشب هجران گذرد
# 9 پیش طوفان سرشکم ز حیا آب شود %~% ابر گرینده که بر ساحل عمان گذرد
# 10 بگذشت آن مه و جان با دل ریشم می‌گفت %~% بنگر این عمر گرامی که بدینسان گذرد
# 11 حاجی از کعبه کجا روی بتابد خواجو %~% گر همه بادیه بر خار مغیلان گذرد
PageV1P276
### || [genre: Gh]
# 1 ترک من ترک من گرفت و خطا کرد %~% جامه صبر من برفت و قبا کرد
# 2 همچو زلف سیاه سرکش هندو %~% بر سر آتشم فکند و رها کرد
# 3 صبح رویش بدید و سوره والشمس %~% از سرصدق در دمید و دعا کرد
# 4 خط زنگارگون آن بت چین را %~% هر که مشک تتار خواند خطا کرد
# 5 بدرستی که در حدیث نیاید %~% آنچه غم با دل شکسته ما کرد
# 6 آنکه بیرون ازو طبیب نداریم %~% دردمان کی شنیدئی که دوا کرد
# 7 اشک می‌خواست تا برون جهد از چشم %~% خون دل کام او برفت و روا کرد
# 8 چون بروز وصال شکر نکردم %~% اخترم در شب فراق سزا کرد
# 9 نیست برجای خویش مرغ سلیمان %~% باز گوئی مگر هوای سبا کرد
# 10 بر حدیث صبا چگونه نهم دل %~% زانکه با دست هر سخن که صبا کرد
# 11 سرو سیمین من ز صحبت خواجو %~% گر نه آزاد شد کناره چرا کرد
PageV1P277
### || [genre: Gh]
# 1 چو شام شد بشبستان باید کرد %~% ز ماه نو طلب آفتاب باید کرد
# 2 لباس ازرق صوفی که عین زراقیست %~% بخون چشم صراحی خضاب باید کرد
# 3 لب پیاله و رخسار مردم دیده %~% ز عکس باده چو یاقوت ناب باید کرد
# 4 مفرح جگر خسته و دوای خمار %~% ز لعل ساقی و جام شراب باید کرد
# 5 مدام بهر جگر خوارگان دردیکش %~% دل پر آتش خونین کباب باید کرد
# 6 مهی که منزل او در میان جان منست %~% کناره از در او از چه باب باید کرد
# 7 چو آفتاب کشد روی در حجاب عدم %~% نظاره قمری شب نقاب باید کرد
# 8 برآتش دل ما ریز آب آتش فام %~% که دفع آتش سوزان به آب باید کرد
# 9 اگر بکوی خرابات می‌کنی مسکن %~% نخست خانه هستی خراب باید کرد
# 10 وگر بچنگ نمی‌آیدت خوش آوازی %~% بکنج میکده ساز رباب باید کرد
# 11 بروی دوست بروز آور امشب ای خواجو %~% که در بهشت برین ترک خواب باید کرد
PageV1P278
### || [genre: Gh]
# 1 به دشمنان گله از دوستان نشاید کرد %~% بمهرگان صفت بوستان نشاید کرد
# 2 بترک آن مه نامهربان نباید گفت %~% کنار از آن بت لاغر میان نشاید کرد
# 3 مگر بموسم گل باغبان نمی‌داند %~% که منع بلبل شیرین زبان نشاید کرد
# 4 بخواه دل که من خسته دل روان بدهم %~% بدل مضایقه با دوستان نشاید کرد
# 5 کسی که بیتو نخواهد جان و هر چه دروست %~% بجان ممتحنش امتحان نشاید کرد
# 6 بنوک خامه اگر شرح آن دهم صد سال %~% ز سرعشق تو رمزی بیان نشاید کرد
# 7 بدان دیار روان‌تر ز آب دیده من %~% بهیچ روی رسولی روان نشاید کرد
# 8 من آن نیم که ز جانان عنان بگردانم %~% بقول مدعیان ترک جان نشاید کرد
# 9 برون ز جان هیچ تحفه‌ئی خواجو %~% فدای صحبت جان جهان نشاید کرد
PageV1P279
### || [genre: Gh]
# 1 ماه من دوش سر از جیب ملاحت برکرد %~% روز روشن ز حیا چادر شب برسر کرد
# 2 اندکی گل برخ خوب نگارم مانست %~% صبحدم باد صبا دامن او پر زر کرد
# 3 نتوانم که برآرم نفسی بی لب دوست %~% که قضا جان مرا در لب او مضمر کرد
# 4 پسته را با دهن تنگ تو نسبت کردم %~% رفت در خنده ز شادی مگرش باور کرد
# 5 هر زمان سنبل هندوی تو درتاب شود %~% که خرد نسبتم از بهر چه با عنبرکرد
# 6 آبرویم شده بر باد ز بی سیمی بود %~% سیم اشکست که کار رخ من چون زر کرد
# 7 هر میی کز کف ساقی غمت کردم نوش %~% گوئیا خون جگر بود که در ساغر کرد
# 8 دل خواجو که بجان آمده بود از غم عشق %~% خون شد امروز و سر از چشمه چشمش برکرد
PageV1P280
### || [genre: Gh]
# 1 جان توجه بروی مهوش کرد %~% دل تمسک بزلف دلکش کرد
# 2 مهر رویش که آب آتش برد %~% خاک بر دست آب و آتش کرد
# 3 آنکه کارم چو طره برهم زد %~% همچو زلفم چرا مشوش کرد
# 4 ابرویش تا چه شد که پیوسته %~% بر مه و مشتری کمانکش کرد
# 5 هر خدنگی که غمزه‌اش بگشود %~% نسبتش دل بتیر آرش کرد
# 6 مردم دیده‌ام بخون جگر %~% صفحه چهره را منقش کرد
# 7 روز خواجو بروی او خوش بود %~% خوش نبود آنکه رفت و شب خوش کرد
PageV1P281
### || [genre: Gh]
# 1 باز عزم شراب خواهم کرد %~% ساز چنگ و رباب خواهم کرد
# 2 آتش دل چو آب کارم برد %~% چاره کار آب خواهم کرد
# 3 جامه در پیش پیر باده فروش %~% رهن جام شراب خواهم کرد
# 4 از برای معاشران صبوح %~% دل پرخون کباب خواهم کرد
# 5 با بتان اتصال خواهم جست %~% وز خرد اجتناب خواهم کرد
# 6 بسکه از دیده سیل خواهم راند %~% خانه دل خراب خواهم کرد
# 7 تا دم صبح دوست خواهم خواند %~% دعوت آفتاب خواهم کرد
# 8 بجز از باده خوردن و خفتن %~% توبه از خورد و خواب خواهم کرد
# 9 همچو خواجو ز خاک میخانه %~% آبرو اکتساب خواهم کرد
PageV1P282
### || [genre: Gh]
# 1 مه را اگر از مشک ز ره پوش توان کرد %~% تشبیه بدان زلف و بنا گوش توان کرد
# 2 چون شکر شیرین بشکر خنده در آری %~% جان برخی آن لعل گهر پوش توان کرد
# 3 می تلخ نباشد چو ز دست تو ستانند %~% کز دست تو گر زهر بود نوش توان کرد
# 4 حاجت بقدح نیست که ارباب خرد را %~% از جام لبت واله و مدهوش توان کرد
# 5 گر دست دهد شادی وصل تو زمانی %~% غمهای جهان جمله فراموش توان کرد
# 6 بی آتش رخسار توخون در دل عشاق %~% باور نتوان کرد که در جوش توان کرد
# 7 مرغان چمن را چو صبا بوی گل آرد %~% زنهار مپندار که خاموش توان کرد
# 8 از روی توام منع کنند اهل خرد لیک %~% برقول بد اندیش کجا گوش توان کرد
# 9 خواجو تو مپندار که بی سیم زمانی %~% با سیمبران دست در آغوش توان کرد
PageV1P283
### || [genre: Gh]
# 1 بی لاله رخان روی بصحرا نتوان کرد %~% بی سرو قدان میل تماشا نتوان کرد
# 2 کام دلم آن پسته دهانست ولیکن %~% زان پسته دهان هیچ تمنا نتوان کرد
# 3 گفتم مرو از دیده موج افکن ما گفت %~% پیوسته وطن برلب دریا نتوان کرد
# 4 چون لاله دل از مهرتوان سوختن اما %~% اسرار دل سوخته پیدا نتوان کرد
# 5 تا در سر زلفش نکنی جان گرامی %~% پیش تو حدیث شب یلدا نتوان کرد
# 6 آنها که ندانند ترنج از کف خونین %~% دانند که انکار زلیخا نتوان کرد
# 7 از بسکه خورد خون جگر مردم چشمم %~% دل در سر آن هندوی لالا نتوان کرد
# 8 بی خط تو سر نامه سودا نتوان خواند %~% بی زلف تو سر در سر سودا نتوان کرد
# 9 گیسوی تو گر سرکشد او را چه توان گفت %~% با هندوی کژ طبع محا کا نتوان کرد
# 10 هر لحظه پیامی دهدم دیده که خواجو %~% بی می طلب آب رخ از ما نتوان کرد
# 11 از دست مده جام می و روی دلارام %~% کارام دل از توبه تقاضا نتوان کرد
PageV1P284
### || [genre: Gh]
# 1 پشت بر یار گمان ابرو ما نتوان کرد %~% خویشتن را هدف تیر بلا نتوان کرد
# 2 کشته تیغ ملامت برضا نتوان شد %~% حذر از ضربت شمشیر قضا نتوان کرد
# 3 گر چه از ما بخطا روی بپیچید و برفت %~% ترک آن ترک ختائی بخطا نتوان کرد
# 4 قامتش را به صنوبر نتوان خواندن از آنک %~% نسبت سرو خرامان بگیا نتوان کرد
# 5 باغبان گومکن افغان که بهنگام بهار %~% مرغ را از گل صد برگ جدا نتوان کرد
# 6 گر نخواهی که رود دانش و هوش تو برود %~% گوش بر زمزمه پرده‌سرا نتوان کرد
# 7 گر به خنجر زندم روی نتابم ز درش %~% زانکه با او بجفا ترک وفا نتوان کرد
# 8 گو بشمشیر بکش یا ز کمندش برهان %~% صید را این همه در قید رها نتوان کرد
# 9 نام خواجو برآن خسرو خوبان که برد %~% زانکه درحضرت شه یاد گدا نتوان کرد
PageV1P285
### || [genre: Gh]
# 1 بر سر کوی تو اندیشه جان نتوان کرد %~% پیش لعلت صفت زاده کان نتوان کرد
# 2 مهر رخسار تو در دل نتوان داشت نهان %~% که به گل چشمه خورشید نهان نتوان کرد
# 3 از میانت سر موئی ز کمر پرسیدم %~% گفت کان نکته باریک عیان نتوان کرد
# 4 با تو صد سال زبان قلم ار شرح دهد %~% شمه‌ئی از غم عشق تو بیان نتوان کرد
# 5 نوشداروی من از لعل تو می‌فرمایند %~% بشکر گر چه دوای خفقان نتوان کرد
# 6 ناوک غمزه‌ات از جوشن جانم بگذشت %~% در صف معرکه اندیشه جان نتوان کرد
# 7 گر بتیغم بزنی از تو ننالم که ز دوست %~% زخم شمشیر توان خورد و فغان نتوان کرد
# 8 راستی گر چه ببالای تو می‌ماند سرو %~% نسبت قد تو با سرو روان نتوان کرد
# 9 خواجو از دور زمان آنچه ترا پیش آمد %~% جز بدوران زمان فکرت آن نتوان کرد
PageV1P286
### || [genre: Gh]
# 1 هر کو چو شمع ز آتش دل تاج سر نکرد %~% سر در میان مجلس عشاق برنکرد
# 2 برخط عشق ماه رخان چون قلم کسی %~% ننهاد سر که همچو قلم ترک سرنکرد
# 3 آنکس شکست قلب که بیمش ز جان نبود %~% وان یافت زندگی که ز کشتن حذر نکرد
# 4 سر برنکرد پیش سرافکندگان عشق %~% چون شمع هر که سرکشی از سر بدر نکرد
# 5 خون شد ز اشک ما دل سنگین کوهسار %~% وان سست مهر بردل سختش اثر نکرد
# 6 گشتیم خاک پایش و آنسرو سرفراز %~% دامن کشان روان شد و در ما نظر نکرد
# 7 ملک وجود را برسلطان عشق او %~% بردیم و التفات بدان مختصر نکرد
# 8 شد کاروان و خون دل بیقرار ما %~% رفت از قفای محمل و ما را خبرنکرد
# 9 ننوشت ماجرای دل و دیده‌ام دبیر %~% تا نامه را بخون دل و دیده تر نکرد
# 10 زان ساعتم که بر ره مستی گذر فتاد %~% در خاطرم دگر غم هستی گذر نکرد
# 11 خواجو چگونه جامه جان چاک زد چو صبح %~% گر گوش بر ترنم مرغ سحر نکرد
PageV1P287
### || [genre: Gh]
# 1 سپیده‌دم که صبا بر چمن گذر می‌کرد %~% دل مرا ز گلستان جان خبر می‌کرد
# 2 چو غنچه از لب آن سیمبر سخن می‌گفت %~% دهان غنچه پر از خرده‌های زر می‌کرد
# 3 اگر ز نرگس مستش چمن نشان می‌داد %~% دلم بدیده حسرت درو نظر می‌کرد
# 4 تذرو جان من از آشیان برون می‌شد %~% چو گوش بر سخن بلبل سحر می‌کرد
# 5 شکوفه بهر تماشای باغ عارض دوست %~% سر از دریچه چوبین شاخ بر می‌کرد
# 6 کمان ابروی آن مه چو یاد می‌کردم %~% خدنگ آه من از آسمان گذر می‌کرد
# 7 فلک بیاد تن سیمگون مهرویان %~% درست روی من از مهر دل چو زر می‌کرد
# 8 سحر که شاهد خاور نقاب بر می‌داشت %~% حدیث روی تو ناهید با قمر می‌کرد
# 9 ز شوق لعل تو هر لحظه مردم چشمم %~% لب پیاله بخوناب دیده تر می‌کرد
# 10 دبیر از آن لب شیرین حکایتی می‌راند %~% دهان تنگ قلم را پر از شکر می‌کرد
# 11 روان خسته خواجو ز شهر بند وجود %~% بعزم ملک عدم دمبدم سفر می‌کرد
PageV1P288
### || [genre: Gh]
# 1 طوطی از پسته تنگ تو شکر گرد آورد %~% چشمم از درج عقیق تو گهر گرد آورد
# 2 صد دل خسته بهر موئی از آن زلف دراز %~% مهر رخسار تو در دور قمر گرد آورد
# 3 مردم چشم من از بهر نثار قدمت %~% ای بسا در که درین قصر دو در گرد آورد
# 4 گنج قارون چو درین ره به پشیزی نخرند %~% رخ زردم بچه وجه اینهمه زر گرد آورد
# 5 خبرت هست که چندین دل صاحب‌نظران %~% نرگس مست تو هنگام نظر گرد آورد
# 6 چرخ پیروزه ز خون جگر فرهادست %~% آن همه لعل که بر کوه و کمر گرد آورد
# 7 در سر چشم جفا دیده خون افشان کرد %~% دل من هر چه بخوناب جگر گرد آورد
# 8 گرم کن بزم طرب را که شب مشک فروش %~% رخت سودا بدم سرد سحر گرد آورد
# 9 خسرو آنست که چون ملک وصالت دریافت %~% لعل شیرین ترا دید و شکر گرد آورد
# 10 دلم این لحظه بدست آر که جانم ز درون %~% کرد ترتیب ره و بار سفر گرد آورد
# 11 چشم خواجو چو رخ آورد بدریای سرشک %~% سوی بحرین شد و لؤلؤی تر گرد آورد
PageV1P289
### || [genre: Gh]
# 1 سوز غم تو آتشم از جان بر آورد %~% مهر تو دودم از دل بریان بر آورد
# 2 چشم پرآب ما چو ز بحرین دم زند %~% شور از نهاد قلزم و عمان بر آورد
# 3 گردون لاجورد بدور عقیق تو %~% بس خون لعل کز جگر کان بر آورد
# 4 مرغ دلم زعشق گلستان عارضت %~% هر دم هوا بگیرد و افغان بر آورد
# 5 ما را بباد داد و گر آن کفر زلف تست %~% این مان بتر بود که ز ایمان بر آورد
# 6 هر لحظه چشم ترک تو چون کافران مست %~% خنجر بقصد خون مسلمان بر آورد
# 7 با کوه اگر صفت کنم از شوق کازرون %~% آه از دل شکسته نالان بر آورد
# 8 گر اشتیاق کعبه برینسان بود بسی %~% ما را بگرد کوه و بیابان بر آورد
# 9 خواجو چنین که چشمه خونبار چشم تست %~% هر دم معینست که طوفان برآورد
PageV1P290
### || [genre: Gh]
# 1 من خاک آن بادم که او بوی دلارام آورد %~% در آتشم ز آب رخش کاب رخ من می‌برد
# 2 آنکو لبش گاه سخن هم طوطی و هم شکرست %~% طوطی خطش از چه رو پر بر شکر می‌گسترد
# 3 سرو از قد چون عرعرش گل پیش روی چون خورش %~% این دست بر سر می‌زند و آن جامه بر تن می‌درد
# 4 من تحفه جان می‌آورم بهر نثار مقدمش %~% وان جان شیرین از جفا ما را بجان می‌آورد
# 5 زلف سیه کارش نگر و آنچشم خونخوارش نگر %~% کاین قصد جانم می‌کند و آن خون جانم می‌خورد
# 6 هنگام تیر انداختن گر بر من آرد تاختن %~% در پای او سر باختن عاشق بجان و دل خرد
# 7 بگذشتی و بگذاشتی ما را و هیچ انگاشتی %~% جانا ز خشم وآشتی بگذر که این هم بگذرد
# 8 گه گه به چشم مرحمت برما نظر می‌کن ولی %~% سلطان ز کبر و سلطنت در هر گدائی ننگرد
# 9 زان سنبل عنبر شکن خواجو چو می‌راند سخن %~% می‌یابم از انفاس او بوئی که جان می‌پرورد
PageV1P291
### || [genre: Gh]
# 1 گل نهالی به بوستان آورد %~% مرغ را باز در فغان آورد
# 2 سخنی بلبل از لبش می‌گفت %~% غنچه را آب در دهان آورد
# 3 نکهت نفحه شمامه صبح %~% مژده گل ببوستان آورد
# 4 دوستان را نسیم باد صبا %~% بوی انفاس دوستان آورد
# 5 نفس باد صبحدم چو مسیح %~% با تن خاک مرده جان آورد
# 6 هم عفا الله صبا که عاشق را %~% خبر یار مهربان آورد
# 7 درد خواجو بصبر به نشود %~% زانکه با خویش از آن جهان آورد
# 8 لیک نومید نیست کاب حیات %~% از سیاهی برون توان آورد
PageV1P292
### || [genre: Gh]
# 1 کس نیست که دست من غمخوار بگیرد %~% یا دادم از آن دلبر عیار بگیرد
# 2 هر لحظه سرشکم بدود گرم و بشوخی %~% جیب من دلخسته بیمار بگیرد
# 3 کی بار دهد شاخ امید من اگر یار %~% ترک من بیچاره بیکبار بگیرد
# 4 فرهاد چو یاد آورد از شکر شیرین %~% خوناب دلش دامن کهسار بگیرد
# 5 سیلاب سرشکست که هنگام عزیمت %~% پیش ره یاران وفادار بگیرد
# 6 ساقی بده آن می که دل لاله سیراب %~% بی باده گلرنگ ز گلزار بگیرد
# 7 هر دم که در آن نرگس پر خواب تو بینم %~% خون جگرم دیده بیدار بگیرد
# 8 ترسم که برآرم نفسی از دل پردرد %~% و آئینه رخسار تو زنگار بگیرد
# 9 چون نافه تاتار دلم خون شود از غم %~% چون گرد مهت نافه تاتار بگیرد
# 10 خواجو ز چه معنی ز برای قدحی می %~% هر لحظه در خانه خمار بگیرد
PageV1P293
### || [genre: Gh]
# 1 چون خط تو گرد رخ گلرنگ بگیرد %~% سرحد ختن خیل شه زنگ بگیرد
# 2 مگذار که رخسار تو کائینه حسنست %~% از آه جگر سوختگان زنگ بگیرد
# 3 بی نرگس مخمور تو در مجلس مستان %~% هر دم دلم از باده چون زنگ بگیرد
# 4 آهنگ شب از دیده من پرس که هر شب %~% مرغ سحر از ناله‌ام آهنگ بگیرد
# 5 هر دم که شب آهنگ کند ز آتش مهرت %~% دود دل من راه شباهنگ بگیرد
# 6 چون پرتو خورشید رخت بر قمر افتد %~% از عکس رخت لاله و گل رنگ بگیرد
# 7 خون شد دلم از دست سر زلفت و کس نیست %~% کانصافم از آن هندوی شبرنگ بگیرد
# 8 در پسته تنگ تو سخن را نبود جای %~% الا که درو هر سخنی تنگ بگیرد
# 9 خواجو ستم و جور و جفا در دل خوبان %~% ماننده نقشیست که در سنگ بگیرد
PageV1P294
### || [genre: Gh]
# 1 دلم دیده از دوستان برنگیرد %~% که بلبل دل از بوستان برنگیرد
# 2 ز من سایه‌ئی ماند از مهر رویش %~% گر آن مه ز خور سایبان برنگیرد
# 3 ببازار او نقد دل چون فرستم %~% که قلبست و کس رایگان برنگیرد
# 4 دلم چون کشد مهد سلطان عشقش %~% که یک ذره هفت آسمان برنگیرد
# 5 جهان مشگ و عنبر نگیرد گر آن مه %~% ز رخ زلف عنبرفشان برنگیرد
# 6 قد عاشقان خم نگیرد چو سنبل %~% گر او سنبل از ارغوان برنگیرد
# 7 اگر بیدل مهربان خاک گردد %~% دل از یار نامهربان برنگیرد
# 8 بجان جهان کی رسد رهرو عشق %~% اگردل ز جان وجهان برنگیرد
# 9 چرا سنبل لاله پوش تو یکدم %~% سر از پای سرو روان برنگیرد
# 10 نیابد کنار از میان تو آنکو %~% حجاب کنار از میان برنگیرد
# 11 دل نازکم تاب فکرت نیارد %~% تن لاغرم بار جان برنگیرد
# 12 اگر من بمسجد کنم دعوت دل %~% بجز راه دیر مغان برنگیرد
# 13 برو آستین بیش مفشان که خواجو %~% به خنجر سر از آستان برنگیرد
PageV1P295
### || [genre: Gh]
# 1 دلم که حلقه گیسوی یار می‌گیرد %~% درون حلقه نشستست و مار می‌گیرد
# 2 بهر کجا که روم آب دیده می‌بینم %~% که دامن من شوریده کار می‌گیرد
# 3 نگار تا ز من خسته دل کنار گرفت %~% ز خون دیده کنارم نگار می‌گیرد
# 4 غلام آن بت چینم که سرحد ختنش %~% طلایه سپه زنگبار می‌گیرد
# 5 دو چشم آهوی روباه باز صیادش %~% بغمزه شیر دلانرا شکار می‌گیرد
# 6 چو یاد نرگس مست تو می‌کنم بصبوح %~% مرا ز غایت مستی خمار می‌گیرد
# 7 ز مشک چین چه خطا در وجود می‌آید %~% که خط سبز تو از وی غبار می‌گیرد
# 8 سرشک دیده که بر چشم کرده‌ام جایش %~% چه اوفتاده که از من کنار می‌گیرد
# 9 چو دم ز نافه زلف تو می‌زند خواجو %~% جهان شمامه مشک تتار می‌گیرد
PageV1P296
### || [genre: Gh]
# 1 طوطی چو سخن گوئی پیش شکرت میرد %~% طوبی چو روان گردی بر رهگذرت میرد
# 2 جوزا چو قدح نوشی پیش تو کمر بندد %~% و آندم که قبا پوشی پیش کمرت میرد
# 3 مشک ختنی هر دم در زلف تو آویزد %~% شمع فلکی هر شب پیش قمرت میرد
# 4 کو زنده دلی تا جان در پای تو افشاند %~% کانرا که بود جانی برخاک درت میرد
# 5 ثابت قدم آن باشد کاندر قدمت افتد %~% صاحب نظر آن باشد کاندر نظرت میرد
# 6 هر زنده صاحب دل کز جان خبری دارد %~% چون از تو خبر یابد پیش خبرت میرد
# 7 ای خسرو بت رویان بگشا لب شیرین تا %~% فرهاد صفت خواجو پیش شکرت میرد
PageV1P297
### || [genre: Gh]
# 1 مرغ در راه او پر اندازد %~% شمع در پای او سر اندازد
# 2 پسته شور شکر افشانش %~% شور در تنگ شکر اندازد
# 3 هر که چون افعیش کمر گیرد %~% خویش را از کمر در اندازد
# 4 گرد مه جادویش فسون در باغ %~% خواب در چشم عبهر اندازد
# 5 چون لبش عکس در قدح فکند %~% تاب در جان ساغر اندازد
# 6 نیم شب راه نیمروز زند %~% چون ز شب سایه بر خور اندازد
# 7 سیم پالای چشم ما هر دم %~% سیم پالوده بر زر اندازد
# 8 مردم بحر از آب دیده ما %~% جامه موج در براندازد
# 9 در هوای تو چون پرد خواجو %~% که عقاب فلک پر اندازد
PageV1P298
### || [genre: Gh]
# 1 چون طوطی خط تو پر بر شکر اندازد %~% مرغ دل من آتش در بال و پر اندازد
# 2 صوفی ز می لعلت گر نوش کند جامی %~% تسبیح برافشاند سجاده براندازد
# 3 چون تیر زند چشمت سیاره هدف گردد %~% چون تیغ کشد مهرت گردون سپر اندازد
# 4 چون غمزه خونخوارت برقلب کمین سازد %~% بس کشته که هر لحظه بر یکدگر اندازد
# 5 آنکس که دلی دارد جان در رهت افشاند %~% وانرا که سری باشد در پات سر اندازد
# 6 در مهر تو چون لاله رخساره بخون شویم %~% از بسکه دلم هر دم خون در جگر اندازد
# 7 عقل از سر نادانی با عشق نیامیزد %~% با شیر ژیان آهو کی پنجه در اندازد
# 8 آن لحظه که باز آید پیش نظرش میرم %~% کاخر چو مرا بیند برمن نظر اندازد
# 9 فرهاد صفت خواجو دور از لب شیرینت %~% فریاد و فغان هر دم در کوه و در اندازد
PageV1P299
### || [genre: Gh]
# 1 تا برآید نفس از عشق دمی باید زد %~% بر سر کوی محبت قدمی باید زد
# 2 چهره برخاک در سیمبری باید سود %~% بوسه برصحن سرای صنمی باید زد
# 3 هر دم از کعبه قربت خبری باید جست %~% خیمه برطرف حریم حرمی باید زد
# 4 هر شب از دفتر سودا ورقی باید خواند %~% وز جفا بر دل پر خون رقمی باید زد
# 5 هر نفس ز آتش دل خاک رهی باید شد %~% هر دم از سوز جگر ساز غمی باید زد
# 6 گر نخواهد که برآشفته شود کار جهان %~% دست در حلقه زلف تو کمی باید زد
# 7 کام جان جز ز برای تو نمی‌شاید خواست %~% راه دل جز بهوای تو نمی‌باید زد
# 8 گر چه ما را نبود یک درم اما هر دم %~% سکه مهر ترا بر در می‌باید زد
# 9 خیز خواجو که چو افلاس شود دامن گیر %~% دست در دامن صاحب کرمی باید زد
PageV1P300
### || [genre: Gh]
# 1 وصل آن ترک ختا ملکت خاقان ارزد %~% کفر زلف سیهش عالم ایمان ارزد
# 2 خاتم لعل گهر پوش پری رخساران %~% پیش ارباب نظر ملک سلیمان ارزد
# 3 ای عزیزان ز رخ یوسف مصری نظری %~% ملکت مصر و همه خطه کنعان ارزد
# 4 پیش فرهاد ز لعل لب شیرین شکری %~% حشمت و مملکت خسرو ایران ارزد
# 5 بگذر از گنج قدر خان که بر پیر مغان %~% کنج میخانه همه گنج قدر خان ارزد
# 6 زین سپس ما و گدایان سر کوی غمت %~% که گدائی درت ملکت سلطان ارزد
# 7 با لبت دست ز سر چشمه حیوان شستم %~% زانکه یاقوت تو صد چشمه حیوان ارزد
# 8 با وجود قد رعنای تو گو سرو مروی %~% زانکه بالای تو صد سرو خرامان ارزد
# 9 از سر کوی تو خواجو بگلستان نرود %~% که سر کوی تو صد باغ و گلستان ارزد
PageV1P301
### || [genre: Gh]
# 1 صحبت جان جهان جان و جهان می‌ارزد %~% لعل جان پرور او جوهر جان می‌ارزد
# 2 گوشه دیر مغان گیر که در مذهب عشق %~% کنج میخانه طربخانه خان می‌ارزد
# 3 با چنان نادره دور زمان می خوردن %~% یک زمان حاصل دوران زمان می‌ارزد
# 4 شاید ار ملک جهان در طلبش در بازی %~% که دمی صحبت او ملک جهان می‌ارزد
# 5 برلب آب روان تشنه چرا باید بود %~% ساقی آن آب روان کو که روان می‌ارزد
# 6 با جمالت بتماشای چمن حاجت نیست %~% که گل روی تو صد لاله ستان می‌ارزد
# 7 سر کوی تو که از روضه رضوان بابیست %~% پیش صاحب‌نظران باغ جنان می‌ارزد
# 8 هر که را هیچ بدستست نمی‌ارزد هیچ %~% که همانش که بود خواجه همان می‌ارزد
# 9 پیش خواجو قدحی باده به از ملکت کی %~% زانکه لعلیست که صد تاج کیان می‌ارزد
PageV1P302
### || [genre: Gh]
# 1 حدیث آرزومندی جوابی هم نمی‌ارزد %~% خمار آلوده‌ئی آخر شرابی هم نمی‌ارزد
# 2 خرابی همچو من کو مست در ویرانها گردد %~% اگر گنجی نمی‌ارزد خرابی هم نمی‌ارزد
# 3 سزد چون دعد اگر هر دم برآرم بی رباب افغان %~% که این مجلس که من دارم ربابی هم نمی‌ارزد
# 4 گدائی کو کند دائم دعای دولت سلطان %~% گر انعامی نمی‌شاید ثوابی هم نمی‌ارزد
# 5 بدین توسن کجا یارم که با او همعنان باشم %~% که این مرکب که من دارم رکابی هم نمی‌ارزد
# 6 بگوی این پیک مشتاقان بدانحضرت که مهجوری %~% سلامی گر نمی‌شاید جوابی هم نمی‌ارزد 
# 7 چه باشد گر غریبی را بمکتوبی کنی خرم %~% بغربت مانده‌ئی آخر خطائی هم نمی‌ارزد
# 8 بیا بر چشم من بنشین اگر سرچشمه‌ئی خواهی %~% سر آبی چنین آخر سرابی هم نمی‌ارزد
# 9 تو در خواب خوش نوشین و من در حسرت خوابی %~% دریغ این چشم بیدارم که خوابی هم نمی‌ارزد
# 10 بدین مخمور دردی نوش از آن می شربتی در ده %~% دل محرور بیماری لعابی هم نمی‌ارزد
# 11 تو آب زندگی داری و خواجو تشنه جان داده %~% دریغا جان مستسقی به آبی هم نمی‌ارزد
PageV1P303
### || [genre: Gh]
# 1 بهار دهر بباد خزان نمی‌ارزد %~% چراغ عمر بباد وزان نمی‌ارزد
# 2 برو چو سرو خرامان شو از روان آزاد %~% که این حدیقه به آب روان نمی‌ارزد
# 3 شقایق چمن بوستانسرای امل %~% بخار و خاشه این خاکدان نمی‌ارزد
# 4 خلاص ده ز تن تیره روح قدسی را %~% که آن همای بدین استخوان نمی‌ارزد
# 5 قرار گیر زمانی که ملک روی زمین %~% به بیقراری دور زمان نمی‌ارزد
# 6 سریر ملکت ده روزه پیش اهل نظر %~% بپاس یکشبه پاسبان نمی‌ارزد
# 7 فروغ مشعله بارگاه سلطانان %~% بتیرگی شبان شبان نمی‌ارزد
# 8 ز ثور و سنبله اعراض کن که خرمن ماه %~% بکاه برگ ره کهکشان نمی‌ارزد
# 9 بدین طبقچه سیم این دو قرص عالمتاب %~% بنزد عقل به یکتای نان نمی‌ارزد
# 10 هر آن متاع که از بحر و کان شود حاصل %~% بفکر کردن سود و زیان نمی‌ارزد
# 11 زبان ببند که دل برگشایدت خواجو %~% که ملک نطق بتیغ زبان نمی‌ارزد
PageV1P304
### || [genre: Gh]
# 1 همه گنج جهان ماری نیرزد %~% گل بستان اوخاری نیرزد
# 2 به بازاری که نقد جان روانست %~% رخی چون زر بدیناری نیرزد
# 3 اگر صوفی می صافی ننوشد %~% بخاک پای خماری نیرزد
# 4 مرا گر زور و زر داری میازار %~% که زور و زر به آزاری نیرزد
# 5 خروش چنگ و نای و نغمه زیر %~% به آه و ناله زاری نیرزد
# 6 منه دل برگل باغ زمانه %~% که گلزارش به گلزاری نیرزد
# 7 فلک را از کمر بندان درگاه %~% کله داری کله داری نیرزد
# 8 در آن خالی که حالی نیست منگر %~% گه از شه مهره شه ماری نیرزد
# 9 مکن تکرار فقه و بحث معقول %~% چرا کاین هر دو تکراری نیرزد
# 10 برون شو زین نشیمن کاندرین ملک %~% سریر خسروی داری نیرزد
# 11 دوای درد خواجو از که جویم %~% که آن بیمار تیماری نیرزد
PageV1P305
### || [genre: Gh]
# 1 دلا سود عالم زیانی نیرزد %~% همای سپهر استخوانی نیرزد
# 2 برین خوان هر روزه این قرص زرین %~% براهل معنی بنانی نیرزد
# 3 چو فانیست گلدسته باغ گیتی %~% به نوباوه بوستانی نیرزد
# 4 چراغی کزو شمع مجلس فروزد %~% بدرد دل دودمانی نیرزد
# 5 زبان درکش از کار عالم که عالم %~% به آمد شد ترجمانی نیرزد
# 6 بقاف بقا آشیان کن چو عنقا %~% که این خاکدان آشیانی نیرزد
# 7 زمانی بیا تا دمی خوش برآریم %~% که بی ما زمانه زمانی نیرزد
# 8 برافروز شمع دل از آتش عشق %~% که شمع خرد شمعدانی نیرزد
# 9 چو خواجو گر اهل دلی جان برافشان %~% چه یاری بود کو بجانی نیرزد
PageV1P306
### || [genre: Gh]
# 1 چو ترک مهوشم از خواب مست برخیزد %~% خروش و ناله ز اهل نشست برخیزد
# 2 خیال باده صافی ز سر برون کردن %~% کجا ز دست من می پرست برخیزد
# 3 چنین که شمع سر افشاند و از قدم ننشست %~% گمان مبر که کسی را ز دست برخیزد
# 4 گهی که شست گشاید هزار نعره زند %~% نگار صف شکنم را ز شست برخیزد
# 5 معینست که آنماه پیکر از سر مهر %~% کنون که عهد مودت شکست برخیزد
# 6 شبی دراز بسا ناله دل مجروح %~% کزان دو زلف دلاویز پست برخیزد
# 7 کسی که خاک شود در لحد پس از صد سال %~% ببوی آن سر زلف چو شست برخیزد
# 8 ز رشک آنک تو با هرکه هست بنشینی %~% روان من ز سر هر چه هست برخیزد
# 9 چو چشم مست تو خواجو به حشر یاد کند %~% ز خوابگاه عدم نیمه مست برخیزد
PageV1P307
### || [genre: Gh]
# 1 آن فتنه چو برخیزد صد فتنه برانگیزد %~% وان لحظه که بنشیند بس شور بپا خیزد
# 2 از خاک سر کویش خالی نشود جانم %~% گر خون من مسکین با خاک برآمیزد
# 3 ای ساقی آتش روی آن آب چو آتش ده %~% باشد که دلم آبی برآتش غم ریزد
# 4 با صوفی‌صافی گو در درد مغان آویز %~% کان دل که بود صافی از درد نپرهیزد
# 5 گر چشم تو جان خواهد در حال بر افشانم %~% کانکش نظری باشد با چشم تو نستیزد
# 6 از خاک من خاکی هر خار که بر روید %~% چون بر گذرت بیند در دامنت آویزد
# 7 از بندگیت خواجو آزاد کجا گردد %~% کازاده کسی باشد کز بند تو نگریزد
PageV1P308
### || [genre: Gh]
# 1 آنکو به شکر ریزی شور از شکر انگیزد %~% هر دم لب شیرینش شوری دگر انگیزد
# 2 گر زانکه ترش گردد ور تلخ دهد پاسخ %~% از غایت شیرینی از لب شکر انگیزد
# 3 لؤلؤ ز صدف خیزد وین طرفه که هر ساعت %~% از لعل گهر پوشش لؤلؤی تر انگیزد
# 4 از نافه تاتاری بر مه فکند چنبر %~% وانگه بسیه کاری مشک از قمر انگیزد
# 5 گر زلف سیه روزی از چهره براندازد %~% ماهیست تو پنداری کز شب سحر انگیزد
# 6 برخیزم و بنشانم در مجلس اصحابش %~% کان فتنه چو برخیزد صد فتنه برانگیزد
# 7 خونشد جگر از دردم وندر غم او هر دم %~% از دیده خونبارم خون جگر انگیزد
# 8 سیمی که مرا باید از دیده شود حاصل %~% وجهم به از این چبود کز چهره برانگیزد
# 9 چون یاد کند خواجو یاقوت گهر بارش %~% از چشم عقیق افشان عقد گهر انگیزد
PageV1P309
### || [genre: Gh]
# 1 کسی کزان سر زلف دو تا نمی‌ترسد %~% معینست که از اژدها نمی‌ترسد
# 2 مرا ز طعن ملامت گران مترسانید %~% که برگ بید ز باد هوا نمی‌ترسد
# 3 مریض شوق ز تیر ستم نمی‌رنجد %~% قتیل عشق ز تیغ جفا نمی‌ترسد
# 4 از آن دو جادوی عاشق کش تو می‌ترسم %~% کزان بترس که او از خدا نمی‌ترسد
# 5 چنین که خون اسیران بظلم می‌ریزد %~% گر ز هیبت روز جزا نمی‌ترسد
# 6 هزار جان گرامی فدای بالایت %~% بیا که کشته عشق از بلا نمی‌ترسد
# 7 گر از عتاب تو ترسم تفاوتی نکند %~% کدام بنده که از پادشا نمی‌ترسد
# 8 از آن ز چشم خوشت خائفم که هندوئیست %~% که از سیاست ترک ختا نمی‌ترسد
# 9 کسی که تیر جفا می‌زند برین دل ریش %~% مگر ز ضربت تیغ قضا نمی‌ترسد
# 10 مرا بزخم قفا گفتمش ز پیش مران %~% که زخم خورده هجر از قفا نمی‌ترسد
# 11 بطیره گفت که خواجو چنین که می‌بینیم %~% ز نوک غمزه خونریز ما نمی‌ترسد
PageV1P310
### || [genre: Gh]
# 1 دلم از دست بشد تا بسر او چه رسد %~% وین جگر سوخته را از گذر او چه رسد
# 2 از برم رفت و من بیدل ودین بر سر راه %~% مترصد که پیامم ز بر او چه رسد
# 3 شد بچین سر زلف تو و این عین خطاست %~% تا من دلشده را از سفر او چه رسد
# 4 خبرت هست که شب تا بسحر منتظرم %~% بر سر کوی ستم تا خبر او چه رسد
# 5 جز غبار دل شوریده من خاکی را %~% نیست معلوم که از خاک در او چه رسد
# 6 آنکه هر لحظه رسد خون جگر بر کمرش %~% کس چه داند که بکوه از کمر او چه رسد
# 7 چشم او ناظر دیوان جمالست ولیک %~% تا بملک دل ما از نظر او چه رسد
# 8 چو از آن تنگ شکر هیچ نگردد حاصل %~% بمن خسته نصیب از شکر او چه رسد
# 9 گشت خواجو هدف ناوک عشقش لیکن %~% تا ز پیکان جفا بر جگر او چه رسد
PageV1P311
### || [genre: Gh]
# 1 این ترک زنگاری کمان از خیل خاقان می‌رسد %~% وین مرغ فردوس آشیان از باغ رضوان می‌رسد
# 2 مجنون صاحب درد را لیلی عیادت می‌کند %~% فرهاد شورانگیز را شیرین بمهمان می‌رسد
# 3 امروز دیگر ذره را خور مهربانی می‌کند %~% وین لحظه گوئی بنده را تشریف سلطان می‌رسد
# 4 آید سوی بین الحزن از مصر بوی پیرهن %~% جان عزیز من مگر دیگر به کنعان می‌رسد
# 5 دل می‌دهد جان را خبر کارام جان می‌پرسدت %~% جان مژدگانی می‌دهد دل را که جانان می‌رسد
# 6 مرغان نگر باز از هوا مانند بلبل در نوا %~% گوئی که بلقیس از سبا سوی سلیمان می‌رسد
# 7 شاه بتان بربری نوئین ملک دلبری %~% با احتشام قیصری از حضرت خان می‌رسد
# 8 ای بلبل گلبانگ زن خاموش منشین در چمن %~% بنواز راه خار کن چون گل ببستان می‌رسد
# 9 خواجو که می‌آید که جان قربان راهش می‌شود %~% گوئی ز کرمان قاصدی سوی سپاهان می‌رسد
PageV1P312
### || [genre: Gh]
# 1 خطی که بر سمن آن گلعذار بنویسد %~% بنفشه نسخه آن نوبهار بنویسد
# 2 نسیم باد صبا شرح آن خط ریحان %~% به مشک بر ورق لاله زار بنویسد
# 3 بسا رساله که در باب اشک ما دریا %~% بدیده بر گهر آبدار بنویسد
# 4 بروزگار تواند اسیر قید فراق %~% که شمه‌ئی ز غم روزگار بنویسد
# 5 بیاد لعل تو هر لحظه چشم من فصلی %~% برین دو جلد جواهر نگار بنویسد
# 6 سواد خط تو یاقوت اگر دهد دستش %~% بر آفتاب بخط غبار بنویسد
# 7 حدیث خون دلم هر دم ابن مقله چشم %~% روان بگرد لب جویبار بنویسد
# 8 فلک حکایت خوناب دیده فرهاد %~% بلعل بر کمر کوهسار بنویسد
# 9 کسی که قصه منصور بشنود خواجو %~% به خون سوخته بر پای دار بنویسد
PageV1P313
### || [genre: Gh]
# 1 گر سر صحبت این بی سر و پایت باشد %~% بر سر و چشم من دلشده جایت باشد
# 2 پای اگر بر سر من مینهی اینک سر و چشم %~% سرم آنجا بود ایدوست که پایت باشد
# 3 بنده چون زان تو و بنده سراخانه تست %~% هر زمان از چه سبب عزم سرایت باشد
# 4 بیگهست امشب و وقتی خوش و یاران سرمست %~% در چنین وقت تمنای کجایت باشد
# 5 چون وصالت بتضرع ز خدا خواسته‌ام %~% نروی امشب اگر ترس خدایت باشد
# 6 خواب اگر می‌بردت حاجت پرسیدن نیست %~% تکیه فرمای هر آنجا که رضایت باشد
# 7 ور حجابی کنی از همنفسان شرم مدار %~% خانه خالی کنم ار زانکه هوایت باشد
# 8 ور دگر رای شرابت نبود باکی نیست %~% آنقدر نوش کن از باده که رایت باشد
# 9 دل بجور تو نهادم چو روا می‌داری %~% که روانم هدف تیر بلایت باشد
# 10 گر سر وصل گدائی چو منت نیست رواست %~% پادشاهی تو چه پروای گدایت باشد
# 11 گوش کن نغمه خواجو و سرائیدن مرغ %~% گر سر زمزمه نغمه سرایت باشد
PageV1P314
### || [genre: Gh]
# 1 درد غم عشق را طبیب نباشد %~% مکتب عشاق را ادیب نباشد
# 2 کشور تحقیق را امیر نخیزد %~% خطبه توحید را خطیب نباشد
# 3 با نفحات نسیم باد بهاران %~% در دم صبح احتیاج طیب نباشد
# 4 در گذر از عمر آنکه پیش محبان %~% عمر گرامی بجز حبیب نباشد
# 5 ایکه مرا باز داری از سر کویش %~% ترک چمن کار عندلیب نباشد
# 6 ساکن بتخانه‌ئی ز خرقه برون آی %~% معتکف کعبه را صلیب نباشد
# 7 از تو به جور رقیب روی نتابم %~% کشته غم را غم از رقیب نباشد
# 8 هر که غریبست و پای بند کمندت %~% گر تو بتیغش زنی غریب نباشد
# 9 منکر خاجو مشو که هر که بمستی %~% دعوی دانش کند لبیب نباشد
PageV1P315
### || [genre: Gh]
# 1 شام شکستگان را هرگز سحر نباشد %~% وز روز تیره روزان تاریکتر نباشد
# 2 هر کو ز جان برآمد از دست دل ننالد %~% وانکو ز پا درآمد در بند سر نباشد
# 3 پیر شرابخانه از باده مغانه %~% تا بیخبر نگردد صاحب خبر نباشد
# 4 در بزم درد نوشان زهد و ورع نگنجد %~% در عالم حقیقت عیب و هنر نباشد
# 5 هر کو رخ تو جوید از مه سخن نگوید %~% وانکو قد تو بیند کوته نظر نباشد
# 6 در اشک و روی زردم سهلست اگر ببینی %~% زانرو که چشم نرگس بر سیم و زر نباشد
# 7 یک شمه زین شمائل در شاخ گل نیابی %~% یک ذره زین ملاحت در ماه و خور نباشد
# 8 مطبوع‌تر ز قدت سرو سهی نخیزد %~% شیرین تر از دهانت تنگ شکر نباشد
# 9 چون عزم راه کردم بنمود زلف و عارض %~% یعنی قمر به عقرب روز سفر نباشد
# 10 گفتم دل من از خون دریاست گفت آری %~% همچون دل تو بحری در هیچ بر نباشد
# 11 گفتم که روز عمرم شد تیره گفت خواجو %~% بالاتر از سیاهی رنگی دگر نباشد
PageV1P316
### || [genre: Gh]
# 1 روی نکو بی وجود ناز نباشد %~% ناز چه ارزد اگر نیاز نباشد
# 2 راه حجاز ار امید وصل توان داشت %~% بر قدم رهروان دراز نباشد
# 3 مست می عشق را نماز مفرمای %~% کانکه نمیرد برو نماز نباشد
# 4 مطرب دستانسرای مجلس او را %~% سوز بود گر چه هیچ ساز نباشد
# 5 حیف بود دست شه به خون گدایان %~% صید ملخ کار شاهباز نباشد
# 6 بنده چو محمود شد خموش که سلطان %~% در ره معنی بجز ایاز نباشد
# 7 پیش کسانی که صاحبان نیازند %~% هیچ تنعم ورای ناز نباشد
# 8 خاطر مردم بلطف صید توان کرد %~% دل نبرد هر که دلنواز نباشد
# 9 کس متصور نمی‌شود که چو خواجو %~% هندوی آن چشم ترکتاز نباشد
PageV1P317
### || [genre: Gh]
# 1 مردان این قدم را باید که سر نباشد %~% مرغان این چمن را باید که پر نباشد
# 2 آن سر کشد درین کو کز خود برون نهد پی %~% وان پا نهد درین ره کش بیم سر نباشد
# 3 در راه عشق نبود جز عشق رهنمائی %~% زیرا که هیچ راهی بی راهبر نباشد
# 4 تیر بلای او را جز دل هدف نشاید %~% تیغ جفای او را جز جان سپر نباشد
# 5 هر کو قدح ننوشد صافی درون نگردد %~% وانکو نظر نبازد صاحب نظر نباشد
# 6 گر وصل پادشاهی حاصل کند گدائی %~% با دوست ملک عالم سهلست اگر نباشد
# 7 جز روی ویس رامین گل در چمن نبیند %~% پیش عقیق شیرین قدر شکر نباشد
# 8 چون طره تو یارا دور از رخ تو ما را %~% آمد شبی که آنرا هرگز سحر نباشد
# 9 از بنده زر چه خواهی زآنرو که عاشقانرا %~% بیرون ز روی چون زر وجهی دگر نباشد
# 10 هر کان دهن ببیند از جان سخن نگوید %~% وانکو کمر ببیند در بند زر نباشد
# 11 افتاده‌ئی چو خواجو بیچاره‌تر نخیزد %~% و آشفته‌ئی ز زلفت آشفته‌تر نباشد
PageV1P318
### || [genre: Gh]
# 1 کی طرف گلستان چو سر کوی تو باشد %~% یا سرو روان چون قد دلجوی تو باشد
# 2 مانند کمان شد قد چون تیر خدنگم %~% لیکن نه کمانی که ببازوی تو باشد
# 3 در تاب مرو گر دل گمگشته ما را %~% گویند که در حلقه گیسوی تو باشد
# 4 بیروی تو از هر دو جهان روی بتابم %~% کز هر دو جهان قبله من روی تو باشد
# 5 در دیده کشم خاک کف پای کسی را %~% کو خاک کف پای سرکوی تو باشد
# 6 گر روی سوی کعبه کنم یا بخرابات %~% از هر دو طرف میل دلم سوی تو باشد
# 7 صیاد من آنست که نخجیر تو گردد %~% سلطان من آنست که هندوی تو باشد
# 8 هر کس که بابروی دوتای تو دهد دل %~% پیوسته دلش چون خم ابروی تو باشد
# 9 وانکس که چو خواجو بخرد موی شکافد %~% سودا زده سلسله موی تو باشد
PageV1P319
### || [genre: Gh]
# 1 ز حال بی‌خبرانت خبر نمی‌باشد %~% بکوی خسته دلانت گذر نمی‌باشد
# 2 ز اشک و چهره مرا سیم و زر شود حاصل %~% ولیک چشم تو بر سیم و زر نمی‌باشد
# 3 سری بکلبه احزان ما فرود آور %~% گرت ز ناله ما دردسر نمی‌باشد
# 4 دو هفته هست که رفتی ولی بنامیزد %~% مه دو هفته ازین خوبتر نمی‌باشد
# 5 نه ز آب و خاک مجسم که روح پاکی از آنکه %~% بدین لطافت و خوبی بشر نمی‌باشد
# 6 بشب رسید مرا روز عمر بیتو ولیک %~% شب فراق تو گوئی سحر نمی‌باشد
# 7 توام جگر مخور ارزانکه من خورم شاید %~% که قوت خسته دلان جز جگر نمی‌باشد
# 8 بحسن خویش ترا چون نظر بود چه عجب %~% گرت بجانب خواجو نظر نمی‌باشد
PageV1P320
### || [genre: Gh]
# 1 تا چین آن دو زلف سمن‌سا پدید شد %~% در چین هزار حلقه سودا پدید شد
# 2 دیشب نگار مهوش خورشید روی من %~% بگشود برقع از رخ و غوغا پدید شد
# 3 زلفت چو مار خم زد و عقرب طلوع کرد %~% روی چو مه نمود و ثریا پدید شد
# 4 اشکم ز دیده قصه طوفان سوال کرد %~% چشمم جواب داد که از ما پدید شد
# 5 هست آن شرار سینه فرهاد کوهکن %~% آن آتشی که از دل خارا پدید شد
# 6 آدم هنوز خاک وجودش غبار بود %~% کو را هوای جنت اعلی پدید شد
# 7 از آفتاب طلعت یوسف ظهور یافت %~% نوری که در درون زلیخا پدید شد
# 8 گلگون آب دیده چو از چشم ما بجست %~% مانند باد برسر صحرا پدید شد
# 9 از دود آه ماست که ابرآشکار گشت %~% و زسیل اشک ماست که دریا پدید شد
# 10 جانم شکنج زلف ترا عقد می‌شمرد %~% ناگه دل شکسته‌ام آنجا پدید شد
# 11 خواجو اگر چه شعر تو جز عین سحر نیست %~% بگذر ز سحر چون ید بیضا پدید شد
PageV1P321
### || [genre: Gh]
# 1 مرا ای بخت یاری کن چو یار از دست بیرون شد %~% بده صبری درین کارم که کار از دست بیرون شد
# 2 نگارین دست من بگرفت و از دست نگارینش %~% دلم خون گشت و زین دستم نگار از دست بیرون شد
# 3 شکنج افعی زلفش که با من مهره می‌بازد %~% بریزم مهره مهر ار چه ما را ز دست بیرون شد
# 4 من آنگه بختیار آیم که یارم بختیار آید %~% ولی از بخت یاری کو چو یار از دست بیرون شد
# 5 صبا گو باد می پیما و سوسن گو زبان می‌کش %~% که بلبل را ز عشق گل قرار از دست بیرون شد
# 6 مگر مرغ سحر خوانرا هم آوازی بدست آید %~% که چون بادش بصد دستان بهار از دست بیرون شد
# 7 می اکنون در قدح ریزم که خواجو می پرست آمد %~% گل این ساعت بدست آرم که خار از دست بیرون شد
PageV1P322
### || [genre: Gh]
# 1 دامن گل نبرد هر که ز خار اندیشد %~% مهره حاصل نکند هر که ز مار اندیشد
# 2 در نیارد بکف آنکس که ز دریا ترسد %~% نخورد باده هرآنکو ز خمار اندیشد
# 3 هر کرا نقش نگارنده مصور گردد %~% نقش دیوار بود کو ز نگار اندیشد
# 4 تو چه یاری که نداری غم و اندیشه یار %~% یاری آنست که یار از غم یار اندیشد
# 5 در چنین وقت که از دست برون شد کارم %~% من بیچاره که ام چاره کار اندیشد
# 6 هر که سر در عقب یار سفرکرده نهاد %~% این خیالست که دیگر ز دیار اندیشد
# 7 در چنین بادیه کاندیشه سرنتوان کرد %~% بار خاطر طلبد هر که ز بار اندیشد
# 8 آنکه شد بیخبر از زمزمه نغمه زیر %~% تو مپندار که از ناله زار اندیشد
# 9 گرتو صد سال کنی ناله و زاری خواجو %~% گل صد برگ کی از بانگ هزار اندیشد
PageV1P323
### || [genre: Gh]
# 1 هر که او را قدمی هست ز سر نندیشد %~% وانکه او را گهری هست ز زر نندیشد
# 2 عجب از لاله دلسوخته کو در دم صبح %~% از خروشیدن مرغان سحر نندیشد
# 3 آنکه کام دل او ریختن خون منست %~% از دل ریش من خسته جگر نندیشد
# 4 هر که خاطر بکسی داد چه بیمش ز خطر %~% کانکه رفت از پی خاطر ز خطر نندیشد
# 5 پیش شمع رخ زیبای تو گر جان بدهم %~% نبود عیب که پروانه ز پر نندیشد
# 6 خسته ضرب تو از تیغ و سنان غم نخورد %~% کشته عشق تو از تیر و تبر نندیشد
# 7 سر اگر در سر کار تو کنم دوری نیست %~% کانکه در دست تو افتاد ز سر نندیشد
# 8 نکنم یاد شب هجر تو در روز وصال %~% کانکه شد ساکن جنت ز سقر نندیشد
# 9 مکن اندیشه که خواجو نکند یاد لبت %~% کاین خیالیست که طوطی ز شکر نندیشد
PageV1P324
### || [genre: Gh]
# 1 اسیر قید محبت ز جان نیندیشد %~% قتیل ضربت عشق از سنان نیندیشد
# 2 غریق بحر مودت ز سیل نگریزد %~% حریق آتش مهر از دخان نیندیشد
# 3 شکار دانه هستی ز دام سر نکشد %~% مقیم خانه رندی ز خان نیندیشد
# 4 ز های و هوی رقیبان چه غم که شبرو عشق %~% ز های و هوی سگ پاسبان نیندیشد
# 5 گرم تو صید شوی گو حسود جان میده %~% که گرگ چو بره برد از شبان نیندیشد
# 6 چو گل نقاب برافکند بلبل سحری %~% فغان برآرد و از باغبان نیندیشد
# 7 ز نوک ناوک چشمت چه غم که در صف عشق %~% کسی سپه شکند کو ز جان نیندیشد
# 8 ترا که غارت دل می‌کنی چه غم ز کسی %~% که هر که ره زند از کاروان نیندیشد
# 9 کرا به جان جهان دسترس بود هیهات %~% مگر کسی که ز جان و جهان نیندیشد
# 10 نسیم باد صبا چون بگل در آویزد %~% ز شور بلبل فریاد خوان نیندیشد
# 11 چه سست مهر طبیبی که درد خواجو را %~% دوا تواند و زان ناتوان نیندیشد
PageV1P325
### || [genre: Gh]
# 1 گر دلم روز وداع از پی محمل می‌شد %~% تو مپندار که آن دلبرم از دل می‌شد
# 2 هیچ منزل نشود قافله از آب جدا %~% زانکه پیش از همه سیلاب بمنزل می‌شد
# 3 گفتم از محمل آن جان جهان برگردم %~% پایم از خون دل سوخته در گل می‌شد
# 4 راستی هر که در آن سرو خرامان می‌دید %~% همچو من فتنه بر آن شکل و شمائل می‌شد
# 5 ساربان خیمه برون می‌زد و اینم عجبست %~% که قیامت نشد آنروز که محمل می‌شد
# 6 قاتلم می‌شد و چون خون ز جراحت می‌رفت %~% جان من نعره زنان از پی قاتل می‌شد
# 7 همچو بید از غم هجران دل من می‌لرزید %~% کان سهی سرو خرامان متمایل می‌شد
# 8 پند عاقل نکند سود که در بند فراق %~% دل دیوانه ندیدیم که عاقل می‌شد
# 9 بگذر از خویش که بی قطع مسالک خواجو %~% هیچ سالک نشنیدیم که واصل می‌شد
PageV1P326
### || [genre: Gh]
# 1 ایکه از شرمت خوی از رخساره خور می‌چکد %~% چون سخن می‌گوئی از لعل تو گوهر می‌چکد
# 2 زان لب شیرین چو می‌آرم حدیثی در قلم %~% از نی کلکم نظر کن کاب شکر می‌چکد
# 3 دامن گردون پر از خون جگر بینم بصبح %~% بسکه در مهر تو اشک از چشم اختر می‌چکد
# 4 چون عقیق گوهر افشان تو می‌آرم بیاد %~% در دمم سیم مذاب از دیده بر زر می‌چکد
# 5 بسکه می‌ریزد ز چشمم اشک میگون شمع‌وار %~% ز آتش دل خون لعل از چشم ساغر می‌چکد
# 6 عاقبت سیلابم از سر بگذرد چون دمبدم %~% راه می‌گیرم برآب چشم و دیگر می‌چکد
# 7 آستین بردیده می‌بندم ولی در دامنم %~% خون دل چندانکه می‌بینم فزونتر می‌چکد
# 8 خامه چون احوال دردم بر زبان می‌آورد %~% اشک خونینش روان بر روی دفتر می‌چکد
# 9 تشنه می‌میرم چو خواجو برلب دریا و لیک %~% برلب خشکم سرشک از دیده تر می‌چکد
PageV1P327
### || [genre: Gh]
# 1 یارش نتوان گفت که از یار بنالد %~% واندل نبود کز غم دلدار بنالد
# 2 گر بند نهد دشمن و گر پند دهد دوست %~% مشتاق گل آن نیست که از خار بنالد
# 3 چون یار بدست آیدت از غیر چه نالی %~% کان یار نباشد که ز اغیار بنالد
# 4 هر سوخته دلرا که زند لاف انا الحق %~% نبود سر یار ار ز سر دار بنالد
# 5 در وصل حرم کی رسد آنکو ز حرامی %~% در بادیه و وادی خونخوار بنالد
# 6 عیبی نبود گر ز جفای تو بنالم %~% بیمار هر آئینه ز تیمار بنالد
# 7 بر گریه من ساغر می گرم بگرید %~% وز زاری من چنگ سحر زار بنالد
# 8 دل در سر زلفت بفغان آمد و رنجور %~% دوری نبود گر بشب تار بنالد
# 9 خواجو چو درین کار نداری سر انکار %~% آنرا مکن اقرار کز انکار بنالد
PageV1P328
### || [genre: Gh]
# 1 نی ز دود دل پرآتش ما می‌نالد %~% تو مپندار که از باد هوا می‌نالد
# 2 عندلیبیست که در باغ نوا می‌سازد %~% خوش سرائیست که در پرده‌سرا می‌نالد
# 3 بیزبانست و ندانم که کرا می‌خواند %~% در فغانست و ندانم که چرا می‌نالد
# 4 من دلخسته اگر زانکه ز دل می‌نالم %~% باری آن خسته بیدل ز کجا می‌نالد
# 5 می‌فتد هر نفسی آتشم اندر دل ریش %~% بسکه آن غمزده بی سر و پا می‌نالد
# 6 می زنندش نتواند که ننالد نفسی %~% زخم دارد نه به تزویر و ریا می‌نالد
# 7 بسکه راه دل ارباب حقیقت زده است %~% ظاهر آنست که در راه خدا می‌نالد
# 8 نه دل خسته که یک دم ز هوا خالی نیست %~% هر کرا می‌نگرم هم ز هوا می نالد
# 9 هیچکس همدم ما نیست بجز نی و او نیز %~% چون بدیدیم هم از صحبت ما می‌نالد
# 10 ناله و زاری خواجو اگر از بی برگیست %~% او چه دیدست که هردم ز نوا می‌نالد
PageV1P329
### || [genre: Gh]
# 1 لب چو بگشود ز تنگ شکرم یاد آمد %~% چون سخن گفت ز درج گهرم یاد آمد
# 2 بجز از نرگس پرخواب و رخ چون خور او %~% تو مپندار که از خواب و خورم یاد آمد
# 3 هر سرشکی که ببارید ز چشمم شب هجر %~% بر زر از رشته للی ترم یاد آمد
# 4 زلف شبرنگ چو از عارض زیبا برداشت %~% در شب تیره فروغ قمرم یاد آمد
# 5 قامت سرو خرامان چو تصور کردم %~% راستی از قد آن سیمبرم یاد آمد
# 6 نسبت قد بلند تو چو کردم با سرو %~% سخن مردم کوته نظرم یاد آمد
# 7 رخ و زلف و دهن تنگ تو چون کردم یاد %~% از گل و سنبل و تنگ شکرم یاد آمد
# 8 حسن رخسار تو زینگونه که عالم بگرفت %~% صدمه صیت شه دادگرم یاد آمد
# 9 خواجو از پرده عشاق چو برداشت نوا %~% صبحدم نغمه مرغ سحرم یاد آمد
PageV1P330
### || [genre: Gh]
# 1 ماه فرو رفت و آفتاب برآمد %~% شاهد سرمست من ز خواب برآمد
# 2 نرگس مستانه چون ز خواب برانگیخت %~% ولوله از جان شیخ و شاب برآمد
# 3 پیش جمالش ز رشک ماه فروشد %~% وز شکن زلفش آفتاب برآمد
# 4 صبحدم از لاله چون گلاله برافشاند %~% قرص مه از عنبرین حجاب برآمد
# 5 از شکن زلف روز پوش قمر ساش %~% چشمه خورشید شب نقاب برآمد
# 6 عکس رخش چون در آب چشم من افتاد %~% بوی گل و نفحه گلاب برآمد
# 7 مردم چشمم به آب نیل فرو شد %~% کان خط نیلوفری ز آب برآمد
# 8 وقت صبوح از هوای مجلس عشاق %~% زمزمه نغمه رباب برآمد
# 9 مجلسیانرا ز جام باده نوشین %~% کام دل خسته از شراب برآمد
# 10 خواجو از آن جعد عنبرین چو سخن راند %~% از نفسش بوی مشک ناب برآمد
PageV1P331
### || [genre: Gh]
# 1 خسرو انجم بگه بام برآمد %~% یا مه خلخ بلب بام برآمد
# 2 صبح جمالش بدمید از شب گیسو %~% یا شه روم از طرف شام برآمد
# 3 سرو گل اندام سمن عارض ما را %~% سبزه بگرد رخ گلفام برآمد
# 4 مجلسیان سحری را شب دوشین %~% کام دل از جام غم انجام برآمد
# 5 چشمه خورشید درخشان مروق %~% وقت صبوح از افق جام برآمد
# 6 کام من این بود که جان بر تو فشانم %~% عاقبت از لعل توام کام برآمد
# 7 زلف تو چون سلسله جنبان دلم شد %~% بس که بدیوانگیم نام برآمد
# 8 خال تو تا دانه و زلفین تو شد دام %~% کیست که مرغ دلش از دام برآمد
# 9 گو برو آرام چو کام دل خواجو %~% از لب جانبخش دلارام برآمد
PageV1P332
### || [genre: Gh]
# 1 وقت صبوح آن زمان که ماه برآمد %~% شاه من از طرف بارگاه برآمد
# 2 کاکل عنبر شکن ز چهره برافشاند %~% روز سپید از شب سیاه برآمد
# 3 از در خرگه برآمد آن مه و گفتم %~% یوسف کنعان مگر ز چاه برآمد
# 4 پرده ز رخ برفکند و زهره فروشد %~% طرف کله برشکست وماه برآمد
# 5 سرو ندیدم که در قبا بخرامید %~% مه نشنیدم که با کلاه برآمد
# 6 بسکه ببارید آب حسرتم از چشم %~% گرد سرا پرده‌اش گیاه برآمد
# 7 شاه پریچهرگان چوطره برافشاند %~% فتنه بیکباره از سپاه برآمد
# 8 هر دم از آن عنبرین کمند دلاویز %~% ناله دلهای داد خواه برآمد
# 9 آه که شمع دلم بمرد چو خواجو %~% از من دلخسته بسکه آه برآمد
PageV1P333
### || [genre: Gh]
# 1 از صومعه پیری بخرابات درآمد %~% با باده پرستان بمناجات درآمد
# 2 تجدید وضو کرد بجام می و سرمست %~% در دیر مغان رفت و بطاعات درآمد
# 3 هر کس که ز اسرار خرابات خبرداشت %~% از نفی برون رفت و باثبات درآمد
# 4 این طرفه که هر کو بگذشت از سر درمان %~% درد دلش از راه مداوات درآمد
# 5 ایدل چو در بتکده در کعبه‌گشودند %~% بشتاب که هنگام عبادات درآمد
# 6 فارغ بنشست از طلب چشمه حیوان %~% همچو خضر آنکس که بظلمات درآمد
# 7 مطرب چو خروس سحری نغمه برآورد %~% با مرغ صراحی بمقالات درآمد
# 8 دل در غم عشقش بخرافات درافتاد %~% جان با لب لعلش بمراعات درآمد
# 9 مستان خرابش بدر دیر کشیدند %~% در حال که خواجو بخرابات درآمد
PageV1P334
### || [genre: Gh]
# 1 شکر تنگ تو تنگ شکر آمد %~% حلقه لعل تو درج گهر آمد
# 2 لبت از تنگ شکر شور برآورد %~% بشکر خنده شیرین چو در آمد
# 3 چونظر در خم ابروی تو کردم %~% قامت خویشتنم در نظر آمد
# 4 چون ز عشق کمرت کوه گرفتم %~% سیلم از خون جگر برکمر آمد
# 5 گردمی بر سر بالین من آئی %~% همه گویند که عمرت بسرآمد
# 6 کامم این بود که جان برتو فشانم %~% عاقبت کام من خسته برآمد
# 7 خواجو آن نیست که از درد بنالد %~% گر چه پیکان غمش بر جگر آمد
PageV1P335
### || [genre: Gh]
# 1 مراد بین که به پیش مرید باز آمد %~% بشد چو جوهر فرد و فرید باز آمد
# 2 سعادتیست که آنکس که سعد اکبر ماست %~% بفال سعد برفت و سعید باز آمد
# 3 بعید نبود اگر جان ما شود قربان %~% چو یار ما ز دیاری بعید باز آمد
# 4 بگوی نوبت نوروز و ساز عید بساز %~% که رفت روزه و هنگام عید باز آمد
# 5 بگیر جامه و جامم بده که واعظ شهر %~% قدح گرفت و ز وعد وعید باز آمد
# 6 بیار باده که هر کو بشد ز راه سداد %~% بکوی میکده رفت و سدید باز آمد
# 7 فلک نگین سلیمان بدست آنکس داد %~% که از تتبع دیو مرید باز آمد
# 8 جهان مثال ارادت بنام آنکس خواند %~% که شد بملک مراد و مرید باز آمد
# 9 بجز مطاوعت و انقیاد سلطان نیست %~% عبادتی که بکار عبید باز آمد
# 10 کسیکه در صف عشق آمد و شهادت یافت %~% بشد بعزم غزا و شهید باز آمد
# 11 ز کوی محمدت انکس که خیمه بیرون زد %~% ذمیم رفت ولیکن حمید باز آمد
# 12 شد آشیانه وحدت مقام شهبازی %~% که از نشیمن کثرت وحید باز آمد
# 13 کسی که مرشد ارباب شوق شد خواجو %~% عبور کرد ز شد و رشید باز آمد
PageV1P336
### || [genre: Gh]
# 1 یار ثابت قدم اینک ز سفر باز آمد %~% وگر از پای درافتاد بسر باز آمد
# 2 ظاهر آنست کزین پس گهر ارزان گردد %~% که چو دریا شد و چون کان گهر باز آمد
# 3 آنکه در رسته بازار وفا زر می‌زد %~% در رخ خویش نظر کرد و ز زر باز آمد
# 4 گر چه طوطی ز شکر نیک بتنگ آمده بود %~% دگر از آرزوی تنگ شکر باز آمد
# 5 بلبل مست نگر باز که چون باد بهار %~% بهوای سمن و سنبل تر باز آمد
# 6 شمع کومجلس اصحاب منور می‌داشت %~% با دلی تافته و سوز جگر باز آمد
# 7 خاکساری که شدآب رخش از گریه برود %~% همچو آتش شد و چون باد سحر باز آمد
# 8 مدتی گر بضرورت ز نظر غایب گشت %~% مفکنیدش ز نظر چون به نظر باز آمد
# 9 هر که او را قدمی بود چو خواجو را دید %~% گفت کان یار قدم‌دار دگر باز آمد
PageV1P337
### || [genre: Gh]
# 1 بنگر ای شمع که پروانه دگر باز آمد %~% از پی دل بشد و سوخته پر باز آمد
# 2 گرچه سر تا قدم از آتش غم سوخته بود %~% رفت و صد باره از آن سوخته‌تر باز آمد
# 3 هر که بیند من بی برگ و نوا را گوید %~% یا رب این خسته جگر کی ز سفر باز آمد
# 4 سرتسلیم چو بر خط عبودیت داشت %~% چون قلم رفت بهر سوی و به سر باز آمد
# 5 عجب آن نیست که شد با لب خشک از بردوست %~% عجب اینست که با دیده تر باز آمد
# 6 هر که را بیخبر افتاد ز پیمانه عشق %~% تو مپندار که دیگر به خبر باز آمد
# 7 ای گل از پرده برون آی که مرغ سحری %~% همره قافله باد سحر باز آمد
# 8 عیب خسرو مکن ای مدعی و تلخ مگوی %~% گر ز شور لب شیرین ز شکر باز آمد
# 9 آنکه مرغ دلش از حسرت گل پر می‌زد %~% همچو بلبل ز چمن رفت و دگر باز آمد
# 10 گر به تیغش بزنی باز نیاید ز نظر %~% هر که چون مردمک دیده نظر باز آمد
# 11 خیز خواجو که چواشک از سر زر در گذریم %~% تا نگویند که شد وز پی زر باز آمد
PageV1P338
### || [genre: Gh]
# 1 عید آمد و آنماه دلافروز نیامد %~% دل خون شد و آن یار جگر سوز نیامد
# 2 نوروز من ار عید برون آمدی از شهر %~% چونست که عید آمد و نوروز نیامد
# 3 مه می‌طلبیدند و من دلشده را دوش %~% در دیده جز آن ماه دلافروز نیامد
# 4 آن ترک ختائی بچه آیا چه خطا دید %~% کامروز علی رغم بدآموز نیامد
# 5 خورشید چو رسمست که هر روز برآید %~% جانش هدف ناوک دلدوز نیامد
# 6 تا کشته نشد در غم سودای تو خواجو %~% در معرکه عشق تو پیروز نیامد
PageV1P339
### || [genre: Gh]
# 1 سریست مرا با تو که اغیار نداند %~% کاسرار می عشق تو هشیار نداند
# 2 در دایره عشق هر آنکس که نهد پای %~% از شوق خطت نقطه ز پرگار نداند
# 3 گر بلبل دلسوخته بیرون رود از باغ %~% باز از سرمستی ره گلزار نداند
# 4 هر کس که گرفتار نگردد به کمندی %~% در قید غمت حال گرفتار نداند
# 5 تا تلخی هجران نکشد خسرو پرویز %~% قدر لب شیرین شکر بار نداند
# 6 هر دل که نشد فتنه از آن نرگس بیمار %~% حال من دلخسته بیمار نداند
# 7 چون حال دل از زلف تو پوشیده توان داشت %~% کان هندوی دل دزد سیه کار نداند
# 8 ای باد صبا حال من ارزانک توانی %~% با یار چنان گوی که اغیار نداند
# 9 خواجو که درین واقعه بیچاره فرو ماند %~% عیبش مکن ار چاره اینکار نداند
PageV1P340
### || [genre: Gh]
# 1 کس حال من سوخته جز شمع نداند %~% کو بر سر من شب همه شب اشک فشاند
# 2 دلبستگئی هست مرا با وی از آنروی %~% کز سوخته حالی بمن سوخته ماند
# 3 گر خسته شوم بر سر من زنده بدارد %~% ور تشنه شوم در نظرم سیل براند
# 4 زنجیر دل تافته را در غم و دردم %~% گر رشته جانست بهم در گسلاند
# 5 بیرون ز من دلشده و شمع جگر سوز %~% سر باختن و پای فشردن که تواند
# 6 گر شمع چراغ دل من بر نفروزد %~% شبهای غم هجر بپایان که رساند
# 7 آنکس که چو شمعم بکشد در شب حیرت %~% از سوختن و ساختنم باز رهاند
# 8 حال جگر ریش من و سوز دل شمع %~% هر کس که نویسد ز قلم خون بچکاند
# 9 از شمع بپرسید حدیث دل خواجو %~% کاندوه دل سوختگان سوخته داند
PageV1P341
### || [genre: Gh]
# 1 عجب دارم گر او حالم نداند %~% که مشک و بی زری پنهان نماند
# 2 یقینم کان صنم بر ناتوانان %~% اگر رحمت نماید می‌تواند
# 3 دلم ندهد که ندهم دل بدستش %~% گرم او دل دهد ور جان ستاند
# 4 بفرهاد ار رسد پیغام شیرین %~% ز شادی جان شیرین برفشاند
# 5 اگر دهقان چنان سروی بیابد %~% بجای چشمه بر چشمش نشاند
# 6 سرشکم می‌دود بر چهره زرد %~% تو پنداری که خونش می‌دواند
# 7 نمی‌بینم کسی جز دیده تر %~% که آبی بر لب خشکم چکاند
# 8 بجامی باده دستم گیر ساقی %~% که یکساعت ز خویشم وا رهاند
# 9 صبا گر بگذری روزی بکویش %~% بگو خواجو سلامت می‌رساند
PageV1P342
### || [genre: Gh]
# 1 حدیث جان بجز جانان نداند %~% که جز جانان کسی در جان نداند
# 2 مرا با درد خود بگذار و بگذر %~% که کس درد مرا درمان نداند
# 3 روا باشد که دور از حضرت شاه %~% بمیرد بنده و سلطان نداند
# 4 اگر بلبل برون آید ز بستان %~% ز سرمستی ره بستان نداند
# 5 ز رخ دور افکن آن زلف سیه را %~% که هندو قدر ترکستان نداند
# 6 بگردان ساغر و پیمانه در ده %~% که آن پیمان‌شکن پیمان نداند
# 7 می صافی بصوفی ده که هشیار %~% حدیث عشرت مستان نداند
# 8 دلا در راه حسرت منزلی هست %~% که هر کس ره نرفتست آن نداند
# 9 بگو خواجو به دانا قصه عشق %~% که کافر معنی ایمان نداند
PageV1P343
### || [genre: Gh]
# 1 که می‌رود که پیامم به شهریار رساند %~% حدیث بنده مخلص بشهریار رساند
# 2 درود دیده گوهر نثار لعل فشانم %~% بدان عقیق گهر پوش آبدار رساند
# 3 دعا و خدمت میخوارگان بوقت صبوحی %~% بدان دو نرگس میگون پرخمار رساند
# 4 ز راه لطف بجز باد نوبهار که باشد %~% که حال بلبل بیدل بنوبهار رساند
# 5 اگر بنامه غم روزگار باز نمایم %~% کسی که نامه رساند بروزگار رساند
# 6 هوا گرفتم و جانرا بدست آه سپردم %~% ببوی آنکه چو بادش بدان دیار رساند
# 7 تنم ز ضعف چنان شد که بادش ار برباید %~% بیک نفس بسر کوی آن نگار رساند
# 8 ولی بمنزل یاران نسیم باد بهاران %~% گمان مبر که ز خاکم بجز غبار رساند
# 9 مگر برید صبا اشتیاق نامه خواجو %~% بکوی یار کند منزل و بیار رساند
PageV1P344
### || [genre: Gh]
# 1 درد من دلخسته بدرمان که رساند %~% کار من بیچاره بسامان که رساند
# 2 از ذره حدیثی برخورشید که گوید %~% وز مصر نسیمی سوی کنعان که رساند
# 3 دل را نظری از رخ دلدار که بخشد %~% جانرا شکری از لب جانان که رساند
# 4 از مور پیامی به سلیمان که گذارد %~% وز مرغ سلامی به گلستان که رساند
# 5 آدم که بشد کوثرش از دیده پر آب %~% بازش بسوی روضه رضوان که رساند
# 6 شد عمر درین ظلمت دلگیر بپایان %~% ما را به لب چشمه حیوان که رساند
# 7 گر فیض نه از دیده رسد سوختگانرا %~% هر دم بره بادیه باران که رساند
# 8 درویش که همچون سگش از پیش برانند %~% او را به سراپرده سلطان که رساند
# 9 بی جاذبه‌ئی قطع منازل که تواند %~% بی راهبری راه بیابان که رساند
# 10 شد سوخته از آتش دوری دل خواجو %~% این قصه دلسوز بکرمان که رساند
PageV1P345
### || [genre: Gh]
# 1 گویند که صبرآتش عشقت بنشاند %~% زان سرو قد آزاد نشستن که تواند
# 2 ساقی قدحی زان می دوشینه بمن ده %~% باشد که مرا یکنفس از خود برهاند
# 3 موری اگر از ضعف بگیرد سردستم %~% تا دم بزنم گرد جهانم بدواند
# 4 افکند سپهرم بدیاری که وجودم %~% گر خاک شود باد به کرمان نرساند
# 5 فریاد که گر تشنه در این شهر بمیرم %~% جز دیده کس آبی بلبم بر نچکاند
# 6 گویم که دمی با من دلسوخته بنشین %~% برخیزد و برآتش تیزم بنشاند
# 7 چون می‌گذری عیب نباشد که بپرسی %~% کان خسته دلسوخته چون می‌گذراند
# 8 برحسن مکن تکیه که دوران لطافت %~% با کس بنمی ماند و کس با تو نماند
# 9 دانی که چرا نام تو در نامه نیارم %~% زیرا که نخواهم که کسی نام تو داند
# 10 روزی که نماند ز غم عشق تو خواجو %~% اسرار غمش برورق دهر بماند
PageV1P346
### || [genre: Gh]
# 1 ماجرائی که دل سوخته می‌پوشاند %~% دیده یک یک همه چون آب فرو می‌خواند
# 2 چون تو در چشم من آئی چکند مردم چشم %~% که بدامن گهر اندر قدمت نفشاند
# 3 مه چه باشد که بروی تو برابر کنمش %~% یا ز رخسار تو گویم که بجائی ماند
# 4 حال من زلف تو تقریر کند موی بموی %~% ورنه مجموع کجا حال پریشان داند
# 5 من دیوانه چو دل بر سر زلفت بستم %~% از چه رو زلف توام سلسله می‌جنباند
# 6 مرض عشق مرا عرضه مده پیش طبیب %~% که به درمان من سوخته دل در ماند
# 7 از چه نالم چو فغانم همه از خویشتنست %~% بده آن باده که از خویشتنم بستاند
# 8 بکجا ! می‌رود این فتنه که برخاسته است %~% کیست کاین فتنه برخاسته را بنشاند
# 9 وه که خواجو بگه نطق چه شیرین سخنست %~% مگر از چشمه نوش تو سخن می‌راند
PageV1P347
### || [genre: Gh]
# 1 دل بدست یار و غم در دل بماند %~% خارم اندر پای و پا در گل بماند
# 2 ما فرو رفتیم در دریای عشق %~% وانکه عاقل بود بر ساحل بماند
# 3 ساربان آهسته رو کاصحاب را %~% چشم حسرت در پی محمل بماند
# 4 کی تواند زد قدم با کاروان %~% ناتوانی کاندرین منزل بماند
# 5 یادگار کشتگان ضرب عشق %~% نیم جانی بود و با قاتل بماند
# 6 ای پسر گر عاقلی دیوانه شو %~% کانکه او دیوانه شد عاقل بماند
# 7 کبک را بنگر که چون شد پای بند %~% چشم بازش در پی طغرل بماند
# 8 هر که او در عاشقی عالم نشد %~% تا قیامت همچنان جاهل بماند
# 9 دل چو رویش دید و جانرا در نباخت %~% خاطر خواجو عظیم از دل بماند
PageV1P348
### || [genre: Gh]
# 1 ما برکنار و با تو کمر در میان بماند %~% وان چشم پرخمار چنان ناتوان بماند
# 2 از پیش من برفتی و خون دل از پیت %~% از چشم من روان شد و چشمم درآن بماند
# 3 گفتم که نکته‌ئی ز دهانت کنم بیان %~% از شور پسته‌ات سخنم در دهان بماند
# 4 برخاک درگه تو چو دوشم مقام بود %~% جانم براستان که برآن آستان بماند
# 5 باد صبا که شد به هوای تو سوی باغ %~% چندین ببوی زلف تو در بوستان بماند
# 6 فرهاد اگر چه با غم عشق از جهان برفت %~% لیکن حدیث سوز غمش در جهان بماند
# 7 خواجو ز بسکه وصف میان تو شرح داد %~% او از میان برفت و سخن در میان بماند
# 8 در عشق داستان شد و چون از جهان برفت %~% با دوستان محرمش این داستان بماند
PageV1P349
### || [genre: Gh]
# 1 حدیث عشق ز ما یادگار خواهد ماند %~% بنای شوق ز ما استوار خواهد ماند
# 2 کنون که کشتی ما در میان موج افتاد %~% سرشک دیده ز ما برکنار خواهد ماند
# 3 اساس عهد مودت که در ازل رفتست %~% میان ما و شما پایدار خواهد ماند
# 4 ز چهره هیچ نماند نشان ولی ما را %~% نشان چهره برین رهگذار خواهد ماند
# 5 ز روزگار جفا نامه‌ئی که عرض افتاد %~% مدام بر ورق روزگار خواهد ماند
# 6 شکنج زلف تو تا بیقرار خواهد گشت %~% درازی شب ما برقرار خواهد ماند
# 7 چنین که بر سر میدان عشق می‌نگرم %~% دل پیاده بدست سوار خواهد ماند
# 8 حدیث زلف و رخ دلکش تو خواهد بود %~% که بر صحیفه لیل و نهار خواهد ماند
# 9 فراق نامه خواجو و شرح قصه شوق %~% میان زنده‌دلان یادگار خواهد ماند
PageV1P350
### || [genre: Gh]
# 1 هر که را سکه درستست بزر باز نماند %~% وانکه از دست برون رفت بسر باز نماند
# 2 مرد صاحب‌نظر آنست که در عالم معنی %~% دیده بگشاید و از ره بنظر باز نماند
# 3 طائر دل که شود صید رخ و زلف دلارام %~% همچو بلبل بگل و سنبل تر باز نماند
# 4 جان شیرین بده از عشق چو فرهاد و مزن دم %~% کانکه از کوه در افتد بکمر باز نماند
# 5 گر بر افروخته‌ئی شمع دل از آتش سودا %~% ترک جان گیر که پروانه بپر باز نماند
# 6 نام شکر نبرم پیش عقیق تو که خسرو %~% با وجود لب شیرین بشکر باز نماند
# 7 چون بمیرم بجز از خون دل و گفته دلسوز %~% یادگاری ز من خسته جگر باز نماند
# 8 یکدم ای مردمک چشم من از اشک برآسای %~% کانکه شد ساکن دریا بگهر باز نماند
# 9 حال رنگ رخ خواجو چه دهم شرح که از دوست %~% هر که را سکه درستست بزر باز نماند
PageV1P351
### || [genre: Gh]
# 1 گل اندامی که گلگون می‌دواند %~% بدان نازک تنی چون می‌دواند
# 2 بگاه جلوه از چابک سواری %~% فرس بر شاه گردون می‌دواند
# 3 مگر خونم بخواهد ریخت امشب %~% که برعزم شبیخون می‌دواند
# 4 چو گلگون سرشکم مردم چشم %~% ز راه دیده بیرون می‌دواند
# 5 چنانش گرم رو بینم که چون آب %~% دمادم تا بجیحون می‌دواند
# 6 برو در خواهد آمد خون چشمم %~% بدین گرمی که گلگون می‌دواند
# 7 سپهرم در پی خورشید رویان %~% بگرد ربع مسکون می‌دواند
# 8 چنین کز چشم خواجو می‌رود اشک %~% عجب نبود گرش خون می‌دواند
PageV1P352
### || [genre: Gh]
# 1 اگر ز پیش برانی مرا که برخواند %~% وگر مراد نبخشی که از تو بستاند
# 2 بدست تست دلم حال او تو می‌دانی %~% که سوز آتش پروانه شمع می‌داند
# 3 چه اوفتاد که آن سرو سیمتن برخاست %~% خبر برید بدهقان که سرو ننشاند
# 4 برفت آنکه بلای دلست و راحت جان %~% مگر خدای تعالی بلا بگرداند
# 5 چراغ مجلس روحانیون فرو میرد %~% گر او بجلوه گری آستین بر افشاند
# 6 تحیتی که فرستاده شد بدان حضرت %~% گر ابن مقله ببیند در آن فرو ماند
# 7 به خون دیده از آن رو نوشته‌ام روشن %~% که هر کسش که ببیند چو آب برخواند
# 8 دبیر سردلم فاش کرد و معذورست %~% چگونه آتش سوزان به نی بپوشاند
# 9 سرشک دیده خواجو چنین که می‌بینم %~% اگر بکوه رسد سنگ را بغلتاند
PageV1P353
### || [genre: Gh]
# 1 آن خط شب مثال که بر خور نوشته‌اند %~% یا رب چه دلفریب و چه در خور نوشته‌اند
# 2 از خضر نامه‌ئی به لب چشمه حیات %~% گوئی محرران سکندر نوشته‌اند
# 3 یا نی مگر برات نویسان ملک شام %~% وجهی برآفتاب منور نوشته‌اند
# 4 گفتم که منشیان شهنشاه نیمروز %~% از شب چه آیتیست که برخور نوشته‌اند
# 5 در خنده رفت و گفت که مستوفیان روم %~% خطی باسم اجری قیصر نوشته‌اند
# 6 یا از پی معیشت سلطان زنگبار %~% تمغای هند بر شه خاور نوشته‌اند
# 7 گوئی که بسته‌اند تب لرز آفتاب %~% کز مشک آیتی بشکر برنوشته‌اند
# 8 یا نی دعائی از پی تعویذ چشم زخم %~% بر گرد آن عقیق چو شکر نوشته‌اند
# 9 ریحانیان گلشن روی تو برسمن %~% خطی بخون لاله احمر نوشته‌اند
# 10 وصف لبت کز آن برود آب سلسبیل %~% حوران خلد بر لب کوثر نوشته‌اند
# 11 خواجو محرران سرشکم بسیم ناب %~% اسرار عشق بر ورق زر نوشته‌اند
PageV1P354
### || [genre: Gh]
# 1 رنج ما بردیم و گنج ارباب دولت برده‌اند %~% خار ما خوردیم و ایشان گل بدست آورده‌اند
# 2 گر حرامی در رسد با ما چه خواهد کرد زانک %~% رخت ما پیش از نزول ما بمنزل برده‌اند
# 3 می پرستان محبت را ز غم اندیشه نیست %~% از برای آنکه آب زندگانی خورده‌اند
# 4 هر که در عشق پریرویان نیامد در شمار %~% عارفانش از حساب عاقلان نشمرده‌اند
# 5 با وجود آنکه بد گفتند و نیک انگاشتیم %~% ما نیازردیم و بدگویان ز ما آزرده‌اند
# 6 گلعذاران بین که کل پرده بر ما می‌درند %~% ما برون افتاده ویشان همچنان در پرده‌اند
# 7 باد پیمایان که آگه نیستند از سوز عشق %~% زان نمی‌سوزند از آه گرم ما کافسرده‌اند
# 8 زنده دل قومی که پیش تیغ عشقت شمع‌وار %~% ز آتش دل سر فدا کردند و پای افشرده‌اند
# 9 چون ببدنامی برآمد نام خواجو در جهان %~% نیک نام آنها که ترک نیک نامی‌کرده‌اند
PageV1P355
### || [genre: Gh]
# 1 خورشید را ز مشک زره پوش کرده‌اند %~% وانگه بهانه زلف و بنا گوش کرده‌اند
# 2 از پردلی دو هندوی کافر نژادشان %~% با آفتاب دست در آغوش کرده‌اند
# 3 در تاب رفته‌اند و برآشفته کز چه روی %~% تشبیه ما بسنبل مه پوش کرده‌اند
# 4 کردند ترک صحبت عهد قدیم را %~% معلوم می‌شود که فراموش کرده‌اند
# 5 هر شب مغنیان ضمیرم ز سوز عشق %~% برقول بلبلان سحر گوش کرده‌اند
# 6 منعم مکن ز باده که ارباب عقل را %~% از جام عشق واله و مدهوش کرده‌اند
# 7 خواجو بنوش دردی عشقش که عاشقان %~% خون خورده‌اند و نیش جفا نوش کرده‌اند
PageV1P356
### || [genre: Gh]
# 1 شام خون آشام گیسو را اگر چین کرده‌اند %~% زلف پرچین را چرا برصبح پرچین کرده‌اند
# 2 خال هندو را خطی از نیمروز آورده‌اند %~% چین گیسو را ز رخ بتخانه چین کرده‌اند
# 3 گر ببخت شور من ابرو ترش کردند باز %~% عیش تلخم را بشکر خنده شیرین کرده‌اند
# 4 تا چه سحرست اینکه برگل نقش مانی بسته‌اند %~% تا چه حالست این که برمه خال مشکین کرده‌اند
# 5 آن خط عنبرشکن بر برگ گل دانی چراست %~% نافه مشکست کاندر جیب نسرین کرده‌اند
# 6 و آنرخ گلرنگ و قد چون صنوبر گوئیا %~% گلستانی بر فراز سرو سیمین کرده‌اند
# 7 مهرورزان ز اشتیاق طلعتش شب تا سحر %~% چشم شب پیمای را در ماه و پروین کرده‌اند
# 8 دردمندان محبت بر امید مرهمی %~% آستانش هر شبی تا روز بالین کرده‌اند
# 9 خسروان در آرزوی شکرش فرهادوار %~% جان شیرین را فدای جان شیرین کرده‌اند
# 10 کفر زلفش چون بلای دین و دل شد زان سبب %~% همچو خواجو اهل دل ترک دل و دین کرده‌اند
PageV1P357
### || [genre: Gh]
# 1 زنده‌اند آنها که پیش چشم خوبان مرده‌اند %~% مرده دل جمعی که دل دادند و جان نسپرده‌اند
# 2 چشم سرمستان دریاکش نگر وقت صبوح %~% تا ببینی چشمه‌ها را کاب دریا برده‌اند
# 3 ما برون افتاده‌ایم از پرده تقوی ولیک %~% پرده سازان نگارین همچنان در پرده‌اند
# 4 درد نوشان بسکه اشک از چشم ساغر رانده‌اند %~% خون دل در صحن شادروان بجوش آورده‌اند
# 5 ساقیا چون پختگانرا ز آتش می سوختی %~% گرم کن خامان عشرتخانه را کافسرده‌اند
# 6 اهل دل گر جان بر آن سرو روان افشانده‌اند %~% از نسیم گلشن وصلش روان پرورده‌اند
# 7 بردل رندان صاحب‌درد اگر آزارهاست %~% پارسایان باری از رندان چرا آزرده‌اند
# 8 خیز خواجو وز در خلوتگه مستان درآی %~% نیستانرا بین که ترک ملک هستی کرده‌اند
# 9 قوت جان از خون دل ساز و ز عالم گوشه گیر %~% زانکه مردان سالها در گوشه‌ها خون خورده‌اند
PageV1P358
### || [genre: Gh]
# 1 خورشید را به سایه شب در نشانده‌اند %~% شب را بپاسبانی اختر نشانده‌اند
# 2 چیپور را ممالک فغفور داده‌اند %~% مهراج را بمسند خان برنشانده‌اند
# 3 تا خود چه دیده‌اند که چیپال هند را %~% ترکان بپادشاهی خاور نشانده‌اند
# 4 همچون مگس بتنگ شکر برنشسته است %~% خالی که برعقیق چو شکر نشانده‌اند
# 5 گوئی که دانه‌ئی بقمر برفشانده‌اند %~% یا مهره‌ای ز غالیه در خور نشانده‌اند
# 6 یا خازنان روضه رضوان بلال را %~% در باغ خلد برلب کوثر نشانده‌اند
# 7 گفتم که خال همچو سیه دانه ترا %~% برقرص آفتاب چه در خور نشانده‌اند
# 8 گفتا بروم خسرو اقلیم زنگ را %~% گوئی که بر نیابت قیصر نشانده‌اند
# 9 برخیز و باده نوش که مستان صبح خیز %~% آتش به آب دیده ساغر نشانده‌اند
# 10 خون جگر که بر رخ خواجو چکیده است %~% یاقوت پاره‌ئیست که در زر نشانده‌اند
PageV1P359
### || [genre: Gh]
# 1 این دلبران که پرده برخ در کشیده‌اند %~% هر یک بغمزه پرده خلقی دریده‌اند
# 2 از شیر و سلسبیل مگر در جوار قدس %~% اندر کنار رحمت حق پروریده‌اند
# 3 یا طوطیان روضه خلدند گوئیا %~% کز آشیان عالم علوی پریده‌اند
# 4 از کلک نقشبند ازل بر بیاض مهر %~% آن نقطه‌های خال چه زیبا چکیده‌اند
# 5 گوئی مگر بتان تتارند کز ختا %~% از بهر دل ربودن مردم رسیده‌اند
# 6 برطرف صبح سلسله از شام بسته‌اند %~% برگرد ماه خط معنبر کشیده‌اند
# 7 کروبیان عالم بالا و ان یکاد %~% بر استوای قامت ایشان دمیده‌اند
# 8 صاحبدلان ز شوق مرقع فکنده‌اند %~% بر آستان دیر مغان آرمیده‌اند
# 9 از بهر نرد درد غم عشق دلبران %~% برسطح دل بساط الم گستریده‌اند
# 10 خواجو برو بچشم تامل نگاه کن %~% بر اهل دل که گوشه عزلت گزیده‌اند
PageV1P360
### || [genre: Gh]
# 1 زهی زلفت گرهگیری پر از بند %~% لب لعلت نمک دانی پر از قند
# 2 نقاب ششتری از ماه بگشای %~% طناب چنبری بر مشتری بند
# 3 سرم بر کف ز دستان تو تا کی %~% دلم در خون ز هجران تو تا چند
# 4 کسی کو خویش را در یار پیوست %~% کجا یاد آورد از خویش و پیوند
# 5 دلا گر عاشقی ترک خرد گیر %~% که قدر عشق نشناسد خردمند
# 6 ببین فرهاد را کز شور شیرین %~% بیک موی از کمر خود را در افکند
# 7 چرا عمر عزیز آمد بپایان %~% من و یعقوب را در هجر فرزند
# 8 تحمل می‌کنم بارگران را %~% ولی دیوانه سر می‌گردم از بند
# 9 چو جز دلبر نمی‌بینم کسی را %~% کرا با او توانم کرد مانند
# 10 بزن مطرب نوائی از سپاهان %~% که دل بگرفت ما را از نهاوند
# 11 کند خواجو هوای خاک کرمان %~% ولی پایش به سنگ آید ز الوند
PageV1P361
### || [genre: Gh]
# 1 ای ساربان به قتل ضعیفان کمر مبند %~% بر گیر بارم از دل و بار سفر مبند
# 2 در اشک ما نگه کن و از سیم در گذر %~% بر روی ما نظر فکن و نقش زر مبند
# 3 ما را چو در سلاسل زلفت مقیدیم %~% پای دل شکسته بزنجیر درمبند
# 4 فرهاد را مکش بجدائی و در غمش %~% هر دم خروش و غلغله در کوه و در مبند
# 5 ای دل مگر بیاد نداری که گفتمت %~% چندین طمع برآن بت بیدادگر مبند
# 6 ور آبروی بایدت ای چشم درفشان %~% بر یاد لعل او سر درج گهر مبند
# 7 ای باغبان گرم ندهی ره بپای گل %~% گلزار را بروی من خسته در مبند
# 8 چون سرو اگر چنانکه سرافرازیت هواست %~% چون نی بقصد بی سر و پایان کمر مبند
# 9 چشمم که در هوای رخت بازگشته است %~% مرغ دل مرا مشکن بال و پر مبند
# 10 بی جرم اگر چه از نظر افکنده‌ئی مرا %~% بگشای پرده از رخ و راه نظر مبند
# 11 خواجو چو نیست در شب هجران امید روز %~% با تیره شب بسر برو دل در سحر مبند
PageV1P362
### || [genre: Gh]
# 1 عاقل ندهد عاشق دلسوخته را پند %~% سلطان ننهد بنده محنت زده را بند
# 2 ای یار عزیز انده دوری تو چه دانی %~% من دانم و یعقوب فراق رخ فرزند
# 3 از دیده رود آور اگر سیل برانم %~% چون دجله بغداد شود دامن الوند
# 4 عیبم مکن ای خواجه که در عالم معنی %~% جهلست خردمندی و دیوانه خردمند
# 5 تا جان بود از مهر رخش برنکنم دل %~% گر میر نهد بندم و گر پیر دهد پند
# 6 آن فتنه کدامست که بنیاد جهانی %~% چون پرده ز رخسار برافکند برافکند
# 7 برمن مفشان دست تعنت که بشمشیر %~% از لعل تو دل برنکنم چون مگس از قند
# 8 در دیده من حسرت رخسار تو تا کی %~% در سینه من آتش هجران تو تا چند
# 9 ناچار چو شد بنده فرمان تو خواجو %~% چون گردن طاعت ننهد پیش خداوند
PageV1P363
### || [genre: Gh]
# 1 همرهان رفتند و ما را در سفر بگذاشتند %~% از خبر رفتیم و ما را بیخبر بگذاشتند
# 2 بر میان از مو کمر بستند و این شوریده را %~% همچو موی آشفته بر کوه و کمر بگذاشتند
# 3 بر سر راه اوفتادم تا ز من بر نگذرند %~% همچو خاک ره مرا بر رهگذر بگذاشتند
# 4 شمع را در آتش و سوز جگر بگداختند %~% طوطی شیرین سخن را بی شکر بگذاشتند
# 5 بلبل شوریده دلرا از چمن کردند دور %~% طوطی شیرین سخن را بی شکر بگذاشتند
# 6 پیشتر رفتیم و ما را نیشتر بر جان زدند %~% وینچنین با ریش و زخم نیشتر بگذاشتند
# 7 بی غباری از چه ما را خاک راه انگاشتند %~% بی خطائی از چه ما را در خطر بگذاشتند
# 8 کار خواجو زیر و بالا بود چون دور فلک %~% کار او را بین که چون زیر و زبر بگذاشتند
PageV1P364
### || [genre: Gh]
# 1 دل مجروح مرا آگهی از جان دادند %~% جان غمگین مرا مژده جانان دادند
# 2 پیش خسرو سخن شکر شیرین گفتند %~% بزلیخا خبر از یوسف کنعان دادند
# 3 آدم غمزده را بوی بهشت آوردند %~% مرغ را باز بشارت ز گلستان دادند
# 4 خبر چشمه حیوان بسکندر بردند %~% مژده خاتم دولت بسلیمان دادند
# 5 هودج ویس بمنزلگه رامین بردند %~% پایه سلطنت شاه بدربان دادند
# 6 دعد را پرده ز رخسار رباب افکندند %~% ذره را رفعت خورشید درخشان دادند
# 7 عام را خلعت خاص از بر شاه آوردند %~% خضر را شربتی از چشمه حیوان دادند
# 8 تشنه بادیه را باز رساندند بب %~% کشته معرکه را بار دگر جان دادند
# 9 باغ را رونقی از سرو روان افزودند %~% کاخ را زینتی از شمع شبستان دادند
# 10 مژده آمدن خواجه به خواجو بردند %~% بنده را آگهی از حضرت سلطان دادند
PageV1P365
### || [genre: Gh]
# 1 دوش چون در شکن طره شب چین دادند %~% مژده آمدن آن صنم چین دادند
# 2 بیدلانرا سخنی از رخ دلبر گفتند %~% بلبلانرا خبری از گل نسرین دادند
# 3 باسیران بلا ملک امان فرمودند %~% بفقیران گدا گنج سلاطین دادند
# 4 عطر مجنون همه از سنبل لیلی سودند %~% کام خسرو همه از شکر شیرین دادند
# 5 سوز پروانه دگر در دل شمع افکندند %~% مهر اورنگ بگلچهر خور آئین دادند
# 6 خضر را آگهی از آب حیان آوردند %~% نامه ویس گلندام برامین دادند
# 7 روی اقبال بسوی من مسکین کردند %~% شادی گمشده را با من غمگین دادند
# 8 بسها پرتوی از نور قمر بخشیدند %~% بگیا نکهت انفاس ریاحین دادند
# 9 جان بشکرانه ده ایدل که کنون خواجو را %~% کام دل زان لب جان‌پرور شیرین دادند
PageV1P366
### || [genre: Gh]
# 1 این چه نامه‌ست که از کشور یار آوردند %~% وین چه نافه‌ست که از سوی تتار آوردند
# 2 مژده یوسف گمگشته بکنعان بردند %~% خبر یار سفر کرده به یار آوردند
# 3 دوستانرا ز غم دوست امان بخشیدند %~% بوستانرا گل صد برگ ببار آوردند
# 4 بیدل غمزده را مژده دلبر دادند %~% بلبل دلشده را بوی بهار آوردند
# 5 نسخه‌ئی از پی تعویذ دل سوختگان %~% از سواد خط آن لاله عذار آوردند
# 6 نوش داروئی از آن لب که روان زنده ازوست %~% بمن خسته مجروح نزار آوردند
# 7 از خم سلسله طره لیلی تابی %~% از برای دل مجنون فگار آوردند
# 8 بزم شوریده دلان را ز پی نقل صبوح %~% شکری از لب شیرین نگار آوردند
# 9 می فروشان عقیق لب او خواجو را %~% قدحی می ز پی دفع خمار آوردند
PageV1P367
### || [genre: Gh]
# 1 خیمه نوروز بر صحرا زدند %~% چارطاق لعل بر خضرا زدند
# 2 لاله را بنگر که گوئی عرشیان %~% کرسی از یاقوت برمینا زدند
# 3 کارداران بهار از زرد گل %~% آل زر بر رقعه خارا زدند
# 4 از حرم طارم نشینان چمن %~% خرگه گلریز بر صحرا زدند
# 5 گوشه‌های باغ از آب چشم ابر %~% خنده‌ها بر چشمهای ما زدند
# 6 مطربان با مرغ همدستان شدند %~% عندلیبان پرده عنقا زدند
# 7 در هوای مجلس جمشید عهد %~% غلغل اندر طارم اعلی زدند
# 8 باد نوروزش همایون کاین ندا %~% قدسیان در عالم بالا زدند
# 9 طوطیان با طبع خواجو گاه نطق %~% طعنه‌ها بر بلبل گویا زدند
PageV1P368
### || [genre: Gh]
# 1 ز چشم مست تو آنها که آگهی دارند %~% مدام معتکف آستان خمارند
# 2 از آن به خاک درت مست می‌سپارم جان %~% که هم بکوی تو مستم بخاک بسپارند
# 3 چرا بهیچ شمارند می پرستان را %~% که ملک روی زمین را بهیچ نشمارند
# 4 هر آن غریب که خاطر بخوبرویان داد %~% غریب نبود اگر خاطرش بدست آرند
# 5 ز بیدلان که ندارند بی تو صبر و قرار %~% روا مدار جدائی که خود ترا دارند
# 6 چو سایه راه نشینان بپای دیوارت %~% اگر به فرق نپویند نقش دیوارند
# 7 ز سر برون نکنم آرزوی خاک درت %~% در آن زمان که مرا خاک بر سر انبارند
# 8 بکنج صومعه آنها که ساکنند امروز %~% چو بلبلان چمن در هوای گلزارند
# 9 ز خانه خیمه برون زن که اهل دل خواجو %~% شراب و دامن صحرا ز دست نگذارند
PageV1P369
### || [genre: Gh]
# 1 ساقیان آبم بجام لعل شکر خا برند %~% شاهدان خوابم بچشم جادوی شهلا برند
# 2 گه بسوی دیرم از مقصوره جامع کشند %~% گه به معراجم ز بام مسجد اقصی برند
# 3 ساکنان کعبه هر ساعت بجست و جوی من %~% از صوامع ره به خلوتخانه ترسا برند
# 4 روز و شب خاشاک روبان در دیر مغان %~% مست و بیخود دوش بردوش آورندم یا برند
# 5 گر کنی زنجیرم از زلف مسلسل عاقلان %~% رشک بر دیوانگان بی سر و بی پا برند
# 6 مشک غمازست ورنی کی بشب شوریدگان %~% از پی دل ره بدان گیسوی مشک آسا برند
# 7 گر به جنت یا سقر سرگشتگان عشق را %~% روز محشر از لحد آشفته و شیدا برند
# 8 باد پیمایان که برآتش زنند از باده آب %~% پیش یاقوت تو آب ساغر صهبا برند
# 9 هر شبی دفتر نویسان ورق پرداز شام %~% از سواد خط سبزت نسخه سودا برند
# 10 در هوای لعل در پاشت بدامن سائلان %~% هردم از بحرین چشمم لؤلؤ لالا برند
# 11 خاکیان با گریه ما خنده بر دریا زنند %~% و آب روشن دمبدم از چشمهای ما برند
# 12 چون کند خواجو حدیث منظرت فردوسیان %~% گوهر نظمش ز بهر زیور حورا برند
PageV1P370
### || [genre: Gh]
# 1 مرغان این چمن همه بی بال و بی پرند %~% مردان این قدم همه بی پا و بی سرند
# 2 از جسم و جان بری و ز کونین فارغند %~% با خاک ره برابر و از عرش برترند
# 3 روح مجسمند نه جسم مروحند %~% نور مصورند نه شمع منورند
# 4 بر عرصه حدوث قدم در قدم زنند %~% در مجلس وجود شراب از عدم خورند
# 5 شرب از حیاض قدسی کروبیان کنند %~% نزل از ریاض علوی روحانیان برند
# 6 کی آشیان نهند درین خاکدان از آنک %~% شهباز عرشیند که در لامکان پرند
# 7 عبهر مثال معتل و اجوف نهندشان %~% اما بدان صحیح که سالم چو عرعرند
# 8 سلطان تختگاه و اقالیم وحدتند %~% لیکن بری ز ملکت و فارغ ز لشکرند
# 9 خواجو گدای درگه ارباب فقر باش %~% کانها که مفلسند بمعنی توانگرند
PageV1P371
### || [genre: Gh]
# 1 چون ترک من سپاه حبش برختن زند %~% از مشگ سوده سلسله بر نسترن زند
# 2 کار دلم چو طره مشگین مشگ بیز %~% برهم زند چو سنبل تر بر سمن زند
# 3 گر بگذرد بچین سر زلف او صبا %~% هر لحظه دم ز نافه مشگ ختن زند
# 4 لعلش بگاه نطق چو گوهرفشان شود %~% صد طعنه بر طویله در عدن زند
# 5 در آرزوی عارض و بالاش عندلیب %~% هنگامه بر فراز گل و نارون زند
# 6 هر شب فضای کوی تو خلوتسرای ماست %~% آری اویس نوبت عشق از قرن زند
# 7 ای باغبان ز غلغل بلبل عجب مدار %~% سلطان گل چو خیمه بصحن چمن زند
# 8 خواجو چو زیر خاک شود در هوای تو %~% از سوز سینه آتش دل در کفن زند
PageV1P372
### || [genre: Gh]
# 1 هم عفی الله نی که ما را مرحبائی می‌زند %~% عارفانرا در سر اندازی صلائی می‌زند
# 2 آشنایانرا ز بی خویشی نشانی می‌دهد %~% بینوایانرا ز بی برگی نوائی می‌زند
# 3 اهل معنی را که از صورت تبرا کرده‌اند %~% هر نفس در عالم معنی ندائی می‌زند
# 4 می‌سراید همچو مرغان سرائی وز نفس %~% هر دم آتش همچو باد اندر سرائی می‌زند
# 5 همچو نی گر در سماعت خرقه بازی آرزوست %~% دامن آنکس بچنگ آور که نائی می‌زند
# 6 یکنفس با او بساز ار ره بجائی می‌بری %~% همدم او باش کوهم دم ز جائی می‌زند
# 7 گر نئی بیگانه خواجو حال خویش از نی شنو %~% زانکه آن دلخسته هم دم ز آشنائی می‌زند
PageV1P373
### || [genre: Gh]
# 1 تا درد نیابند دوا را نشناسند %~% تا رنج نبیند شفا را نشناسند
# 2 آنها که چو ماهی این بحر نگردند %~% شک نیست که ماهیت ما را نشناسند
# 3 با عشق و هوا برگ و نواراست نیاید %~% خاموش که عشاق نوا را نشناسند
# 4 منصور بقا از گذر دار فنا یافت %~% نا گشته فنا دار بقا را نشناسند
# 5 تا معتکفان حرم کعبه وحدت %~% خود را نشناسند خدا را نشناسند
# 6 یاران وفادار جفا را نپسندند %~% خوبان جفا کار وفا را نشناسند
# 7 آنها که ندارند نم چشم و غم دل %~% خاصیت این آب و هوا را نشناسند
# 8 با عشق تو زیبائی خوبان ننماید %~% با پرتو خورشید سها را نشناسند
# 9 خواجو چه عجب باشد ارش کس نشناسد %~% شاهان جهاندار گدا را نشناسند
PageV1P374
### || [genre: Gh]
# 1 ساقیا می زین فزون‌تر کن که میخواران بسند %~% همچو ما دردیکشان در کوی خماران بسند
# 2 ساغر وصل ار به بیداران مجلس می‌رسد %~% سر برآر از خواب و می در ده که بیداران بسند
# 3 گر سبک دل گشتم از رطل گران عیبم مکن %~% زانکه در بزم سبک روحان سبکساران بسند
# 4 ای عزیزان گر بصد جان می‌نهند ارزان بود %~% یوسف ما را که در مصرش خریداران بسند
# 5 چشم مستت کو طبیب درد بیدردمان ماست %~% گو نگاهی کن که در هر گوشه بیماران بسند
# 6 چون ننالم کانکه فریاد گرفتاران ازوست %~% کی بفریادم رسد کو را گرفتاران بسند
# 7 ذره باری از چه ورزد مهر و سوزد در هوا %~% زانکه چون او شاه انجم را هواداران بسند
# 8 ایکه گفتی هر زمان یاری گرفتن شرط نیست %~% ما ترا داریم و بس لیکن ترا یاران بسند
# 9 گر گنهکارم که عمری صرف کردم در غمت %~% بگذران از من که همچون من گنهکاران بسند
# 10 بر امید گنج خواجو از سر شوریدگی %~% دست در زلفش مزن کانجا سیه ماران بسند
PageV1P375
### || [genre: Gh]
# 1 چون خط سبز تو بر آفتاب بنویسند %~% بدود دل سبق مشک ناب بنویسند
# 2 بسا که باده پرستان چشم ما هر دم %~% برات می بعقیق مذاب بنویسند
# 3 حدیث لعل روان پرور تو میخواران %~% بدیده برلب جام شراب بنویسند
# 4 معینست که طوفان دگر پدید آید %~% چو نام دیده ما برسحاب بنویسند
# 5 سیاهی ار نبود مردمان دریائی %~% حدیث موج سرشکم به آب بنویسند
# 6 سواد شعر من و وصف آب دیده نجوم %~% شبان تیره بمشک و گلاب بنویسند
# 7 محرران فلک شرح آه دلسوزم %~% نه یک رساله که برهفت باب بنویسند
# 8 چو روزنامه روی تو در قلم گیرند %~% محققست که برآفتاب بنویسند
# 9 خطی که مردم چشمم سواد کرد چو آب %~% مگر بخون دل او را جواب بنویسند
# 10 برات من چه بود گر برآن لب شیرین %~% به مشک سوده ز بهر ثواب بنویسند
# 11 سزد که بر رخ خواجو قلم زنان سرشک %~% دعای خسرو عالیجناب بنویسند
PageV1P376
### || [genre: Gh]
# 1 هر نسخه که در وصف خط یار نویسند %~% باید که سوادش بشب تار نویسند
# 2 در چین صفت جعد سمن سای نگارین %~% هر نیمشب از نافه تاتار نویسند
# 3 ای بس که چو من خاک شوم قصه دردم %~% صاحب‌نظران بر در و دیوار نویسند
# 4 باید که حدیث من دیوانه سرمست %~% ارباب خرد بر دل هشیار نویسند
# 5 هرنکته که در سکه من نقش بخوانند %~% آنرا بطلا بر رخ دینار نویسند
# 6 شرح خط سبز تو مقیمان سماوات %~% هر شام برین پرده زنگار نویسند
# 7 از تذکره روشن نشود قصه منصور %~% الا که بخون بر ز بردار نویسند
# 8 گر در قلم آرند وفانامه عشاق %~% اول سخنم بر سر طومار نویسند
# 9 هر جور که برما کند آن یار جفا کار %~% شرطست که یاران وفادار نویسند
# 10 آن قصه که فرهاد زدی جامه جان چاک %~% رسمست که بردامن کهسار نویسند
# 11 مستان خرابات طرب‌نامه خواجو %~% بر حاشیه خانه خمار نویسند
PageV1P377
### || [genre: Gh]
# 1 می‌کشندم بخرابات و در آن می‌کوشند %~% که به یک جرعه می آب رخم بفروشند
# 2 دیگران مست فتادند و قدح ما خوردیم %~% پختگان سوخته و افسرده دلان می‌جوشند
# 3 باده از دست حریفان ترشروی منوش %~% که بباطن همه نیشند و بظاهر نوشند
# 4 ایکه خواهی که ز می توبه دهی مستانرا %~% با زمانی دگر افکن که کنون بیهوشند
# 5 مطربان گر جگر چنگ چنان نخراشند %~% می پرستان جگر خسته چنین نخروشند
# 6 تا کی از مهر تو هرشب چو شفق سوختگان %~% خون چشم از مژه پاشند و بدامن پوشند
# 7 برفکن پرده ز رخسار که صاحب‌نظران %~% همه چشمند و اگر در سخن آئی گوشند
# 8 بلبلان چمن عشق تو همچون سوسن %~% همه تن جمله زبانند ولی خاموشند
# 9 عیب خواجو نتوان کرد که در مجلس ما %~% صوفیان نیز چو رندان همه دردی نوشند
PageV1P378
### || [genre: Gh]
# 1 در آن مجلس که جام عشق نوشند %~% کجا پند خردمندان نیوشند
# 2 خداوندان دانش نیک دانند %~% که مدهوشان خداوندان هوشند
# 3 خوشا وقتی که مستان جام نوشین %~% بیاد چشمه نوش تو نوشند
# 4 مکن قصد من مسکین که خوبان %~% چنین در خون مسکینان نکوشند
# 5 برون از زلف و رخسارت ندیدم %~% که برمه سنبل مه پوش پوشند
# 6 هنوزت جادوان در عین سحرند %~% هنوزت هندوان عنبر فروشند
# 7 مگر خواجو که مرغان ضمیرم %~% ز مستی همچو بلبل در خروشند
# 8 نگر کازادگان گرده زبانند %~% چو سوسن جمله گویای خموشند
PageV1P379
### || [genre: Gh]
# 1 کسی که پشت بر آن روی چون نگار کند %~% باختیار هلاک خود اختیار کند
# 2 نه رای آنکه دلم دل ز یار برگیرد %~% نه روی آنکه تنم پشت بر دیار کند
# 3 ز روزگار هرآن محنتم که پیش آمد %~% دلم شکایت آنهم بروزگار کند
# 4 بیا و بر سر چشمم نشین که در قدمت %~% بسا که دیده بدامن گهر نثار کند
# 5 بناسزای رقیب از تو گر کناره کنم %~% دلم سزای من از دیده در کنار کند
# 6 اگر ز تربت من سر برآورد خاری %~% هنوز در دلم آن خار خار خار کند
# 7 ببوی خال تو جانم اسیر زلف تو شد %~% برای مهره کسی جان فدای مار کند
# 8 خمار می‌کندم بی لب تو می خوردن %~% اگر چه مست کی اندیشه از خمار کند
# 9 گر از وصال تو خواجو امید برگیرد %~% خیال روی تو بازش امیدوار کند
PageV1P380
### || [genre: Gh]
# 1 نور رویت تاب در شمع شبستان افکند %~% اشکم آتش در دل لعل بدخشان افکند
# 2 ای بسا دود جگر کز مهر رویت هر شبی %~% شمع عالمتاب گردون در شبستان افکند
# 3 صوفی صافی گر از لعل تو جامی در کشد %~% خویشتن را در میان می پرستان افکند
# 4 راستی را ترک تیرانداز مستت هر نفس %~% کشته‌ئی را از هوا برخاک میدان افکند
# 5 درج یاقوت گهر پوشت چو گردد در فشان %~% از تحیر خون دل در جان مرجان افکند
# 6 یک نظر در کار خواجو کن که هر شب در فراق %~% ز آتش مهرت شرر در کاخ کیوان افکند
# 7 نزد طوفان سرشکش بین که ابر نوبهار %~% از حیا آب دهن بر روی عمان افکند
PageV1P381
### || [genre: Gh]
# 1 ترکم از غمزه چو ناوک بکمان در فکند %~% ای بسا فتنه که هر دم بجهان در فکند
# 2 کمر ار نکته‌ئی از وصف میانش گویم %~% خویشتن را بفضولی بمیان در فکند
# 3 گر در آن صورت زیبا نگرد صورتگر %~% قلم از حیرت رویش ز بنان در فکند
# 4 تا چرا نرگس مست تو بقصد دل من %~% هردم از غمزه خدنگی بکمان در فکند
# 5 بشکرخنده در آور نه یقین می‌دانم %~% که دهان تو یقین را بگمان در فکند
# 6 باغبانرا چه تفاوت کند ار وقت سحر %~% بچمن بلبل شوریده فغان در فکند
# 7 قلم ار شرح دهد قصه اندوه فراق %~% ظاهر آنست که آتش بزبان درفکند
# 8 نرگس مست تو از کنج صوامع هر دم %~% زاهدی را بخرابات مغان در فکند
# 9 خواجو از شوق لب لعل تو هنگام صبوح %~% بقدح اشک چو یاقوت روان در فکند
PageV1P382
### || [genre: Gh]
# 1 آنکه هرگز نظری با من شیدا نکند %~% نتواند که مرا بی سر و بی پا نکند
# 2 دوش می‌گفت که من با تو وفا خواهم کرد %~% لیک معلوم ندارم که کند یا نکند
# 3 اگر آن حور پری رخ بخرامد در باغ %~% نبود آدمی آنکس که تماشا نکند
# 4 خسرو آن نیست که از آتش دل چون فرهاد %~% جان فدای لب شیرین شکرخا نکند
# 5 گل چو بر ناله مرغان چمن خنده زند %~% چکند بلبل شب خیز که سودا نکند
# 6 هر که را تیغ جفا بردل مجروح زنی %~% حذر از ضربت شمشیر تو قطعا نکند
# 7 چون توانم شدن از نرگس مستت ایمن %~% کانکه چشم تو کند کافر یغما نکند
# 8 گل خیری چو بر اطراف گلستان گذرم %~% نتواند که رخم بیند و صفرا نکند
# 9 هر که احوال دل غرقه بداند خواجو %~% اگرش عقل بود روی بدریا نکند
PageV1P383
### || [genre: Gh]
# 1 هیچکس نیست که وصل تو تمنا نکند %~% یا جفا بر من دلخسته شیدا نکند
# 2 هر که سودای سر زلف تو دارد در سر %~% این خیالست که سر در سر سودا نکند
# 3 چشم شوخت چه عجب گر دل مردم بربود %~% ترک سرمست محالست که یغما نکند
# 4 وامق آن نیست که گر تیغ نهندش بر سر %~% سر بگرداند و جان در سر عذرا نکند
# 5 ماه کنعائی ما گو ز پس پرده درآی %~% تا دگر مدعی انکار زلیخا نکند
# 6 عاقبت دود دلش فاش کند از روزن %~% هر که از آتش دل سوزد و پیدا نکند
# 7 مرد صاحب‌نظر آنست که تا جان بودش %~% نتواند که نظر در رخ زیبا نکند
# 8 آن سهی سرو روان از سر پا ننشیند %~% تا من دلشده را بی سر و بی پا نکند
# 9 مکن اندیشه فردا و قدح نوش امروز %~% کانکه عاقل بود اندیشه فردا نکند
# 10 در بهاران که عروسان چمن جلوه کنند %~% کیست کورا هوس عیش و تماشا نکند
# 11 دل کجا برکند از آن لب میگون خواجو %~% زانکه مخمور بترک می حمرا نکند
PageV1P384
### || [genre: Gh]
# 1 جان وطن بر در جانان چه کند گر نکند %~% تن خاکی طلب جان چه کند گر نکند
# 2 هر گدائی که مقیم در سلطان گردد %~% روز و شب خدمت دربان چه کند گر نکند
# 3 بینوائی که برو لشکریان جور کنند %~% روی در حضرت سلطان چه کند گر نکند
# 4 طالب وصل حرم در شب تاریک رحیل %~% تکیه بر خار مغیلان چه کند گر نکند
# 5 آن نگارین مبرقع چو کند میل عراق %~% دلم آهنگ سپاهان چه کند گر نکند
# 6 چون زلیخا دلش از دست بشد ملکت مصر %~% در سر یوسف کنعان چه کند گر نکند
# 7 هر که در پای گلش برگ صبوحی باشد %~% صبحدم عزم گلستان چه کند گر نکند
# 8 زلف سرگشته که بر روی تو گشت آشفته %~% گرد رخسار تو دوران چه کند گر نکند
# 9 نتواند که ز هجر تو ننالد خواجو %~% هر که خنجر خورد افغان چه کند گر نکند
PageV1P385
### || [genre: Gh]
# 1 گمان مبر که دلم میل دوستان نکند %~% چرا که مرغ چمن ترک بوستان نکند
# 2 کسی که نقد خرد داد و ملک عشق خرید %~% اگر ز سود و زیان بگذرد زیان نکند
# 3 بجان دوست که گنج روان دلی یابد %~% که او مضایقه با دوستان بجان نکند
# 4 شب رحیل خوشا در عماری آسودن %~% بشرط آنکه جرس ناله و فغان نکند
# 5 چه باشد ار نفسی ساربان در این منزل %~% قرار گیرد و تعجیل کاروان نکند
# 6 شهی که باده روشن کشد بتیره شبان %~% معینست که اندیشه از شبان نکند
# 7 چو خامه هر که حدیث دل آورد بزبان %~% طمع مدار که سر بر سر زبان نکند
# 8 زبان شمع جگرسوز از آن برند بگاز %~% که از فسرده دلان راز دل نهان نکند
# 9 جهان بحال کسی ملتفت شود خواجو %~% که التفات به نیک و بد جهان نکند
PageV1P386
### || [genre: Gh]
# 1 سنبلش غارت ایمان نکند چون نکند %~% لب لعلش مدد جان نکند چون نکند
# 2 گر چه دربان ندهد راه ولیکن درویش %~% التماس از در سلطان نکند چون نکند
# 3 هر که زین رهگذرش پای فرو رفت به گل %~% میل آن سرو خرامان نکند چون نکند
# 4 چون تو در بادیه بر دست نهی آب زلال %~% تشنه را آرزوی آن نکند چون نکند
# 5 کافر زلف تو چون روی ز ایمان پیچد %~% قصد آزار مسلمان نکند چون نکند
# 6 طالب لعل توام کانکه بظلمات افتاد %~% طلب چشمه حیوان نکند چون نکند
# 7 باغبانرا که ز غلغل همه شب خواب نبرد %~% شور بر مرغ سحر خوان نکند چون نکند
# 8 صبر ایوب کسی را که نباشد در رنج %~% حذر از محنت کرمان نکند چون نکند
# 9 چون درین مرحله خواجو اثر از گنج نیافت %~% ترک این منزل ویران نکند چون نکند
PageV1P387
### || [genre: Gh]
# 1 چنانکه صید دل آن چشم آهوانه کند %~% پلنگ صید فکن قصد آهوان نکند
# 2 چو تیر غمزه خونریز در کمان آرد %~% دل شکسته صاحبدلان نشانه کند
# 3 سپاه زنگ چو از چین بنیمروز کشد %~% شکنج زلف و بناگوش را بهانه کند
# 4 هزار دل ز سر شانه‌اش فرو بارد %~% چو ترک سیم عذارم نغوله شانه کند
# 5 بدانکه مرغ دل خسته‌ئی بقید آرد %~% ز زلف تا فتنه دام و ز خال دانه کند
# 6 ازین قدر چه کم آید ز قدر و حشمت شاه %~% که یک نظر بگدایان خیلخانه کند
# 7 اگر بچرخ برافشاند آستین رسدش %~% کسی که سرمه از آن خاک آستانه کند
# 8 کجا رسم بمکانت که پشه نتواند %~% که در نشیمن سیمرغ آشیانه کند
# 9 چو بر زمانه بهر حال اعتمادی نیست %~% نه عاقلست که او تکیه بر زمانه کند
# 10 دل شکسته خواجو چو از میانه ربود %~% چرا ندیده گناهی ازو کرانه کند
PageV1P388
### || [genre: Gh]
# 1 چون سایبان آفتاب از مشک تاتاری کند %~% روز من بد روز را همچون شب تاری کند
# 2 از خستگان دل می‌برد لیکن نمی‌دارد نگه %~% سهلست دل بردن ولی باید که دلداری کند
# 3 زینسان که من دنیا و دین در کار عشقش کرده‌ام %~% یاری بود کو هر زمان با دیگری یاری کند
# 4 تا کی خورم خون جگر در انتظار وعده‌اش %~% گر می‌دهد کام دلم چندم جگر خواری کند
# 5 گویند اگر زاری کنی دیگر نیازارد ترا %~% سلطان چه غم دارد اگر بازاریی زاری کند
# 6 همچون کمر خود را بزر بر وی توان بستن ولی %~% چون زر نبیند در میان آهنگ بیزاری کند
# 7 بر عاشقان خسته دل هر شب شبیخون آورد %~% چون زورمندست و جوان خواهد که عیاری کند
# 8 گو غمزه را پندی بده تا ترک غمازی کند %~% یا طره را بندی بنه تا ترک طراری کند
# 9 خواجو اگر زلف کژش بینی که برخاک اوفتد %~% با آن رسن در چه مرو کان از سیه کاری کند
PageV1P389
### || [genre: Gh]
# 1 ماه من مشک سیه در دامن گل می‌کند %~% سایبان آفتاب از شاخ سنبل می‌کند
# 2 گر چه از روی خرد دور تسلسل باطلست %~% خط سبزش حکم بر دور تسلسل می‌کند
# 3 هرگز از جام می لعلش نمی‌باشد خمار %~% می پرستی کو ببادامش تنقل می‌کند
# 4 راستی را شاخ عرعر می‌درفشد همچو بید %~% کان سهی سرو روان میل تمایل می‌کند
# 5 جادوی چشمش قلم در سحر بابل می‌کشد %~% سبزی خطش سزا در دامن گل می‌کند
# 6 آنکه ما را می‌تواند سوختن درمان ما %~% می‌تواند ساختن لیکن تغافل می‌کند
# 7 گفت اگر کام دلت باید ز وصلم جان بده %~% می‌دهم گر لعل جان بخشش تقبل می‌کند
# 8 در برم دل همچو مهر از تاب لرزان می‌شود %~% چون فراق آنمه تابان تحمل می‌کند
# 9 نرگسش گوید که فرض عین باشد قتل تو %~% جان برشوة می‌دهم گر این تفضل می‌کند
# 10 ای گل ار برگ نوای بلبل مستت بود %~% باد پندار ار صبا انکار بلبل می‌کند
# 11 گر ندارد با دل سرگشته خواجو نزاع %~% هندوی زلفش چرا بر وی تطاول می‌کند
PageV1P390
### || [genre: Gh]
# 1 گمان مبر که در آفاق اهل حسن کمند %~% ولیک پیش وجود تو جمله کالعدمند
# 2 صبوحیان سحرخیز کنج خلوت عشق %~% چه غم خورند چو شادی خوران جام جمند
# 3 چو گنج عشق تو دارند در خرابه دل %~% نه مفلسند ولی منعمان بی درمند
# 4 چو قامت تو ببینند کوس عشق زنند %~% پریرخان که بعالم بدلبری علمند
# 5 بقصد مرغ دل خستگان میفکن دام %~% که طائران هوایت کبوتر حرمند
# 6 بتیغ هجر زدن عاشقان مسکین را %~% روا مدار که مجروح ضربت ستمند
# 7 چو آهوان پلنگ افکن ترا بینند %~% اگر بصید روی از تو وحشیان نرمند
# 8 دمی ندیم اسیران قید محنت باش %~% ببین که سوختگان غم تو در چه دمند
# 9 خلاف حکم تو خواجو کجا تواند کرد %~% که بیدلان همه محکوم و دلبران حکمند
PageV1P391
### || [genre: Gh]
# 1 سوی دیرم نگذارند که غیرم دانند %~% ور سوی کعبه شوم راهب دیرم خوانند
# 2 زاهدان کز می و معشوق مرا منع کنند %~% چون شدم کشته ز تیغم به چه می‌ترسانند
# 3 روی بنمای که جمعی که پریشان تواند %~% چون سر زلف پریشان تو سرگردانند
# 4 دل دیوانه‌ام از بند کجا گیرد پند %~% کان دو زلف سیهش سلسله می‌جنبانند
# 5 من مگر دیوم اگر زانکه برنجم ز رقیب %~% که رقیبان تو دانم که پری دارانند
# 6 عاقبت از شکرت شور بر آرم روزی %~% گر چه از قند تو همچون مگسم می‌رانند
# 7 چون تو ای فتنه نوخاسته برخاسته‌ئی %~% شمع را شاید اگر پیش رخت بنشانند
# 8 حال آن نرگس مست از من مخمور بپرس %~% زانکه در چشم تو سریست که مستان دانند
# 9 خاک روبان درت دم بدم از چشمه چشم %~% آب برخاک سر کوی تو می‌افشانند
# 10 جان فروشان ره عشق تو قومی عجبند %~% که بصورت همه جسمند و بمعنی جانند
# 11 عندلیبان گلستان ضمیرت خواجو %~% گاه شکر شکنی طوطی خوش الحانند
PageV1P392
### || [genre: Gh]
# 1 طره‌های تو کمند افکن طرارانند %~% غمزه‌های تو طبیب دل بیمارانند
# 2 از رقیبان تو باید که پریشان نشوند %~% که یقینست که آن جمع پری دارانند
# 3 زان بدورت همه محراب نشینان مستند %~% که چو ابروی تو پیوسته خمارانند
# 4 چشم مست تو چو یک لحظه ز می خالی نیست %~% زاهدان از چه سبب منکر میخوارانند
# 5 چون بمیرم بدر میکده تابوت مرا %~% مگذرانید بدان کوچه که هشیارانند
# 6 آنکه در حلقه زلفش دل ما در بندست %~% چه خبر دارد از آنها که گرفتارانند
# 7 گفتمش گنج لطافت رخ مه پیکر تست %~% گفت خاموش که برگنج سیه مارانند
# 8 مهر ورزان که نباشند زمانی بی اشک %~% روز و شب بهر چه سوزند که دربارانند
# 9 هر که خواهد که برد سر بسلامت خواجو %~% گو درین کوی منه پای که عیارانند
PageV1P393
### || [genre: Gh]
# 1 مستم آنجا مبر ای یار که سرمستانند %~% دست من گیر که این طایفه پردستانند
# 2 آن دو جادوی فریبنده افسون سازش %~% خفته‌اند این دم از آن روی که سرمستانند
# 3 در سراپرده ما پرده‌سرا حاجت نیست %~% زانکه مستان همه طوطی شکر دستانند
# 4 مهر ورزان که وصالت بجهانی ندهند %~% با جمال تو دو عالم بجوی نستانند
# 5 عاشقان با تو اگر زانکه بزندان باشند %~% با گلستان جمالت همه در بستانند
# 6 زلف و خال تو بخط ملک ختا بگرفتند %~% هندوان بین که دگر خسرو ترکستانند
# 7 زیردستان تهیدست بلاکش خواجو %~% جان ز دستش نبرند ار بمثل دستانند
PageV1P394
### || [genre: Gh]
# 1 چه کسانند که در قصد دل ریش کسانند %~% با من خسته برآنند که از پیش برانند
# 2 می‌کشند از پی خویشم که بزاری بکشندم %~% که مرا تا نکشند از غم خویشم نرهانند
# 3 صبر تلخست و طبیبان ز شکر خنده شیرین %~% همچو فرهاد بجز شربت زهرم نچشانند
# 4 ایکه بر خسته دلان می‌گذری از سرحشمت %~% هیچ دانی که شب هجر تو چون می‌گذرانند
# 5 گر توانی بعنایت نظری کن که ضعیفان %~% صبر از آن نرگس مخمور توانا نتوانند
# 6 چه تمتع بود ارباب کرم را ز تنعم %~% گر نصیبی بگدایان محلت نرسانند
# 7 بجز از مردمک دیده اگر تشنه بمیرم %~% آبم این طایفه بی روی تو برلب نچکانند
# 8 آنچنان بسته زنجیر سر زلف تو گشتم %~% که همه خلق جهانم ز کمندت نجهانند
# 9 عارفان تا که بجز روی تو در غیر نبینند %~% شمع را چون تو بمجلس بنشینی بنشانند
# 10 جز میانت سر موئی نشناسیم ولیکن %~% عاقلان معنی این نکته باریک ندانند
# 11 خواجو از مغبچگان روی مگردان که ازین روی %~% اهل دل معتکف کوی خرابات مغانند
PageV1P395
### || [genre: Gh]
# 1 صوفی اگرش باده صافی نچشانند %~% صاحبنظران صوفی صافیش نخوانند
# 2 بنگر که مقیمان سراپرده وحدت %~% در دیر مغان همسبق مغبچگانند
# 3 رو گوش کن از زمزمه ناله ناقوس %~% آن نکته که ارباب خرد واله از آنند
# 4 در حلقه رندان خرابات مغان آی %~% تا یکنفس از خویشتنت باز رهانند
# 5 از کعبه چه پرسی خبر اهل حقیقت %~% کاین طایفه در کوی خرابات مغانند
# 6 از مغبچگان می‌شنوم نکته توحید %~% و ارباب خرد معنی این نکته ندانند
# 7 سر حلقه رندان خرابات چو خواجوست %~% زان همچو نگینش همه در حلقه نشانند
PageV1P396
### || [genre: Gh]
# 1 چو مطربان سحر چنگ در رباب زنند %~% صبوحیان نفس از آتش مذاب زنند
# 2 بتاب سینه چراغ فلک بر افروزند %~% ز آب دیده نمک بردل کباب زنند
# 3 چو آفتاب ز جیب افق برآرد سر %~% ز ماه یکشبه آتش در آفتاب زنند
# 4 شکنج سنبل طاوس بیکران گیرند %~% هزار قهقهه چون کبک بر غراب زنند
# 5 مغان بساغر می آب ارغوان ریزند %~% بتان بتنگ شکر خنده بر شراب زنند
# 6 بوقت صبح پریچهره‌گان زهره جبین %~% دم از سهیل شب افروز مه نقاب زنند
# 7 بچین طره پرتاب قلب دل شکنند %~% به تیر غمزه پرخواب راه خواب زنند
# 8 ز تاب می چو سمن برگشان برآرد خوی %~% ز چهره بر گل روی قدح گلاب زنند
# 9 بجرعه آب رخ خاکیان بباد دهند %~% برآتش دل خواجو ز باده آب زنند
PageV1P397
### || [genre: Gh]
# 1 ساقیان چون دم از شراب زنند %~% مطربان چنگ در رباب زنند
# 2 گلعذاران به آب دیده جام %~% بس که بر جامها گلاب زنند
# 3 مهر ورزان به آه آتش بار %~% دود در دیده سحاب زنند
# 4 صبح خیزان بنغمه سحری %~% هر نفس راه شیخ و شاب زنند
# 5 پسته خندان بفندق مشکین %~% درشکنج نغوله تاب زنند
# 6 چون بگردش در آورند هلال %~% تاب در جان آفتاب زنند
# 7 هر دمم خونیان لشکر عشق %~% خیمه بر این دل خراب زنند
# 8 هر شبم شبروان خیل خیال %~% حمله آرند و راه خواب زنند
# 9 خیز خواجو ببین که سرمستان %~% در میخانه از چه باب زنند
PageV1P398
### || [genre: Gh]
# 1 چو مطربان سحر آهنگ زیر و بام کنند %~% معاشران صبوحی هوای جام کنند
# 2 بیک کرشمه مکافات شیخ و شاب دهند %~% بنیم جرعه مراعات خاص و عام کنند
# 3 مرا بحلقه رندان درآورید مگر %~% بیک دو جام دگر کار من تمام کنند
# 4 خوشا بوقت سحر شاهدان عربده جوی %~% شراب بر کف و آغاز انتقام کنند
# 5 اگر نماند به میخانه باده صافی %~% بگوی کز لب میگون دوست وام کنند
# 6 برآید از دل تنگم نوای نغمه زیر %~% چو بلبلان سحر خوان هوای بام کنند
# 7 بیا که پیش رخت ذره‌وار سجده کنم %~% چو آفتاب برآید مغان قیام کنند
# 8 مرا ز مصطبه بیرون فکند پیر مغان %~% که کنج میکده صاحبدلان مقام کنند
# 9 چو بی تو خون دلست اینک می‌خورد خواجو %~% چراش باده گساران شراب نام کنند
PageV1P399
### || [genre: Gh]
# 1 پای کوبان در سراندازی چو سربازی کنند %~% پای در نه تا سرافرازان سرافرازی کنند
# 2 ناوک اندازان چشم ترکتازت از چه روی %~% برکمان سازان ابرویت کمین بازی کنند
# 3 در هوای گلشن روی تو هر شب تا بروز %~% عاشقان با بلبل خوش خوان هم آوازی کنند
# 4 موکب سلطان عشقت چون علم بر دل زند %~% در نفس جانها هوای خانه پردازی کنند
# 5 چون طناب عنبری بر مشتری چنبر کنی %~% ای بسا دلها که آهنگ رسن بازی کنند
# 6 طره‌های سرکشت کی ترک طراری دهند %~% غمزه‌های دلکشت کی ترک غمازی کنند
# 7 بر سر میدان عشقت چون شود خواجو شهید %~% نامش آندم عاقلان دیوانه غازی کنند
PageV1P400
### || [genre: Gh]
# 1 پری رخان که برخ رشک لعبت چینند %~% چه آگه از من شوریده حال مسکینند
# 2 اگر چه زان لب شیرین جواب تلخ دهند %~% ولی بگاه شکر خنده جان شیرینند
# 3 بخویشتن نتوان دید حسن و منظر دوست %~% علی الخصوص کسانی که خویشتن بینند
# 4 کنون ز شکر شیرین چه برخورد فرهاد %~% که خسروان جهان طالبان شیرینند
# 5 مگر تو فتنه نخیزی و گرنه ز اهل نشست %~% اگر چه همچو کبوتر اسیر شاهینند
# 6 ز چین زلف تو آگاه نیستند آنها %~% کاسیر طره خوبان خلخ و چینند
# 7 مقامران محبت که پاک بازانند %~% کجا ز عرصه مهر تو مهره بر چینند
# 8 نظر بظاهر شوریدگان مکن خواجو %~% که گنج معرفتند ار چه بیدل و دینند
PageV1P401
### || [genre: Gh]
# 1 اهل دل پیش تو مردن ز خدا می‌خواهند %~% کشته تیغ تو گشتن بدعا می‌خواهند
# 2 مرض شوق تو بر بوی شفا می‌طلبند %~% درد عشق تو بامید دوا می‌خواهند
# 3 طلب هر کسی از وصل تو چیزی دگرست %~% بجز ارباب نظر کز تو ترا می‌خواهند
# 4 ما چنین سوخته از تشنگی و لاله رخان %~% آب سر چشمه مقصود ز ما می‌خواهند
# 5 روی ننموده ز ما نقد روان می‌جویند %~% ملک در بیع نیاورده بها می‌خواهند
# 6 بسرا مطرب عشاق که مستان از ما %~% دمبدم زمزمه پرده‌سرا می‌خواهند
# 7 آن جماعت که من از ورطه امانشان دادم %~% این دمم غرقه طوفان بلا می‌خواهند
# 8 من وفا می‌کنم و نیستم آگه که مرا %~% از چه رو کشته شمشیر جفا می‌خواهند
# 9 پادشاهان جهان هیچ شنیدی خواجو %~% که چرا درد دل ریش گدا می‌خواهند
PageV1P402
### || [genre: Gh]
# 1 عاقلان کی دل بدست زلف دلداران دهند %~% نقره داران چون نشان زر بطراران دهند
# 2 مگذر از یاران که در هنگام کار افتادگی %~% واجب آن باشد که یاران یاری یاران دهند
# 3 گر بدردی باز ماندی دل ز درمان برمگیر %~% ساقیان اول قدح دردی بخماران دهند
# 4 خون دل می‌خور که هم روزی رسانندت بکام %~% پادشاهان روز کین خلعت بخونخواران دهند
# 5 وقت را فرصت شمر زیرا که هنگام صبوح %~% مست چون در خواب باشد می بهشیاران دهند
# 6 گر درین معنی درستی درد را درمان شمر %~% مشفقان از بیم جان دارو به بیماران دهند
# 7 خیز و خواجو را چو کار از دست شدی کاری برآر %~% روز محنت کارداران دل ببیکاران دهند
PageV1P403
### || [genre: Gh]
# 1 اهل تحقیق چو در کوی خرابات آیند %~% از ره میکده بر بام سماوات آیند
# 2 تا ببینند مگر نور تجلی جمال %~% همچو موسی ارنی گوی به میقات آیند
# 3 گر کرامت نشمارند می و مستی را %~% از چه در معرض ارباب کرامات آیند
# 4 بر سر کوی خرابات خراب اولیتر %~% زانکه از بهر خرابی بخرابات آیند
# 5 پارسایان که می و میکده را نفی کنند %~% گر بنوشند مئی جمله در اثبات آیند
# 6 ور چو من محرم اسرار خرابات شوند %~% فارغ از صومعه و زهد و عبادات آیند
# 7 بدواخانه الطاف خداوند کرم %~% دردمندان تمنای مداوات آیند
# 8 تشنگان آب اگر از چشمه حیوان جویند %~% فرض عینست که چون خضر بظلمات آیند
# 9 اسب اگر بر سر خواجو بدواند رسدش %~% آنکه شاهان جهان پیش رخش مات آیند
PageV1P404
### || [genre: Gh]
# 1 بنشین تا نفسی آتش ما بنشیند %~% ورنه دود دل ما بیتو کجا بنشیند
# 2 گر کسی گفت که چون قد تو سروی برخاست %~% این خیالیست که در خاطر ما بنشیند
# 3 چو تو برخیزی و از ناز خرامان گردی %~% سرو برطرف گلستان ز حیا بنشیند
# 4 هیچکس با تو زمانی بمراد دل خویش %~% ننشیند مگر از خویش جدا بنشیند
# 5 دمبدم مردمک چشم من افشاند آب %~% بر سر کوی تو تا گرد بلا بنشیند
# 6 بر فروزد دلم از نکهت انفاس نسیم %~% گر چه شمع از نفس باد صبا بنشیند
# 7 تو مپندار که دور از تو اگر خاک شوم %~% آتش عشق من از باد هوا بنشیند
# 8 من بشکرانه آن از سر سر برخیزم %~% کان سهی سرو روان از سر پا بنشیند
# 9 عقل باور نکند کان شه خوبان خواجو %~% از تکبر نفسی پیش گدا بنشیند
PageV1P405
### || [genre: Gh]
# 1 تنم تنها نمی‌خواهد که در کاشانه بنشیند %~% دلم را دل نمی‌آید که بی جانانه بنشیند
# 2 ز دست بنده کی خیزد که با سلطان درآمیزد %~% که کس با شمع نتواند که بی پروانه بنشیند
# 3 دلی کز خرمن شادی نشد یک دانه‌اش حاصل %~% چنین در دام غم تا کی ببوی دانه بنشیند
# 4 اگر پیمان کند صوفی که دست از می فرو شویم %~% بخلوت کی دهد دستش که بی پیمانه بنشیند
# 5 مرا گویند دل برکن بافسون از لب لیلی %~% ولی کی آتش مجنون بدین افسانه بنشیند
# 6 دلم شد قصر شیرین وین عجب کان خسرو خوبان %~% بدینسان روز و شب تنها در این ویرانه بنشیند
# 7 چو یار آشنا ما را غلام خویش می‌خواند %~% غریبست این که هر ساعت چنان بیگانه بنشیند
# 8 بتی کز عکس رخسارش چراغ جان شود روشن %~% چه دود دل که برخیزد چو او در خانه بنشیند
# 9 خرد داند که گر خواجو رهائی یابد از قیدش %~% چرا دور از پری رویان چنین دیوانه بنشیند
PageV1P406
### || [genre: Gh]
# 1 به آب گل رخ آن گلعذار می‌شویند %~% و یا به قطره شبنم بهار می‌شویند
# 2 بکوی مغبچگان جامه‌های صوفی را %~% بجامهای می خوشگوار می‌شویند
# 3 هنوز نازده منصور تخت بر سر دار %~% بخون دیده او پای دار می‌شویند
# 4 خوش آن صبوح که آتش رخان ساغر گیر %~% بباده لعل لب آبدار می‌شویند
# 5 بحلقه‌ئی که ز زلفت حدیث می‌رانند %~% دهان نخست به مشک تتار می‌شویند
# 6 بپوش چهره که مشاطگان نقش نگار %~% ز شرم روی تو دست از نگار می‌شویند
# 7 بسا که شرح نویسان روزنامه گل %~% ورق ز شرم تو در جویبار می‌شویند
# 8 قتیل تیغ ترا خستگان ضربت شوق %~% بب دیده گوهر نثار می‌شویند
# 9 بشوی گرد ز خاطر که دیدگان هر دم %~% ز لوح چهره خواجو غبار می‌شویند
PageV1P407
### || [genre: Gh]
# 1 دیگرانرا عیش و شادی گر چه در صحرا بود %~% عیش ما هر جا که یار آنجا بود آنجا بود
# 2 هر دلی کز مهر آن مه روی دارد ذره‌ئی %~% در گداز آید چو موم ار فی المثل خارا بود
# 3 سنبلت زانرو ببالا سر فرود آورده است %~% تا چو بالای تو دایم کار او بالا بود
# 4 هست در سالی شبی ایام را یلدا ولیک %~% کس نشان ندهد که ماهی را دو شب یلدا بود
# 5 تنگ چشمانرا نیاید روی زیبا در نظر %~% قیمت گوهر چه داند هر که نابینا بود
# 6 از نکورویان هر آنچ آید نکو باشد ولی %~% یار زیبا گر وفاداری کند زیبا بود
# 7 حال رنگ روی خواجو عرضه کردم بر طبیب %~% ناردان فرمود از آن لب گفت کان صفرا بود
PageV1P408
### || [genre: Gh]
# 1 آن رفت که میل دل من سوی شما بود %~% شب تا بسحر خوابگهم کوی شما بود
# 2 آن رفت که پیوسته‌ام از روی عبادت %~% محراب روان گوشه ابروی شما بود
# 3 آن رفت که شمع دل من در شب حیرت %~% در سوز و گداز از هوس روی شما بود
# 4 آن رفت که از نکهت انفاس بهاران %~% مقصود من سوخته دل بوی شما بود
# 5 آن رفت که در تیره شب از غایت سودا %~% دلبند من خسته جگر موی شما بود
# 6 آن رفت که هر دم که ز بابل ز دمی لاف %~% چشمم همه بر غمزه جادوی شما بود
# 7 آن رفت که مرغ دل پر آتش خواجو %~% پروانه شمع رخ دلجوی شما بود
PageV1P409
### || [genre: Gh]
# 1 گردون کنایتی ز سر بام ما بود %~% کوثر حکایتی ز لب جام ما بود
# 2 سرسبزی شکوفه بستانسرای فضل %~% از رشحه مقاطر اقلام ما بود
# 3 خوش بوئی نسیم روان بخش باغ عقل %~% از نفحه معاطر ارقام ما بود
# 4 خورشید اگر چه شرفه ایوان کبریاست %~% خشتی ز رهگذار در بام ما بود
# 5 ما را جوی بدست نبینی ولی دو کون %~% یک حبه از فواضل انعام ما بود
# 6 چون خیمه بر مخیم کروبیان زنیم %~% چرخ برین معسکر احشام ما بود
# 7 بدر منبر و گیسوی عنبرفشان شب %~% منجوق چتر و پرچم اعلام ما بود
# 8 نوری که وقت صبح ز مشرق شود پدید %~% از عکس جام باده گلفام ما بود
# 9 ز ایام اگر چه تیره بود روز عمر ما %~% فرخنده روز آنکه در ایام ما بود
# 10 قصر وجود تا یابد کی شود خراب %~% گر زانکه بر کتابه او نام ما بود
# 11 خواجو مگو حکایت سرچشمه حیات %~% کان قطره‌ئی ز جام غم انجام ما بود
PageV1P410
### || [genre: Gh]
# 1 یاد باد آن شب که دلبر مست و دل در دست بود %~% باده چشم عقل می‌بست و در دل می‌گشود
# 2 بوی گل شاخ فرح در باغ خاطر می‌نشاند %~% جام می زنگ غم از آئینه جان می‌زدود
# 3 مه فرو می‌شد گهی کو پرده در رخ می‌کشید %~% صبح بر می‌آمد آن ساعت که او رخ می‌نمود
# 4 کافر گردنکشش بازار ایمان می‌شکست %~% جادوی مردم فریبش هوش مستان می‌ربود
# 5 از عذارش پرده گلبرگ و نسرین می‌درید %~% وز جمالش آبروی ماه و پروین می‌فزود
# 6 همچو سرمستان دلم تا صبحدم در باغ وصل %~% از رخ و زلفش سخن می‌چید و سنبل می‌درود
# 7 گرشکار آهوی صیاد او گشتم چه شد %~% ور غلام هندوی شب باز او بودم چه بود
# 8 چون وصال دوستان از دست دادم چاره نیست %~% چون بغفلت عمر بگذشت این زمان حسرت چه سود
# 9 گفتم آتش در دلم زد روی آتش رنگ تو %~% گفت خواجو باش کز آتش ندیدی بوی دود
PageV1P411
### || [genre: Gh]
# 1 مرا ز مهر رخت کی ملال خواهد بود %~% که عشق لم یزل و لایزال خواهد بود
# 2 در آن زمان که امید بقا خیال بود %~% خیال روی توام در خیال خواهد بود
# 3 از آنطرف که توئی گر فراق خواهی جست %~% ازین طرف که منم اتصال خواهد بود
# 4 نظر بفرقت صوری مکن که در معنی %~% میان لیلی و مجنون وصال خواهد بود
# 5 براستان که سرما چنین که در سر ماست %~% بر آستان شما پایمال خواهد بود
# 6 بهر دیار که محمل رود ز چشم منش %~% گذار بر سر آب زلال خواهد بود
# 7 چو قطع بعد مسافت نمی‌دهد دستم %~% کجا منزل قربت مجال خواهد بود
# 8 کسی که بر سر کوی تو باشدش حالی %~% ز خاک کوی تو صبرش محال خواهد بود
# 9 ز قیل و قال گذر کن که در چمن زین پس %~% حدیث بلبل شیرین مقال خواهد بود
# 10 بباغ باده گلگون چرا حرام بود %~% اگر بگلشن رضوان حلال خواهد بود
# 11 مکن ملامت خواجو که مهر او هر روز %~% چو حسن ماهرخان بر کمال خواهد بود
PageV1P412
### || [genre: Gh]
# 1 اگر دو چشم تو مست مدام خواهد بود %~% خروش و مستی ما بر دوام خواهد بود
# 2 ز جام باده عشقت خمار ممکن نیست %~% که شراب اهل مودت مدام خواهد بود
# 3 گمان برند کسانی که خام طبعانند %~% که کار ما ز می پخته خام خواهد بود
# 4 شراب وطلعت حور از بهشت مطلوبست %~% وگرنه خلد ز بهر عوام خواهد بود
# 5 بکنج میکده آن به که معتکف باشد %~% کسی که ساکن بیت الحرام خواهد بود
# 6 حلال زاده نیم گر بروی شاهد ما %~% شراب و نغمه مطرب حرام خواهد بود
# 7 بمجلسی که تو باشی ندیم خلوت خاص %~% دریغ باشد اگر بار عام خواهد بود
# 8 مرا که نام برآمد کنون ببدنامی %~% گمان مبر که غم از ننگ و نام خواهد بود
# 9 کجا ز دست دهم جام می چو می‌دانم %~% که دستگیر من خسته جام خواهد بود
# 10 بیا که گر نبود شمع در شب دیجور %~% رخ چو ماه تو ما را تمام خواهد بود
# 11 چو سرو میل چمن کن که صبحدم در باغ %~% سماع بلبل شیرین کلام خواهد بود
# 12 ورای قطع تعلق ز دوستان قدیم %~% عذاب روز قیامت کدام خواهد بود
# 13 چه غم ز حربه و حرب عرب چو مجنون را %~% مقیم بر در لیلی مقام خواهد بود
# 14 چنین که سر به غلامی نهاده‌ئی خواجو %~% برآستان تو سلطان غلام خواهد بود
PageV1P413
### || [genre: Gh]
# 1 تا ترا برگ ما نخواهد بود %~% کار ما را نوا نخواهد بود
# 2 از دهانت چنین که می‌بینیم %~% کام جانم روا نخواهد بود
# 3 چین زلف ترا اگر بمثل %~% مشک خوانم خطا نخواهد بود
# 4 سر پیوند آرزومندان %~% خواهدت بود یا نخواهد بود
# 5 می صافی بده که صوفی را %~% هسچ بی می صفا نخواهد بود
# 6 آنکه بیگانه دارد از خویشم %~% با کسی آشنا نخواهد بود
# 7 چند را نیم اشک در عقبش %~% کالتفاتش بما نخواهد بود
# 8 سخن یار اگر بود دشنام %~% ورد ما جز دعا نخواهد بود
# 9 ماجرائی که اشک می‌راند %~% به از آن ماجرا نخواهد بود
# 10 خیز خواجو که هیچ سلطانرا %~% غم کار گدا نخواهد بود
PageV1P414
### || [genre: Gh]
# 1 ترک من گوئی که بازش خاطر نخجیر بود %~% کابرویش چاچی کمان و نوک مژگان تیر بود
# 2 گه ز چین زلف او صد شور در چین میفتاد %~% گه ز چشم جادوش صد فتنه در کشمیر بود
# 3 دوش ترکی تیغ زن را مست می‌دیدیم بخواب %~% چون بدیدم چشم شوخ دلبرم تعبیر بود
# 4 غنچه در مهد زمرد در تبسم بود و باز %~% بلبل شب خیز کارش ناله شبگیر بود
# 5 چنگ در زنجیر زلفش چون زدم دیوانه‌وار %~% زیر هر مویش دلی دیوانه در زنجیر بود
# 6 نقش می‌بستم کزو یکباره دامن در کشم %~% لیکن از شوقم سرشک دیده دامنگیر بود
# 7 پیر دیرم دوش می‌گفت ای جوانان بنگرید %~% کاین جوان خسته خاطر در محبت پیر بود
# 8 گفتم از قیدش بدانائی برون آیم ولیک %~% آنچنان تدبیر کردم وینچنین تقدیر بود
# 9 بامدادان چون برآمد ماه بی مهرم ببام %~% زیر بامش کار خواجو ناله‌های زیر بود
PageV1P415
### || [genre: Gh]
# 1 دوشم بشمع روی چو ماهت نیاز بود %~% جانم چو شمع از آتش دل در گداز بود
# 2 در انتظارصید تذرو وصال تو %~% چشمم ز شام تا بگه صبح باز بود
# 3 از من مپرس حال شب دیر پای هجر %~% از بهرآنکه قصه آن شب دراز بود
# 4 من در نیاز بودم و اصحاب در نماز %~% لیکن نیاز من همه عین نماز بود
# 5 می‌ساختم چو بربط و می‌سوختم چو عود %~% زیرا که چاره دل من سوز و ساز بود
# 6 در اصل چون تعلق جانی حقیقتست %~% مشنو که عشق لیلی و مجنون مجاز بود
# 7 ترک مراد چون ز کمال محبتست %~% جم را گمان مبر که به خاتم نیاز بود
# 8 پیوسته با خیال حبیب حرم نشین %~% جان اویس بلبل بستان راز بود
# 9 خواجو کدام سلطنت از ملک هر دو کون %~% محمود را ورای وصال ایاز بود
PageV1P416
### || [genre: Gh]
# 1 یاد باد آن شب که در مجلس خروش چنگ بود %~% مطربانرا عود بر ساز و دف اندر چنگ بود
# 2 شاهدان در رقص بودند و حریفان در سماع %~% وانکه او بر خفتگان گلبانک می‌زد چنگ بود
# 3 دستگیر خستگان جام می گلرنگ شد %~% مشرب آتش عذاران آب آتش رنگ بود
# 4 گوش جانم بر سماع بلبلان صبح خیز %~% چشم عقلم بر جمال گلرخان شنگ بود
# 5 گر چه صیقل می‌برد آثار زنگ از آینه %~% صیقل آئینه جانم می چون زنگ بود
# 6 آنزمان کانماه رخشان خورآئین رخ نمود %~% باغ پر گلچهر گشت و کاخ پر اورنگ بود
# 7 برمن بیدل نبخشود و دلم را صید کرد %~% گوئیان در شهر دلهای پریشان تنگ بود
# 8 پیش شیرین قصه فرهاد مسکین کس نگفت %~% یا دل آن خسرو خوبان خلخ سنگ بود
# 9 مطربان از گفته خواجو سرودی می‌زدند %~% لیکن آن گلروی را از نام خواجو ننگ بود
PageV1P417
### || [genre: Gh]
# 1 دوشم وطن بجز در دیر مغان نبود %~% قوت روان من ز شراب مغانه بود
# 2 بود از خروش مرغ صراحی سماع من %~% وز سوز سینه هر نفسم جز فغان نبود
# 3 دل را که بود بی خبر از جام سرمدی %~% جز لعل جانفزای بتان کام جان نبود
# 4 طاوس جلوه ساز گلستان عشق را %~% بیرون ز صحن روضه قدس آشیان نبود
# 5 کس در جهان نبود مگر یار من ولیک %~% گرد جهان بگشتم و او در جهان نبود
# 6 بر هر طرف ز عارض آن ماه دلستان %~% دیدم گلی شکفته که در گلستان نبود
# 7 همچون کمر بگرد میانش درآمدم %~% او را میان ندیدم و او درمیان نبود
# 8 جز خون دل که آب رخم را بباد داد %~% در جویبار چشم من آب روان نبود
# 9 گفتم کرانه بگیرم از آشوب عشق او %~% وین بحر را چو نیک بدیدم کران بود
# 10 کون ومکان بگشتم و در ملک هر دو کون %~% او را مکان ندیدم و بی او مکان نبود
# 11 خواجو گهی بنور یقین راه باز یافت %~% کز خویشتن برون شد و اینم گمان نبود
PageV1P418
### || [genre: Gh]
# 1 بی گلبن وصلت بگلستان نتوان بود %~% بی شمع جمالت بشبستان نتوان بود
# 2 ای یار عزیز ار نبود طلعت یوسف %~% با مملکت مصر به زندان نتوان بود
# 3 در ظلمت اگر صحبت خضرت ندهد دست %~% موقوف لب چشمه حیوان نتوان بود
# 4 دریاب که سیلاب سرشکم بشد از سر %~% پیوسته چنین غرقه طوفان نتوان بود
# 5 بی رایحه زلف تودر فصل بهاران %~% از باد هوا خادم ریحان نتوان بود
# 6 ور در سرآن زلف پریشان رودم دل %~% از بهر دل خسته پریشان نتوان بود
# 7 خاموش نشاید شدن از ناله شبگیر %~% زیرا که کم از مرغ خوش الحان نتوان بود
# 8 صوفی اگر از می نشکیبد چه توان کرد %~% با ساغر می منکر مستان نتوان بود
# 9 تا خرقه بخون دل پیمانه نشوئی %~% با پیر مغان بر سر پیمان نتوان بود
# 10 خواجو چه نشینی که گر ایوب صبوری %~% چندین همه در محنت کرمان نتوان بود
# 11 رو ساز سفر ساز که از آرزوی گنج %~% بی برگ درین منزل ویران نتوان بود
PageV1P419
### || [genre: Gh]
# 1 دیشب همه منزل من کوی مغان بود %~% وز ناله من مرغ صراحی بفغان بود
# 2 همچون قدحم تا سحر از آتش سودا %~% خون جگر از دیده گرینده روان بود
# 3 با طلعت آن نادره دور زمانم %~% مشنو که غم از حادثه دور زمان بود
# 4 بی شهد شکر ریز وی از فرط حرارت %~% چون شمع شبستان دل من در خفقان بود
# 5 باز از فلک پیر باومید وصالش %~% پیرانه سرم آرزوی بخت جوان بود
# 6 از جرعه می بزمگه باده گساران %~% چون چشم من از خون جگر لاله ستان بود
# 7 ناگاه ز میخانه برون آمد و بنشست %~% آن فتنه که آرام دل و مونس جان بود
# 8 در داد شرابی ز لب لعل و مرا گفت %~% در مجلس ما بی می نوشین نتوان بود
# 9 چون دید که از دست شدم گفت که خواجو %~% هشدار که پایت بشد از جای و چنان بود
PageV1P420
### || [genre: Gh]
# 1 بی رخ حور بجنت نفسی نتوان بود %~% بر سر آتش سوزنده بسی نتوان بود
# 2 من نه آنم که بود با دگری پیوندم %~% زانکه هر لحظه گرفتار کسی نتوان بود
# 3 با توام گر چه بگیسوی تو دستم نرسد %~% با تو هر چند که بی دسترسی نتوان بود
# 4 یکدمم مرغ دل از خال تو خالی نبود %~% لیکن از شور شکر با مگسی نتوان بود
# 5 تا بود یکنفس از همنفسی دور مباش %~% گر چه بی همنفسی خود نفسی نتوان بود
# 6 در چنین وقت که مرغان همه در پروازند %~% بی پر و بال اسیر قفسی نتوان بود
# 7 خیز خواجو سر آبی طلب و پای گلی %~% که درین فصل کم از خار و خسی نتوان بود
PageV1P421
### || [genre: Gh]
# 1 آن زمان کز من دلسوخته آثار نبود %~% بجز از ورزش عشق تو مرا کار نبود
# 2 کوس بدنامی ما بر سر بازار زدند %~% گر چه بی روی تو ما را سر بازار نبود
# 3 هر که با صورت خوب تو نیامد در کار %~% چون بدیدیم بجز صورت دیوار نبود
# 4 هیچ خسرو نشنیدیم که همچون فرهاد %~% بسته پسته شیرین شکر بار نبود
# 5 هرگز از گلبن ایام که چیدست گلی %~% که از آن پس سر و کارش همه با خار نبود
# 6 از سر دار میندیش که در لشکر عشق %~% علم نصرت منصور بجز دار نبود
# 7 خواجو انفاس تو این نکهت مشکین ز چه یافت %~% که چنین غالیه در طلبه عطار نبود
PageV1P422
### || [genre: Gh]
# 1 آندم که نه شمع و نه لگن بود %~% شمع دل من زبانه زن بود
# 2 واندم که نه جان و نه بدن بود %~% دل فتنه یار سیمتن بود
# 3 در آینه روی یار جستم %~% خود آینه روی یار من بود
# 4 دل در پی او فتاد و او را %~% خود در دل تنگ من وطن بود
# 5 موج افکن قلزم حقیقی %~% هم گوهر و هم گهر شکن بود
# 6 دی بر در دیر درد نوشان %~% آشوب خروش مرد و زن بود
# 7 دیدم بت خویش را که سرمست %~% در دیر حریف برهمن بود
# 8 هر بت که مغانش سجده کردند %~% چون نیک بدیدم آن شمن بود
# 9 پروانه روی خویشتن شد %~% آن فتنه که شمع انجمن بود
# 10 چون پرده ز روی خویش برداشت %~% خود پرده روی خویشتن بود
# 11 خواجو بزبان او سخن گفت %~% هیهات چه جای این سخن بود
PageV1P423
### || [genre: Gh]
# 1 وفات به بود آنرا که در وفای تو نبود %~% که مبتلا بود آنکس که مبتلای تو نبود
# 2 چو خاک می‌شوم آن به که خاکپای تو باشم %~% که خاک بر سر آنکس که خاک پای تو نبود
# 3 اسیر بند شود هر که بنده تو نگردد %~% جفای خویش کشد هر که آشنای تو نبود
# 4 ز دیده دست بشویم اگر نه روی تو بیند %~% ز سر طمع ببرم گر درو هوای تو نبود
# 5 بر آتش افکنم آندل که در غم تو نسوزد %~% بباد بر دهم آن جان که از برای تو نبود
# 6 بجز ثنای تو نبود همیشه ورد زبانم %~% که حرز بازوی جانم بجز دعای تو نبود
# 7 بود بجای منت صد هزار دوست ولیکن %~% بدوستی که مرا هیچکس بجای تو نبود
# 8 دلم وفای تو ورزد چرا که هیچ نیرزد %~% دلی که بسته گیسوی دلگشای تو نبود
# 9 گدای کوی تو بودن ز ملک روی زمین به %~% که سلطنت نکند هر که او گدای تو نبود
# 10 چو سر ز خاک برآرند هرکس بامیدی %~% امید اهل مودت بجز لقای تو نبود
# 11 ترا به چشم تو بینم چرا که دیده خواجو %~% سزای دیدن روی طرب فزای تو نبود
PageV1P424
### || [genre: Gh]
# 1 مشنو که چراغ دل من روی تو نبود %~% یا میل من سوخته دل سوی تو نبود
# 2 مشنو که هر آنکس خبر از عالم جانست %~% آئینه جانش رخ دلجوری تو نبود
# 3 مشنو که سر زلف عروسان بهاری %~% آشفته آن سنبل گلبوی تو نبود
# 4 مشنو که دل خسته دیوانه ما را %~% شوریدگی از سلسله موی تو نبود
# 5 مشنو که گر آن طره زنگی وش هندوست %~% ترک فلکی بنده هندوی تو نبود
# 6 مشنو که چو در گوشه محراب کنم روی %~% چشمم همه در گوشه ابروی تو نبود
# 7 مشنو که گر از هر دو جهان روی بتابم %~% مقصود من از هر دو جهان روی تو نبود
# 8 مشنو که شبی تا سحر از آتش سودا %~% منزلگه من خاک سر کوی تو نبود
# 9 مشنو که پریشانی و بیماری خواجو %~% از زلف کژ و غمزه جادوی تو نبود
PageV1P425
### || [genre: Gh]
# 1 دوش کز طوفان اشکم آب دریا رفته بود %~% از گرستن دیده نتوانست یک ساعت غنود
# 2 مردم چشم مرا خون دل از سر می‌گذشت %~% گر چه کار دیده از خونابه دل می‌گشود
# 3 آه آتش بار من هر دم برآوردی چو باد %~% از نهاد نه رواق چرخ دود اندود دود
# 4 صدمه غوغای من ستر کواکب می‌درید %~% صیقل فریاد من زنگار گردون می‌زدود
# 5 از دل آتش می‌زدم در صدره خارای کوه %~% زانسبب کوه گرانم دل گرانی می‌نمود
# 6 هر نفس آهم ز شاخ سدره آتش می‌فروخت %~% هر دم افغانم کلاه از فرق فرقد می‌ربود
# 7 مطرب بلبل نوای چرخ می‌زد بر رباب %~% هر ترنم کز ترنم ساز طبعم می‌شنود
# 8 بخت بیدارم در خلوت بزد کای بی خبر %~% دولت آمد خفته‌ئی برخیز و در بگشای زود
# 9 من ز شادی بیخود از خلوتسرا جستم برون %~% سروری دیدم که فرقش سطح گردون می بسود
# 10 کار خواجو یافت از دیدار میمونش نظام %~% انتظاری رفت لیکن عاقبت محمود بود
PageV1P426
### || [genre: Gh]
# 1 شبی با یار در خلوت مرا عیشی نهانی بود %~% که مجلس با وجود او بهشت جاودانی بود
# 2 عقیقش از لطافت در قدح چون عکس می‌افکند %~% می اندر جام یاقوتی تو گوئی لعل کانی بود
# 3 جهان چونروز روشن بود بر چشمم شب تاری %~% تو گوئی شمع رخسارش چراغ آسمانی بود
# 4 ز آه و اشک میگونم شبی تا روز در مجلس %~% سماع ارغنونی و شراب ارغوانی بود
# 5 چو خضرم هر زمان می‌شد حیات جاودان حاصل %~% که می در ظلمت شب عین آب زندگانی بود
# 6 خیال قد سرو آساش چون در چشم من بنشست %~% مرا بر جویبار دیده سرو بوستانی بود
# 7 میانش را نشان هستی اندر نیستی جستم %~% چودیدم در کنار آنرا نشان از بی نشانی بود
# 8 چنان کاندر پریشانی سرافرازی کند زلفش %~% توانائی چشم ساحرش در ناتوانی بود
# 9 چوچشم خواجوی دلخسته گاه گوهر افشانی %~% همه شب کار لعل آبدارش درفشانی بود
PageV1P427
### || [genre: Gh]
# 1 مرا وقتی نگاری خرگهی بود %~% که قدش غیرت سرو سهی بود
# 2 نه از باغش مرا برگ جدائی %~% نه از سیبش مرا روی بهی بود
# 3 بشب روشن شدی راهم ز رویش %~% ز مویش گر چه بیم گمرهی بود
# 4 ز چشم آهوانش خواب خرگوش %~% نه از مستی ز عین روبهی بود
# 5 سخن کوته کنم دور از جمالش %~% مراد از عمر خویشم کوتهی بود
# 6 رخم پر ناردان می‌شد ز خوناب %~% که از نارش دمی دستم تهی بود
# 7 ز مردان رهش خواجو در این راه %~% کسی کو جان بداد آنکس رهی بود
PageV1P428
### || [genre: Gh]
# 1 راستی را در سپاهان خوش بود آواز رود %~% در میان باغ کاران یا کنار زنده رود
# 2 باده در ساغر فکن ساقی که من رفتم بباد %~% رود را بر ساز کن مطرب که دل دادم برود
# 3 جام لعل و جامه نیلی سیه روئی بود %~% خیز و خم بنمای تا خمری کنم دلق کبود
# 4 گر تو ناوک می‌زنی دور افکنم درع و سپر %~% ور تو خنجر می‌کشی یکسو نهم خفتان و خود
# 5 شاهد بربط زن از عشاق می‌سازد نوا %~% بلبل خوش نغمه از نوروز می‌گوید سرود
# 6 در چنین موسم که گل فرش طرب گسترده است %~% جامه جان مرا گوئی ز غم شد تار و پود
# 7 آن شه خوبان زبردست و گدایان زیردست %~% او چو کیخسرو بلند افتاده و پیران فرود
# 8 می‌برد جانم برمحراب ابرویش نماز %~% می‌فرستد چشم من بر خاک درگاهش درود
# 9 چون میان دجله خواجو را کجا بودی کنار %~% کز کنار او دمی خالی نیفتادی ز رود
PageV1P429
### || [genre: Gh]
# 1 نقش رویت بچه رو از دل پر خون برود %~% با خیال لبت از چشم چو جیحون برود
# 2 بچه افسون دل از آن مار سیه برهانم %~% کان نه ماریست که از حلقه بافسون برود
# 3 از سر کوی توام روی برون رفتن نیست %~% هر کرا پای فرو رفت بگل چون برود
# 4 دیده غیرت برد از دل که مقیم در تست %~% در میانشان چو نکو در نگری خون برود
# 5 چون دلم در سر آنزلف سیه خواهد شد %~% به چه روی از سر آن هندوی میمون برود
# 6 جانم از ملک درون عزم سفر خواهد کرد %~% ای دل غمزده بشتاب که اکنون برود
# 7 خواجو از چشم پر آب ار گهر افشان گردد %~% عقد گوهر دلش از لؤلؤ مکنون برود
PageV1P430
### || [genre: Gh]
# 1 ترک تیرانداز من کز پیش لشکر می‌رود %~% دلربا می‌آیدم در چشم و دلبر می‌رود
# 2 بامدادان کان مه از خرگاه می‌آید برون %~% ز آتش رخسارش آب چشمه خور می‌رود
# 3 من بتلخی جان شیرین می‌دهم فرهادوار %~% وز لب شیرین جانان آب شکر می‌رود
# 4 آتشی در سینه دارم کز درون سوزناک %~% دمبدم چون شمع مجلس دودم از سر می‌رود
# 5 گر بدامن اشک در پایم گهر ریزی کند %~% جای آن باشد چرا کو بر سر زر می‌رود
# 6 تیره می‌گردد سحرگه دیده سیارگان %~% بسکه دود آه من در چشم اختر می‌رود
# 7 می‌رود خونم ز چشم خونفشان تدبیر چیست %~% زانکه هر ساعت که می‌آید فزونتر می‌رود
# 8 چنگ را بینم که هنگام صبوح از درد من %~% می‌کند فریاد و خون از چشم ساغر می‌رود
# 9 ای بهشتی پیکر از فردوس می‌آئی مگر %~% کز عقیق جانفزایت آب کوثر می‌رود
# 10 گر دل و دین در سر زلف تو کردم دور نیست %~% رختمؤمندر سر تشویش کافر می‌رود
# 11 چون دبیر از حال خواجو می‌کند رمزی بیان %~% خون چشمم چون قلم بر روی دفتر می‌رود
PageV1P431
### || [genre: Gh]
# 1 تشنه غنچه سیراب ترا آب چه سود %~% مرده نرگس پر خواب ترا خواب چه سود
# 2 جان شیرین چو بتلخی بلب آرد فرهاد %~% گر چشانندش از آن پس شکر ناب چه سود
# 3 چون توئی نور دل دیده صاحب‌نظران %~% شمع بی روی تو در مجلس اصحاب چه سود
# 4 منکه بی خاک سر کوی تو نتوانم خفت %~% بستر خواب من از قاقم و سنجاب چه سود
# 5 کام جانم ز لب این لحظه برآور ور نی %~% تشنه در بادیه چون خاک شود آب چه سود
# 6 دمبدم مردمک دیده دهد جلابم %~% دل چو خون گشت کنون شربت عناب چه سود
# 7 همچو چشمت چو ز مستی نفسی خالی نیست %~% زاهد صومعه را گوشه محراب چه سود
# 8 بی فروغ رخ زیبای تو در زلف سیاه %~% در شب تیره مرا پرتو مهتاب چه سود
# 9 چون بخنجر ز درت باز نگردد خواجو %~% اینهمه جور جفا با وی ازین باب چه سود
PageV1P432
### || [genre: Gh]
# 1 باش تا روی تو خورشید جهانتاب شود %~% بشکر خنده عقیقت شکر ناب شود
# 2 باش تا شمع جمال تو بهنگام صبوح %~% مجلس افروز سراپرده اصحاب شود
# 3 باش تا آهوی شیرافکن روبه بازت %~% همچو بخت من دلسوخته در خواب شود
# 4 باش تا آب حیاتی که خضر تشنه اوست %~% پیش سرچشمه نوشت ز حیا آب شود
# 5 باش تا از شب مه پوش قمر فرسایت %~% پرده ابر سیه مانع مهتاب شود
# 6 باش تا هر نفس از نکهت انفاس نسیم %~% حلقه زلف رسن تاب تو در تاب شود
# 7 باش تا از هوس ابروی و چشمت پیوست %~% زاهد گوشه نشین مست بمحراب شود
# 8 باش تا بیرخ گلگون و تن سیمینت %~% چشم صاحبنظران چشمه سیماب شود
# 9 باش تا در هوس لعل لبت خواجو را %~% درج خاطر همه پر لؤلؤی خوشاب شود
PageV1P433
### || [genre: Gh]
# 1 ایکه هر دم عنبرت بر نسترن چنبر شود %~% سنبل از گل برفکن تا خانه پر عنبر شود
# 2 از هزاران دل یکی را باشد استعداد عشق %~% تا نگوئی درصدف هر قطره‌ئی گوهر شود
# 3 هر کرا وجدی نباشد کی بغلتاند سماع %~% آتشی باید که تا دودی بروزن برشود
# 4 چشم را در بند تا در دل نیاید غیر دوست %~% گر در مسجد نبندی سگ بمسجد در شود
# 5 از دو عالم دست کوته کن چو سرو آزاده‌وار %~% کانکه کوته دست باشد در جهان سرور شود
# 6 نور نبود هر درونی را که در وی مهر نیست %~% آتشی چون برفروزی خانه روشن‌تر شود
# 7 مؤمنی کو دل بدست عشق بت روئی سپرد %~% گر بکفر زلفش ایمان آورد کافر شود
# 8 می‌نویسم شعر بر طومار و می‌شویم باشک %~% برامید آنکه شعر سوزناکم تر شود
# 9 همچو صبح ار صادقی خواجو مشو خالی ز مهر %~% کانکه روز مهر ورزیدست نیک اختر شود
PageV1P434
### || [genre: Gh]
# 1 هر کو نظر کند بتو صاحب‌نظر شود %~% وانکش خبر شود ز غمت بیخبر شود
# 2 چون آبگینه این دل مجروح نازکم %~% هر چند بیشتر شکند تیزتر شود
# 3 بگشا کمر که جامه جانرا قبا کنم %~% گر زانکه دست من بمیانت کمر شود
# 4 منعم مکن ز گریه که در آتش فراق %~% از سیم اشک کار رخم همچو زر شود
# 5 از دست دیده نامه نیارم نوشت از آنک %~% هر لحظه خون روان کند و نامه تر شود
# 6 کی برکنم دل از رخ جانان که مهر او %~% با شیر در دل آمد و با جان بدر شود
# 7 بی سر به سر شود من دلخسته را ولیک %~% بی او گمان مبر که زمانی بسرشود
# 8 ای دل صبور باش و مخور غم که عاقبت %~% این شام صبح گردد و این شب سحر شود
# 9 خواجو ز عشق روی مگردان که در هوا %~% سایر ببال همت و طائر بپر شود
PageV1P435
### || [genre: Gh]
# 1 بیا که بی سر زلفت مرا بسر نشود %~% خیالت از سر پر شور من بدر نشود
# 2 اگر بدیده موری فرو روم صد بار %~% معینست که آن مور را خبر نشود
# 3 چو چرخم از سر کویت درین دیار افکند %~% گمان مبر که خروشم به چرخ بر نشود
# 4 ز بسکه سنگ زنم بی رخ تو بر سینه %~% دل شکسته من چون شکسته‌تر نشود
# 5 ملامتم مکن ای پارسا که از رخ خوب %~% کسی نظر نکند کز پی نظر نشود
# 6 ز عشق سیمبران هر که رنگ رخساره %~% بسان زر نکند کار او چو زر نشود
# 7 کسی که در قلم آرد حدیث شکر دوست %~% عجب گرش ز حلاوت قلم شکر نشود
# 8 چنین که غرقه بحر خرد شدی خواجو %~% چگونه ز آب سخن دفتر تو تر نشود
PageV1P436
### || [genre: Gh]
# 1 گر مرا بخت درین واقعه یاور نشود %~% چکنم صبر کنم گر چه میسر نشود
# 2 صورت حال من از زلف دلاویز بپرس %~% گر ترا از من دلسوخته باور نشود
# 3 شور عشق تو برم تا بقیامت در خاک %~% زانکه گر سر بشود شور تو از سر نشود
# 4 هر درونی که درو آتش عشقی نبود %~% روشنست این همه کس را که منور نشود
# 5 مگرم نامزد زندگی از سر برود %~% که چو شمعم همه شب دود بسر برنشود
# 6 دوستان عیب کنندم که برآرم دم عشق %~% عود اگر دم نزند خانه معطر نشود
# 7 خواجو از درد جدائی نبرد جان شب هجر %~% اگرش نقش تو در دیده مصور نشود
PageV1P437
### || [genre: Gh]
# 1 گرمی خسرو و شیرین بشکر کم نشود %~% شعف لیلی‌و مجنون بنظر کم نشود
# 2 مهر چندانکه کشد تیغ و نماید حدت %~% ذره دلشده را آتش خور کم نشود
# 3 صبح را چون نفس صدق زند باشه چرخ %~% مهر خاطر بدم سرد سحر کم نشود
# 4 کارم از قطع منازل نپذیرد نقصان %~% شرف و منزلت مه بسفر کم نشود
# 5 در چنان وقت که طوفان بلا برخیزد %~% عزت نوح بخواری پسر کم نشود
# 6 خصم بی آب اگر انکار کند طبع مرا %~% آب دریا به اراجیف شمر کم نشود
# 7 جم اگر اهرمنی سنگ زند بر جامش %~% قیمت لعل بدخشان به حجر کم نشود
# 8 دیو اگر گردن طاعت ننهد انسانرا %~% همه دانند که تعظیم بشر کم نشود
# 9 کاه اگر کوه شود سر بفلک بر نزند %~% ور سها کور شود نور قمر کم نشود
# 10 دشمنم گر بگدازد ز حسد گو بگداز %~% جرم کفار بتعذیب سقر کم نشود
# 11 گر گیا خشک مزاجی کند و طعنه زند %~% باغ را رایحه سنبل تر کم نشود
# 12 چه غم از منقصت بی هنران زانکه بخبث %~% رفعت و رتبت ارباب هنر کم نشود
# 13 گر چه هست اهل خرد را خطر از بی خردان %~% حدت خاطر دانا بخطر کم نشود
# 14 سخنم را چه تفاوت کند از شورش خصم %~% که بشوب مگس نرخ شکر کم نشود
# 15 جوهری را چه غم از طعنه هر مشتریی %~% که بدین قیمت یاقوت و گهر کم نشود
# 16 مکن اندیشه ز ایذای حسودان خواجو %~% نطق عیسی بوجود دم خر کم نشود
# 17 سنگ بد گوهر اگر کاسه زرین شکند %~% قیمت سنگ نیفزاید و زر کم نشود
# 18 گفته‌اند این مثل و من دگرت می‌گویم %~% که به تقبیح نظر نور بصر کم نشود
PageV1P438
### || [genre: Gh]
# 1 عجب از قافله دارم که بدر می‌نشود %~% تا ز خون دل من مرحله تر می‌نشود
# 2 خاطرم در پی او می‌رود از هر طرفی %~% گر چه از خاطر من هیچ بدر می‌نشود
# 3 آنچنان در دل و چشمم متصور شده است %~% کز برم رفت و هنوزم ز نظر می‌نشود
# 4 دست دادیم ببند تو و تسلیم شدیم %~% چاره‌ئی نیست چو دستم بتو در می‌نشود
# 5 صید را قید چه حاجت که گرفتار غمت %~% گر بتیغش بزنی جای دگر می‌نشود
# 6 هر شب از ناله من مرغ بافغان آید %~% وین عجب‌تر که ترا هیچ خبر می‌نشود
# 7 عاقبت در سر کار تو کنم جان عزیز %~% چکنم بی تو مرا کار بسر می‌نشود
# 8 روز عمرم ز پی وصل تو شب شد هیهات %~% وین شب هجر تو گوئی که سحر می‌نشود
# 9 کاروان گر به سفر می‌رود از منزل دوست %~% دل برگشته خواجو بسفر می‌نشود
PageV1P439
### || [genre: Gh]
# 1 زهی لعل تو در درج منضود %~% عذارت آتش و زلف سیه دود
# 2 میانت چون تنم پیدای پنهان %~% دهانت چون دلم معدوم موجود
# 3 مریض عشق را درد تو درمان %~% اسیر شوق را قصد تو مقصود
# 4 چرا کردی بقول بد سگالان %~% طریق وصل را یکباره مسدود
# 5 گناه از بنده و عفو از خداوند %~% تمنا از گدا وز پادشه جود
# 6 فکندی با قیامت وعده وصل %~% خوشا روزی که باشد روز موعود
# 7 خلاف عهد و قطع مهر و پیوند %~% میان دلبران رسمیست معهود
# 8 روان کن ای نگار آتشین روی %~% زلالی آتشی زان آب معقود
# 9 ز من بشنو نوای نغمه عشق %~% که خوش باشد زبور از لفظ داود
# 10 بود حکمت روان بر جان خواجو %~% که سلطانست ایاز و بنده محمود
PageV1P440
### || [genre: Gh]
# 1 مهره مهر چو از حقه مینا بنمود %~% ماه من طلعت صبح از شب یلدا بنمود
# 2 گوشوار زرش از طرف بنا گوش چو سیم %~% گوئی از جرم قمر زهره زهرا بنمود
# 3 سرو را در چمن آواز قیامت بنشست %~% چون سهی سرو من آن قامت رعنا بنمود
# 4 صوفی از خرقه برون آمد و زنار ببست %~% چون بت من گره زلف چلیپا بنمود
# 5 گفتمش مرغ دلم از چه بدام تو فتاد %~% دانه خال سیه بر رخ زیبا بنمود
# 6 غم سودای ترا شرح چه حاجت چو دلم %~% بر رخ زرد اثر سر سویدا بنمود
# 7 چشم جادوی تو چون دست برآورد به سحر %~% رخت ازلفت چو ثعبان ید بیضا بنمود
# 8 بشکر خنده در احیای دل خسته دلان %~% لب جانبخش تو اعجاز مسیحا بنمود
# 9 چشم خواجو چو سر حقه گوهر بگشود %~% لعل ناب از صدف لؤلؤی لالا بنمود
# 10 شاهد مهوش طبعش بشکر گفتاری %~% ای بسا شور که از لعل شکر خا بنمود
PageV1P441
### || [genre: Gh]
# 1 چشمت دل پر ز تاب خواهد %~% مستست از آن کباب خواهد
# 2 کام دل من بجز لبت نیست %~% سرمست شراب ناب خواهد
# 3 از من همه رنگ زرد خواهی %~% آخر که زر از خراب خواهد!
# 4 چشم توام اشک جوید از چشم %~% مخمور مداوم آب خواهد
# 5 شد گریه و ناله مونس من %~% میخواره می و رباب خواهد
# 6 از روی تو دیده چون کند صبر %~% گازر همه آفتاب خواهد
# 7 از خواب نمی‌شکیبدت چشم %~% بیمار همیشه خواب خواهد
# 8 جان وصل تو بی رقیب جوید %~% دل روی تو بی نقاب خواهد
# 9 چون خاک درش مقام خواجوست %~% دوری ز وی از چه باب خواهد
PageV1P442
### || [genre: Gh]
# 1 دلم بی وصل جانان جان نخواهد %~% که عاشق جان بی جانان نخواهد
# 2 دل دیوانگان عاقل نگردد %~% سر شوریدگان سامان نخواهد
# 3 روان جز لعل جان افزا نجوید %~% خضر جز چشمه حیوان نخواهد
# 4 طبیب عاشقان درمان نسازد %~% مریض عاشقی درمان نخواهد
# 5 اگر صد روضه بر آدم کنی عرض %~% برون از روضه رضوان نخواهد
# 6 ورش صد ابن یامین هست یعقوب %~% بغیر از یوسف کنعان نخواهد
# 7 اگر گویم خلاف عقل باشد %~% که مفلس ملکت خاقان نخواهد
# 8 کجا خسرو لب شیرین نجوید %~% چرا بلبل گل خندان نخواهد
# 9 دلم جز روی و موی گلعذاران %~% تماشای گل و ریحان نخواهد
# 10 بخواهد ریخت خونم مردم چشم %~% بلی دهقان بجز باران نخواهد
# 11 از آن خواجو از این منزل سفر کرد %~% که سلطانیه بی سلطان نخواهد
PageV1P443
### || [genre: Gh]
# 1 جان بر افشان اگرت صحبت جانان باید %~% خون دل نوش اگرت آرزوی جان باید
# 2 برو و مملکت کفر مسخر گردان %~% گر ترا تختگه عالم ایمان باید
# 3 در پی خضر شو و روی متاب از ظلمات %~% اگرت شربتی از چشمه حیوان باید
# 4 هر کرا دست دهد وصل پریرخساران %~% دیو باشد اگرش ملک سلیمان باید
# 5 تا پریشان بود آنزلف سیه جمعی را %~% جای دل در خم آن زلف پریشان باید
# 6 سرمه دیده ز خاک ره دربان سازد %~% هر کرا صحن سراپرده سلطان باید
# 7 حکم و حکمت بکه دادند درین ره خواجو %~% بگذر از حکم اگرت حکمت یونان باید
PageV1P444
### || [genre: Gh]
# 1 هرکه با نرگس سرمست تو در کار آید %~% روز وشب معتکف خانه خمار آید
# 2 صوفی از زلف تو گر یک سر مودر یابد %~% خرقه بفروشد و در حلقه زنار آید
# 3 تو مپندار که از غایت زیبائی و لطف %~% نقش روی تو در آئینه پندار آید
# 4 هر گره کز شکن زلف کژت بگشایند %~% زو همه ناله دلهای گرفتار آید
# 5 گر دم از دانه خال تو زند مشک فروش %~% سالها زو نفس نافه تاتار آید
# 6 زلف سرگشته اگر سر ز خطت برگیرد %~% همچو بخت من شوریده نگونسار آید
# 7 من اگر در نظر خلق نیایم سهلست %~% مست کی در نظر مردم هشیار آید
# 8 عیب بلبل نتوان کردن اگر فصل بهار %~% نرگست بیند و سرمست به گلزار آید
# 9 یوسف مصری ما را چو ببازار برند %~% ای بسا جان عزیزش که خریدار آید
# 10 ذره‌ئی بیش نبیند ز من سوخته دل %~% آفتاب من اگر بر سر دیوار آید
# 11 همچو خواجو نشود از می و مستی بیکار %~% هر که با نرگس سرمست تو در کار آید
PageV1P445
### || [genre: Gh]
# 1 سحر چو بوی گل از طرف مرغزار برآید %~% نوای زیر و بم از جان مرغ زار برآید
# 2 بیار ای بت ساقی می مروق باقی %~% که کام جان من از جام خوشگوار برآید
# 3 چو در خیال من آید لب چو دانه نارت %~% ببوستان روانم درخت نار برآید
# 4 خط تو چون بخطا ملک نیمروز بگیرد %~% خروش ولوله از خیل زنگبار برآید
# 5 برآید از نفسم بوی مشک اگر بزبانم %~% حدیث آن گره زلف مشکبار برآید
# 6 چو هندوان رسن باز هردم این دل ریشم %~% بدان کمند گرهگیر تابدار برآید
# 7 بود که کام من خسته دل برآید اگر چه %~% بروزگار مرادی ز روزگار برآید
# 8 ببخت شور من بینوا ز گلبن ایام %~% اگر گلی بدمد صد هزار خار برآید
# 9 دعا و زاری خواجو و آه نیم شبانش %~% اگر نه کارگر آید چگونه کار برآید
PageV1P446
### || [genre: Gh]
# 1 پیداست که از دود دم ما چه برآید %~% یا خود ز وجود و عدم ما چه برآید
# 2 ای صبح جهانتاب دمی همدم ما باش %~% وانگاه ببین تا ز دم ما چه برآید
# 3 نقد دل ما را چه زنی طعنه که قلبست %~% بی ضرب قبول از درم ما چه برآید
# 4 باز آی و قدم رنجه کن و محنت ما بین %~% ورنی ز قدوم و قدم ما چه برآید
# 5 گفتی که کرم باشد اگر بگذری از ما %~% داند همه کس کز کرم ما چه برآید
# 6 گر عشق تو در پرده دل نفکند آواز %~% از زمزمه زیر و بم ما چه برآید
# 7 ور مجلس ما ز آتش عشقت نشود گرم %~% از سوز دل و ساز غم ما چه برآید
# 8 هر لحظه بگوش آیدم از کعبه همت %~% کایا ز حریم حرم ما چه برآید
# 9 گفتم که قلم شرح دهد قصه خواجو %~% لیکن ز زبان و قلم ما چه برآید
PageV1P447
### || [genre: Gh]
# 1 بسالی کی چنان ماهی برآید %~% وگر آید ز خرگاهی برآید
# 2 چو رخسارش ز چین جعد شبگون %~% کجا از تیره شب ماهی برآید
# 3 اگر آئینه چینست رویش %~% بگیرد زنگ اگر آهی برآید
# 4 بسا خرمن که در یکدم بسوزد %~% از آن آتش که نا گاهی برآید
# 5 همه شب تا سحر بیدار دارم %~% بود کان مه سحرگاهی برآید
# 6 گدائی کو بکوی دل فروشد %~% گر از جان بگذرد شاهی برآید
# 7 عجب نبود درین میخانه خواجو %~% که از می کار گمراهی برآید
PageV1P448
### || [genre: Gh]
# 1 گوئی بت من چون ز شبستان بدر آید %~% حوریست که از روضه رضوان بدر آید
# 2 دیگر متمایل نشود سرو خرامان %~% چون سرو من از خانه خرامان بدر آید
# 3 هر صبحدم آن ترک پری رخ ز شبستان %~% چون چشمه خورشید درخشان بدر آید
# 4 آبیست که سرچشمه‌اش از آتش سینه‌ست %~% اشکم که ازین دیده گریان بدر آید
# 5 تا کی کشم از سوز دل این آه جگر سوز %~% هر چند که دود از دل بریان بدر آید
# 6 شرطست نه بر چشمه که بر چشم نشانند %~% مانند تو سروی که ز بستان بدر آید
# 7 زینسان که دلم در رسن زلف تو آویخت %~% باشد که از آن چاه ز نخدان بدر آید
# 8 گر نرگس خونخوار تو خون دل من ریخت %~% شک نیست که بس فتنه ز مستان بدر آید
# 9 آید همه شب زلف سیاه تو بخوابم %~% تا خود چه ازین خواب پریشان بدر آید
# 10 از کوی تو خواجو بجفا باز نگردد %~% بلبل چه کند گر ز گلستان بدر آید
PageV1P449
### || [genre: Gh]
# 1 به خشم رفته ما گر به صلح باز آید %~% سعادت ابدی از درم فراز آید
# 2 حکایت شب هجر و حدیث طره دوست %~% اگر سواد کنم قصه‌ئی دراز آید
# 3 چو یاد قامت دلجوی او کند شمشاد %~% رود بطرف لب جوی و در نماز آید
# 4 برآید از دل مشتاق کعبه ناله زار %~% اگر بگوش وی آوازه حجاز آید
# 5 کجا بملک جهان سردر آورد محمود %~% اگر چنانک گدای در ایاز آید
# 6 زهی سعادت آنکس که از پی مقصود %~% رود بطالع سعد و سعید باز آید
# 7 کی از هوای تو باز آیدم دل مجروح %~% که پشه باز نیاید چو صید باز آید
# 8 دلی که در خم زلفت فتاد اگر سنگست %~% ز مهر روی تو چون موم در گداز آید
# 9 چو عود هر که ز عشاق دم زند خواجو %~% ز سوز فارغ و از ساز بی نیاز آید
PageV1P450
### || [genre: Gh]
# 1 بلبل دلشده از گل به چه رو باز آید %~% که دلش هر نفس از شوق بپرواز آید
# 2 آنکه بگذشت و مرا در غم هجران بگذاشت %~% باز ناید وگر آید ز سر ناز آید
# 3 همدمی کو که برو عرضه کنم قصه شوق %~% هم دل خسته مگر محرم این راز آید
# 4 از سر کوی تو هر مرغ که پرواز کند %~% جان من نعره زنان پیش رهش باز آید
# 5 هر نسیمی که از آن خطه نیاید با دست %~% خنک آن باد که از جانب شیراز آید
# 6 ما دگر در دهن خلق فتادیم ولیک %~% چاره نبود زر اگر در دهن گاز آید
# 7 لاله رخساره بخون شوید و سیراب شود %~% سرو کوتاه کند دست و سرافراز آید
# 8 بلبلی را که بود برگ گلش در دم صبح %~% بجز از ناله شبگیر که دمساز آید
# 9 گر سگ کوی تو بر خاک من آواز دهد %~% جان من با سگ کوی تو به آواز آید
# 10 ور چو چنگم بزنی عین نوازش باشد %~% ساز بی ضرب محالست که بر ساز آید
# 11 بلبل دلشده گلبانگ زند خواجو را %~% که درین فصل کسی از گل و می باز آید 
PageV1P451
### || [genre: Gh]
# 1 عشقست که چون پرده ز رخ باز گشاید %~% در دیده صاحب‌نظران حسن نماید
# 2 حسنست که چون مست به بازار برآید %~% در پرده‌ئی هر زمزمه عشق سراید
# 3 گر عشق نباشد کمر حسن که بندد %~% ور حسن نباشد دل عشق از چه گشاید
# 4 گر صورت جانان نبود دل که ستاند %~% ور واسطه جان نبود تن به چه پاید
# 5 خورشید که در پرده انوار نهانست %~% گر رخ ننماید دل ذره که رباید
# 6 بی مهر دل سوخته را نور نباشد %~% روشن شود آن خانه که شمعیش درآید
# 7 گر ابر نگرید دل بستان ز چه خندد %~% ور می نبود زنگ غم از دل چه زداید
# 8 خواجو اگر از عشق بسوزند چو شمعت %~% خوش باش که از سوز دلت جان بفزاید
# 9 خواهی که در آئینه رخت خوب نماید %~% آئینه مصفا و رخ آراسته باید
PageV1P452
### || [genre: Gh]
# 1 چون برقع شبرنگ ز عارض بگشاید %~% از تیره شبم صبح درخشان بنماید
# 2 از بس دل سرگشته که بربود در آفاق %~% امروز دلی نیست که دیگر برباید
# 3 زین بیش مپای ای مه بی مهر کزین بیش %~% پیداست که عمر من دلخسته چه پاید
# 4 گر کام تو اینست که جانم بلب آری %~% خوش باش که مقصود تو این لحظه برآید
# 5 در زلف تو بستم دل و این نقش نبستم %~% کز بند سر زلف تو کارم نگشاید
# 6 هر صبحدم از نکهت آن زلف سمن سای %~% برطرف چمن باد صبا غالیه ساید
# 7 در ده می چون زنگ که آئینه جانست %~% تا زنگ غمم ز آینه جان بزداید
# 8 مرغان خوش الحان چمن لال بمانند %~% چون بلبل باغ سخنم نغمه سراید
# 9 در دیده خواجو رخ دلجوی تو نوریست %~% کز دیدن آن نور دل و دیده فزاید
PageV1P453
### || [genre: Gh]
# 1 نسیم باد صبا چون ز بوستان آید %~% مرا ز نکهت او بوی دوستان آید
# 2 برو دود ز ره دیده اشک گرم روم %~% ز بسکه از دل پرخون من بجان آید
# 3 قلم چه شرح دهد زانکه داستان فراق %~% نه ممکنست که یک شمه در بیان آید
# 4 اگر بجانب کرمان روان کنم پیکی %~% هم آب دیده که در دم بسر دوان آید
# 5 برون رود ز درونم روان باستقبال %~% چو بانگ دمدمه کوس کاروان آید
# 6 چو خونیان بدود اشک و دامنم گیرد %~% که باش تا خبر یار مهربان آید
# 7 سرم بباد رود گر چو شمع از سر سوز %~% حدیث آتش دل بر سر زبان آید
# 8 در آرزوی کنار تو از میان بروم %~% گهی که وصف میان تو در میان آید
# 9 بدین صفت که توئی آب زندگانی را %~% ز شوق لعل لبت آب در دهان آید
# 10 سفر گزید و آگه نبودی ای خواجو %~% که سیر جان شود آنکو بسیر جان آید
PageV1P454
### || [genre: Gh]
# 1 یا رب این هدهد میمون ز کجا می‌آید %~% ظاهر آنست که از سوی سبا می‌آید
# 2 بوی روح از دم جانبخش سحرمی‌شنوم %~% یا دم عیسوی از باد صبا می‌آید
# 3 از ختن می‌رسد این نفحه مشکین که ازو %~% نکهت نافه آهوی ختا می‌آید
# 4 می‌دهد نکهتی از مصر و دلم می‌گوید %~% کاین بشیر از بر گمگشته ما می‌آید
# 5 تا که در حضرت شه نام گدا می‌راند %~% یا کرا در بر مه یاد سها می‌آید
# 6 در دلم می‌گذرد کاین دم جان پرور صبح %~% زان دو مشگین رسن غالیه سا می‌آید
# 7 این چه پرده‌ست که این پرده‌سرا می‌سازد %~% وین چه نغمه ست کزین پرده‌سرا می‌آید
# 8 تاب آن سنبل پرتاب کرا می‌باشد %~% خواب آن نرگس پرخواب کرا می‌آید
# 9 آخر ای پیک همایون که پیام آوردی %~% هیچ در خاطر شه یاد گدا می‌آید
# 10 ما از آن خال بدین حال فتادیم که مرغ %~% دانه می‌بیند و در دام بلا می‌آید
# 11 خواجو ار اهل دلی سینه سپر باید ساخت %~% پیش هر تیر که از شست قضا می‌آید
PageV1P455
### || [genre: Gh]
# 1 گلی به رنگ تو از غنچه بر نمی‌آید %~% بتی بنقش تو از چین بدر نمی‌آید
# 2 مرا نپرسی و گویند دشمنان که چرا %~% ز پا فتادی و عمرت بسر نمی‌آید
# 3 چه جرم کردم و از من چه در وجود آمد %~% که یادت از من خسته جگر نمی‌آید
# 4 شدم خیالی و در هر طرف که می‌نگرم %~% بجز خیال توام در نظر نمی‌آید
# 5 بیار باده گلگون که صبحدم ز خمار %~% سرم چو نرگس مخمور بر نمی‌آید
# 6 بجز مشاهده دوستان نباید دید %~% چرا که دیده بکاری دگر نمی‌آید
# 7 که آورد خبری زان به خشم رفته ما %~% که مدتیست که از وی خبر نمی‌آید
# 8 ز کوهم این عجب آید ز حسرت فرهاد %~% که سیل خون دلش در کمر نمی‌آید
# 9 به اشک و چهره خواجو کی التفات کند %~% کسی که در نظرش سیم و زر نمی‌آید
PageV1P456
### || [genre: Gh]
# 1 این چه بادست که از سوی چمن می‌آید %~% وین چه خاکست کزو بوی سمن می‌آید
# 2 این چه انفاس روان بخش عبیر افشانست %~% که ازو رایحه مشک ختن می‌آید
# 3 دمبدم مرغ دلم نعره برآرد ز نشاط %~% کان سهی سرو چمانم ز چمن می‌آید
# 4 هیچ دانید که از بهر دل ریش اویس %~% کیست کز جانب یثرب بقرن می‌آید
# 5 آفتابست که از برج شرف می‌تابد %~% یا سهیلست که از سوی یمن می‌آید
# 6 از کجا می‌رسد این رایحه مشک نسیم %~% کز گذارش نفسی با تن من می‌آید
# 7 یا رب این نامه که آورد که از هر شکنش %~% بوی جان پرور آن عهد شکن می‌آید
# 8 بلبل آن لحظه که از غنچه سخن می‌گوید %~% یادم از پسته آن تنگ دهن می‌آید
# 9 چو بیان می‌کند از عشق حدیثی خواجو %~% همه اجزای وجودش بسخن می‌آید
PageV1P457
### || [genre: Gh]
# 1 کدام دل که ز دوری به جان نمی‌آید %~% کدام جان که ز غم در فغان نمی‌آید
# 2 سرشک من بکجا می‌رود که همچون آب %~% دو دیده ناز ده برهم روان نمی‌آید
# 3 ز شوق عارض و رخسار او چنان مستم %~% که یادم از سمن و ارغوان نمی‌آید
# 4 بسی شکایتم از سوز سینه در جانست %~% ولی ز آتش دل بر زبان نمی‌آید
# 5 چنان سفینه صبرم شکست وآب گرفت %~% که هیچ تخته از آن بر کران نمی‌آید
# 6 کسی که نام لبش می‌برد عجب دارم %~% که آب زندگیش در دهان نمی‌آید
# 7 معبانئی که در آن صورت دلافروزست %~% ز من مپرس که آن در بیان نمی‌آید
# 8 براستی قد سرو سهی خوشست ولیک %~% براستان که به چشمم چنان نمی‌آید
# 9 نمی‌رود سخنی در میان او خواجو %~% که از فضول کمر در میان نمی‌آید
PageV1P458
### || [genre: Gh]
# 1 مرا دلیست که تا جان برون نمی‌آید %~% تاب طره جانان برون نمی‌آید
# 2 چو ترک مهوش کافر نژاد من صنمی %~% ز خیلخانه خاقان برون نمی‌آید
# 3 چو روی او سمن از بوستان نمی‌روید %~% چو لعل او گهر از کان برون نمی‌آید
# 4 نمی‌رود نفسی کان نگار کافر دل %~% بقصد خون مسلمان برون نمی‌آید
# 5 تو از کدام بهشتی که با طراوت تو %~% گلی ز گلشن رضوان برون نمی‌آید
# 6 برون نمی‌رود از جان دردمند فراق %~% امید وصل تو تا جان برون نمی‌آید
# 7 حسود گو چو شکر می‌گداز و میزن جوش %~% که طوطی از شکرستان برون نمی‌آید
# 8 ببوی یوسف مصر ای برادران عزیز %~% روانم از چه کنعان برون نمی‌آید
# 9 به قصد جان گدا هر چه می‌توان بکنید %~% که او ز خلوت سلطان برون نمی‌آید
# 10 چه سود در دهن تنگ او سخن خواجو %~% که هیچ فایده از آن برون نمی‌آید
PageV1P459
### || [genre: Gh]
# 1 ناله‌ئی کان ز دل چنگ برون می‌آید %~% گر بدانی ز دل سنگ برون می‌آید
# 2 صورت عشق چه نقشیست که از پرده غیب %~% هر زمانی بد گرینگ برون می‌آید
# 3 از نم دیده و خون جگر فرهادست %~% هر گل و لاله که از سنگ برون می‌آید
# 4 می چون زنگ بده کاینه خاطر ما %~% باده می‌بیند و از زنگ برون می‌آید
# 5 دلم از پرده برون می‌رود از غایت شوق %~% هر نفس کان صنم شنگ برون می‌آید
# 6 هر که در میکده از پیر مغان خرقه گرفت %~% شاید ار چون قدح از رنگ برون می‌آید
# 7 میشود ساکن خاک در میخانه عشق %~% هر که از خانه فرهنگ برون می‌آید
# 8 جان می گشت مگر دیده خواجو که ازو %~% دمبدم باده چون زنگ برون می‌آید
PageV1P460
### || [genre: Gh]
# 1 کسی را از تو کامی برنیاید %~% که این از دست عامی برنیاید
# 2 بنا کام از لبت برداشتم دل %~% که از لعل تو کامی برنیاید
# 3 برون از عارض و زلف سیاهت %~% به شب صبحی ز شامی برنیاید
# 4 بیار آن می که در خمخانه باقیست %~% که کار ما به جامی برنیاید
# 5 به ترک نیک نامی کن که در عشق %~% نکونامی به نامی برنیاید
# 6 حدیث سوز عشق از پختگان پرس %~% که دود دل ز خامی برنیاید
# 7 چو نون قامتم در مکتب عشق %~% ز نوک خامه لامی برنیاید
# 8 بسوز ناله زارم ز عشاق %~% نوای زیر و بامی برنیاید
# 9 چه سروست آنکه بر بامست لیکن %~% سهی سروی ببامی برنیاید
# 10 برو خواجو که وصل پادشاهی %~% ز دست هر غلامی برنیاید
PageV1P461
### || [genre: Gh]
# 1 مهی چون او به ماهی برنیاید %~% شهی ز انسان بگاهی برنیاید
# 2 چو زلف هندوی زنگی نژادش %~% هندوستان سیاهی برنیاید
# 3 به اورنگ لطافت تا به محشر %~% چو آن گلچهر شاهی برنیاید
# 4 دل افروزی چو آن خورشید خوبان %~% ز طرف بارگاهی برنیاید
# 5 مهش خوانم ولیکن روشنست این %~% که ماهی با کلاهی برنیاید
# 6 ور او را سرو گویم راست نبود %~% که سروی در قباهی برنیاید
# 7 زمانی نگذرد کز خاک کویش %~% نفیر دادخواهی برنیاید
# 8 گنهکارم چرا کان آتشم نیست %~% کزو دود گناهی برنیاید
# 9 برو خواجو که آواز درائی %~% درین کشور ز راهی برنیاید
PageV1P462
### || [genre: Gh]
# 1 در پای تو هرکس که سر انداز نیاید %~% چون هندوی زلف تو سرافراز نیاید
# 2 گر سر نکشد ز آتش دل شمع جگر سوز %~% ماننده زر در دهن گاز نیاید
# 3 گفتم بگریزم ز کمند تو ولیکن %~% مرغی که سوی دام رود باز نیاید
# 4 جان کی برم از آهوی صیاد تو هیهات %~% گنجشک مگر در نظر باز نیاید
# 5 مرغ دل غمگین بهوای سر کویت %~% جز در قفس سینه بپرواز نیاید
# 6 صاحب‌نظر از ضربت شمشیر ننالد %~% کانکس که بمیرد ز وی آواز نیاید
# 7 افغان مکن از ضرب که هر ساز که باشد %~% بی ضرب یقینست که برساز نیاید
# 8 گرمهر نباشد نرود روز بپایان %~% لیکن همه کس محرم این راز نیاید
# 9 آه از دل خواجو که کسی در غم هجرش %~% جز آه دل سوخته دمساز نیاید
PageV1P463
### || [genre: Gh]
# 1 جز ناله کسی مونس و دمساز نیاید %~% جز سایه کسی همره و همراز نیاید
# 2 ای خواجه برو باد مپیمای که بلبل %~% در فصل بهاران ز چمن باز نیاید
# 3 گفتم که ز من سرمکش ای سرو روان گفت %~% تا سر نکشد سرو سرافراز نیاید
# 4 هر دل که به دستش نبود رشته دولت %~% همبازی آن زلف رسن باز نیاید
# 5 باز آی و بسوی من بیدل نظری کن %~% هر چند مگس در نظر باز نیاید
# 6 صاحب‌نظر از نوک خدنگ توننالد %~% برکشته چو خنجر زنی آواز نیاید
# 7 چون بلبل دلسوخته را بال شکستند %~% برطرف چمن باز بپرواز نیاید
# 8 تا زنده بود شمع صفت بر نکند سر %~% در پای تو هرکس که سرانداز نیاید
# 9 خواجو ز سفر عزم وطن کرد ولیکن %~% مرغی که برون شد ز قفس باز نیاید
PageV1P464
### || [genre: Gh]
# 1 به مهر روی تو در آفتاب نتوان دید %~% ببوی زلف تودر مشک ناب نتوان دید
# 2 دو چشم مست تو دیشب بخواب می‌دیدم %~% ولی چه سود که آن جز بخواب نتوان دید
# 3 اگر چه آب رخت عین آتشست ولیک %~% فروغ آتش رویت در آب نتوان دید
# 4 چو ماه مهر فروزت به زیر سایه شب %~% به هیچ روی مهی شب نقاب نتوان دید
# 5 رخ تو در شکن زلف پرشکن دیدم %~% اگر چه در شب تار آفتاب نتوان دید
# 6 خواص چشمه نوشت که جوهر روحست %~% بیار باده که جز در شراب نتوان دید
# 7 دل شکسته خواجو خراب گشت و وراست %~% که گنج عشق تو جز در خراب نتوان دید
PageV1P465
### || [genre: Gh]
# 1 وهم بسی رفت و مکانش ندید %~% فکر بسی گشت و نشانش ندید
# 2 هرکه در افتاد بمیدان او %~% غرقه خون گشت و سنانش ندید
# 3 دیده نرگس بچمن عرعری %~% همچو سهی سرو روانش ندید
# 4 وانکه سپر شد بر پیکان او %~% کشته شد و تیر و کمانش ندید
# 5 موی چو شد گرد میانش کمر %~% جز کمر از موی میانش ندید
# 6 گر چه ز تنگی دهنش هیچ نیست %~% هیچ ندید آنکه دهانش ندید
# 7 عقل چو در حسن رخش ره نیافت %~% چاره بجز ترک بیانش ندید
# 8 دل که بشد نعره زنان از پیش %~% کون ومکان گشت و مکانش ندید
# 9 این چه طریقست که خواجو در آن %~% عمر بسر برد و کرانش ندید
PageV1P466
### || [genre: Gh]
# 1 صبح چون گلشن جمال تو دید %~% برعروسان بوستان خندید
# 2 نام لعلت چو بر زبان راندم %~% از لبم آب زندگانی بچکید
# 3 صبحدم حرز هفت هیکل چرخ %~% از سر مهر بر رخ تو دمید
# 4 مرغ جان در هوات پر می‌زد %~% بال زد وز پیت روان بپرید
# 5 هر که شد مشتری مهر رخت %~% خرمن مه به نیم جو نخرید
# 6 وانکه چون دیده دید روی ترا %~% خویشتن را بهیچ روی ندید
# 7 سر مکش زانکه از چمن بیرون %~% سرو تا سرکشید سرنکشید
# 8 در رهت خاک راه شد خواجو %~% لیک بر گرد مرکبت نرسید
PageV1P467
### || [genre: Gh]
# 1 جادوئی چون نرگس مستت به بیماری که دید %~% هندوئی چون طره پستت بطراری که دید
# 2 در سواد شام تاری مشک تاتاری که یافت %~% بر بیاض صبح صادق خط زنگاری که دید
# 3 مردم آزاری و هر دم عزم بیزاری کنی %~% بیگناهی مردم آزاری و بیزاری که دید
# 4 چون ندارم زور و زر هم چاره من زاریست %~% بی زر و زوری بدین مسکینی و زاری که دید
# 5 آنکه زو شمشاد را پای خجالت در گلست %~% راستی را زان صفت سروی بعیاری که دید
# 6 تا صبا شد دسته بند سنبل گلپوش او %~% کار او جز عنبر افشانی و عطاری که دید
# 7 گفتمش بینم ترا مست و مرا ساغر بدست %~% گفت سلطانرا حریف رند بازاری که دید
# 8 قصد خواجو کرد و خونش خورد و برخاکش نشاند %~% ای عزیزان هرگز از خونخواری این خواری که دید
PageV1P468
### || [genre: Gh]
# 1 مستم ز در خانه خمار برآرید %~% و آشفته و شوریده ببازار برآرید
# 2 چون سر انا الحق ز من سوخته شد فاش %~% زنجیر کشانم بسردار برآرید
# 3 یا دادم از آن چرخ سیه روی بخواهید %~% یا دودم ازین دلق سیه کار برآرید
# 4 چون نام من خسته باین کار برآمد %~% گو در رخ من خنجر آنکار برآرید
# 5 ما را که درین حلقه سر از پای ندانیم %~% پرگار صفت گرد در یار برآرید
# 6 گر رایت اسلام نگون می‌شود از ما %~% آوازه ما در صف کفار برآرید
# 7 برمستی ما دست تعنت مفشانید %~% وز هستی ما گرد بیکبار برآرید
# 8 امروز که از پیرمغان خرقه گرفتیم %~% ما را ز در دیر به زنار برآرید
# 9 خواجو چو رخ جام بخونابه فرو شست %~% نامش بقدح شوئی خمار برآرید
PageV1P469
### || [genre: Gh]
# 1 سبزه پیرامن سرچشمه نوشش نگرید %~% شبه بر گوشه یاقوت خموشش نگرید
# 2 شام شبگون سحر پوش قمر فرسا را %~% زیور برگ گل غالیه پوشش نگرید
# 3 عقل را صید کمند افکن جعدش بینید %~% روح را تشنه سرچشمه نوشش نگرید
# 4 بت ضحاک من آن مه که برخ جام جمست %~% آن دو افعی سیه بر سر دوشش نگرید
# 5 منکه از حلقه گوشش شده‌ام حلقه بگوش %~% گوشداری من حلقه بگوشش نگرید
# 6 جانم از جام لبش گشت بیک جرعه خراب %~% باده لعل لب باده فروشش نگرید
# 7 خواجو از میکده‌اش دوش بدوش آوردند %~% اینهمه بیخودی از مستی دوشش نگرید
PageV1P470
### || [genre: Gh]
# 1 آخر از سوز دل شبهای من یاد آورید %~% همچو شمعم در میان انجمن یاد آورید
# 2 صبحدم در پای گل چون با حریفان می‌خورید %~% بلبلان را بر فراز نارون یاد آورید
# 3 در چمن چون مطرب از عشاق بنوازد نوا %~% از نوای نغمه مرغ چمن یاد آورید
# 4 جعد سنبل چون شکن گیرد ز باد صبحدم %~% از شکنج زلف آن پیمان شکن یاد آورید
# 5 ابر نیسانی چو لؤلؤ بار گردد در چمن %~% ز آب چشمم همچو لؤلؤی عدن یاد آورید
# 6 یوسف مصری گر از زندانیان پرسد خبر %~% از غم یعقوب در بیت الحزن یاد آورید
# 7 گر به یثرب اتفاق افتد که روزی بگذرید %~% ناله و آه اویس اندر قرن یاد آورید
# 8 دوستان هر دم که وصل دوستان حاصل کنید %~% از غم هجران بی پایان من یاد آورید
# 9 طوطی شکر شکن وقتی که آید در سخن %~% ای بسا کز خواجوی شیرین سخن یاد آورید
PageV1P471
### || [genre: Gh]
# 1 دوش چون موکب سلطان خیالش برسید %~% اشکم از دیده روان تا سر راهش بدوید
# 2 خواستم تا بنویسم سخنی از دل ریش %~% قلمم را ز سر تیغ زبان خون بچکید
# 3 نشنیدیم که نشنید ملامت فرهاد %~% تا حدیث از لب جان پرور شیرین بشنید
# 4 دلم ابروی ترا می‌طلبد پیوسته %~% ماه نو گر چه شب و روز نباید طلبید
# 5 خط مشکین که نباتست بگرد شکرت %~% تا چه دودیست که در آتش روی تو رسید
# 6 چشم بد را نفس صبحدم از غایت مهر %~% آیتی در رخ چون ماه تمام تو دمید
# 7 خرده بینی که کند دعوی صاحب نظری %~% گر ندید از دهنت یک سر مو هیچ ندید
# 8 خلعت عشق تو بر قامت دل بینم راست %~% لیکن این طرفه که پیوسته بباید پوشید
# 9 تا از آن هندوی زنجیری کافر چه کشد %~% دل خواجو که ببند سر زلف تو کشید
PageV1P472
### || [genre: Gh]
# 1 حدیث شمع از پروانه پرسید %~% نشان گنج از ویرانه پرسید
# 2 فروغ طلعت از آئینه جوئید %~% پریشانی زلف از شانه پرسید
# 3 اگر آگه نئید از صورت خویش %~% برون آئید و از بیگانه پرسید
# 4 مپرسید از لگن سوز دل شمع %~% وگر پرسید از پروانه پرسید
# 5 محبت دام و محبوبست دانه %~% بدام آئید و حال دانه پرسید
# 6 چو از جانانه جانم دردمندست %~% دوای جانم از جانانه پرسید
# 7 منم دیوانه و او سرو قامت %~% حدیث راست از دیوانه پرسید
# 8 حریفان گو بهنگام صبوحی %~% نشانم از در میخانه پرسید
# 9 کنون چون شد به رندی نام ما فاش %~% ز ما از ساغر و پیمانه پرسید
# 10 ز خواجو کو می و پیمانه داند %~% همان بهتر که از پیمانه پرسید
PageV1P473
### || [genre: Gh]
# 1 سخن یار ز اغیار بباید پوشید %~% قصه مست ز هشیار بباید پوشید
# 2 خلعت عاشقی از عقل نهان باید داشت %~% کان قبائیست که ناچار بباید پوشید
# 3 ذره چون لاف هواداری خورشید زند %~% مهرش از سایه دیوار بباید پوشید
# 4 تا بخون جگر جام بیالایندش %~% جامه کعبه ز خمار بباید پوشید
# 5 بوسه‌ئی خواستمش گفت بپوش از زلفم %~% گنج اگر می‌بری از مار بباید پوشید
# 6 ضعفم از چشم تو زانروی نهان می‌دارد %~% که رخ مرده ز بیمار بباید پوشید
# 7 تیغ مژگان چه کشی در نظر مردم چشم %~% خنجر از مردم خونخوار بباید پوشید
# 8 چهره زرد من و روی خود از طره بپوش %~% که زر و سیم ز طرار بباید پوشید
# 9 دیده بنگر که فرو خواند روان سر دلم %~% گر چه دانست که اسرار بباید پوشید
# 10 نامه دوست بدشمن چه نمائی خواجو %~% سخن یار از اغیار بباید پوشید
PageV1P474
### || [genre: Gh]
# 1 همچو شمعم بشبستان حرم یاد کنید %~% یا چو مرغم بگلستان ارم یاد کنید
# 2 روز شادی همه کس یاد کند از یاران %~% یاری آنست که ما را شب غم یاد کنید
# 3 گر چنانست که از دلشدگان می‌پرسید %~% گاه گاهی ز من دلشده هم یاد کنید
# 4 چون شد اقطاع شما تختگه ملک وجود %~% کی از این کشته شمشیر عدم یاد کنید
# 5 چشم دارم که من خسته دلسوخته را %~% به نم چشم گهربار قلم یاد کنید
# 6 هیچ نقصان نرسد در شرف و قدر شما %~% در چنین محنت و خواری اگرم یاد کنید
# 7 چون من از پای فتادم نبود هیچ غریب %~% گر من بی سر و پا را به قدم یاد کنید
# 8 در چمن چون قدح لاله عذاران طلبند %~% جام گیرید و ز عشرتگه جم یاد کنید
# 9 ور در ایوان سلاطین ره قربت باشد %~% ز مقیمان سر کوی ستم یاد کنید
# 10 بلبل خسته بی برگ و نوا را آخر %~% بنسیم گلی از باغ کرم یاد کنید
# 11 سوخت در بادیه از حسرت آبی خواجو %~% زان جگر سوخته در بیت حرم یاد کنید
PageV1P475
### || [genre: Gh]
# 1 آن شکر لب که نباتش ز شکر می‌روید %~% از سمن برگ رخش سنبل تر می‌روید
# 2 می‌رود آب گل از نسترنش می‌ریزد %~% و ارغوان و گلش از راهگذر می‌روید
# 3 بجز آن پسته دهن هیچ سهی سروی را %~% نار سیمین نشنیدم که ز بر می‌روید
# 4 تا تو در چشم منی از لب سرچشمه چشم %~% لاله می‌چینم و در لحظه دگر می‌روید
# 5 فتنه دور قمر نزد خرد دانی چیست %~% سبزه خط تو کز طرف قمر می‌روید
# 6 تیغ هجرم چه زنی کز دل ریشم هر دم %~% می‌دمد شاخ تبر خون و تبر می‌روید
# 7 فصل نوروز چو در برگ سمن می‌نگرم %~% بی گل روی تو خارم ز بصر می‌روید
# 8 هر زمانم که خط سبز توآید در چشم %~% سبزه بینم ز لب چشمه که برمی‌روید
# 9 ای بسا برگ شقایق که دمادم در باغ %~% از سرشک من و خوناب جگر می‌روید
# 10 ظاهر آنست که از خون دل فرهادست %~% آن همه لاله که بر کوه و کمر می‌روید
# 11 اگر از چشم تو خواجو همه گوهر خیزد %~% از رخ زرد تو چونست که زر می‌روید
PageV1P476
### || [genre: Gh]
# 1 کیست که با من حدیث یار بگوید %~% بهر دلم حال آن نگار بگوید
# 2 پیش کسی کز خمار جان بلب آورد %~% وصف می لعل خوشگوار بگوید
# 3 وز سر مستی به نزد باده گساران %~% رمزی از آن چشم پرخمار بگوید
# 4 لطف کند وز برای خاطر رامین %~% شمه‌ئی از ویس گلعذار بگوید
# 5 ور گذری باشدش بمنزل لیلی %~% قصه مجنون دلفگار بگوید
# 6 دوست مخوانش که رخ ز دوست بتابد %~% یار مگویش که ترک یار بگوید
# 7 باد بهار از چمن بشنعت بلبل %~% باز نیاید اگر هزار بگوید
# 8 با گل بستان فروز روی تو خواجو %~% باد بود هر چه از بهار بگوید
PageV1P477
### || [genre: Gh]
# 1 ز شهریار که آید که حال یار بگوید %~% رسد به بنده و رمزی ز شهریار بگوید
# 2 بعندلیب نسیمی ز گلستان برساند %~% بمرغ زار حدیثی ز مرغزار بگوید
# 3 هر آنچه گوید از اوصاف دلبران دل رامین %~% ز حسن ویس گل اندام گلعذار بگوید
# 4 بدان قرار که دلبستگی نماید و فصلی %~% از آن دو زلف پریشان بیقرار بگوید
# 5 بگو که پرده‌سرا ساز را بساز درآرد %~% مگر ترانه‌ئی از قول آن نگار بگوید
# 6 کدام ذره که از آفتاب روی بتابد %~% کدام یار که ترک دیار یار بگوید
# 7 چه سود نرگس سرمست را نصیحت بلبل %~% که هیچ فائده نبود اگر هزار بگوید
# 8 کسیکه در دم صبح از خمار جان به لب آرد %~% کجا به ترک می لعل خوشگوار بگوید
# 9 ز نوبهار چه پرسد نشان روی تو خواجو %~% چرا که باد بود هر چه نوبهار بگوید
PageV1P478
### || [genre: Gh]
# 1 مرغ جم باز حدیثی ز سبا می‌گوید %~% بشنو آخر که ز بلقیس چها می‌گوید
# 2 خبر چشمه حیوان بخضر می‌آرد %~% قصه حضرت سلطان بگدا می‌گوید
# 3 پرتو مهر درخشان بسها می‌بخشد %~% سخن سرو خرامان بگیا می‌گوید
# 4 با دل خسته یکتای من سودائی %~% حال آن زلف پریشان دوتا می‌گوید
# 5 دلم از دیده کند ناله که هردم بچه روی %~% یک به یک قصه ما را همه جا می‌گوید
# 6 حال گیسوی تو از باد صبا می‌پرسم %~% گر چه بادست حدیثی که صبا می‌گوید
# 7 مشک با چین سر زلف تو از خوش نفسی %~% هر چه گوید مشنو زانکه خطا می‌گوید
# 8 ابروی شوخ تودر گوش دلم پیوسته %~% حال زلف تو پراکنده چرا می‌گوید
# 9 ترک دشنام ده این لحظه که مسکین خواجو %~% از درت می‌برد ابرام و دعا می‌گوید
PageV1P479
### || [genre: Gh]
# 1 دست گیرید و بدستم می گلفام دهید %~% باده پخته بدین سوخته خام دهید
# 2 چون من از جام می و میکده بدنام شدم %~% قدحی می بمن می کش بدنام دهید
# 3 تا بدوشم ز خرابات به میخانه برند %~% سوی رندان در میکده پیغام دهید
# 4 گر چه ره در حرم خاص نباشد ما را %~% یک ره ای خاصگیان بار من عام دهید
# 5 با شما درد من خسته چو پیوسته دعاست %~% تا چه کردم که مرا اینهمه دشنام دهید
# 6 در چنین وقت که بیگانه کسی حاضر نیست %~% قدحی باده بدان سرو گلندام دهید
# 7 چو از این پسته و بادام ندیدم کامی %~% کام جان من از آن پسته و بادام دهید
# 8 تا دل ریش من آرام بگیرد نفسی %~% آخرم مژده‌ئی از وصل دلارام دهید
# 9 چهره ازرق خواجو چو ز می خمری شد %~% جامه از وی بستانید و بدو جام دهید
PageV1P480
### || [genre: Gh]
# 1 ای پرده سرایان که درین پرده سرائید %~% از پرده برون شد دلم آخر بسرآئید
# 2 یکدم بنشینید که آشوب جهانید %~% یکره بسرائید چو مرغ دو سرائید
# 3 شکر ز لب لعل شکر بار ببارید %~% عنبر ز سر زلف سمن‌سای بسائید
# 4 با من سخن از کعبه و بتخانه مگوئید %~% کز هر دو مرا مقصد و مقصود شمائید
# 5 خیزید و سر از عالم توحید برآرید %~% وز پرده کثرت رخ وحدت بنمائید
# 6 تا صورت جان در تتق عشق ببینید %~% زنگ خرد از آینه دل بزدائید
# 7 تا خرقه بخون دل ساغر بنشوئید %~% رندان خرابات مغان را بنشانید
# 8 گر شاه سپهرید در این خانه که مائیم %~% از خانه برآئید که همخانه مائید
# 9 گنجینه حسنید که در عقل نگنجید %~% یا چشمه جانید که در چشم نیائید
# 10 هم ساغر و هم باده و هم باده گسارید %~% هم نغمه و هم پرده و هم پرده‌سرائید
# 11 هرگز نشوید از دل خواجو نفسی دور %~% وین طرفه که معلوم ندارد که کجائید
PageV1P481
### || [genre: Gh]
# 1 خدا را از سر زاری بگوئید %~% که آخر ترک بیزاری بگوئید
# 2 چو زور و زر ندارم حال زارم %~% به مسکین حالی و زاری بگوئید
# 3 غریبی از غریبان دور مانده %~% اگر باشد بدین خواری بگوئید
# 4 وگر بازارئی غمخواره دیدید %~% بدین زاری و غمخواری بگوئید
# 5 چو عیاران دو عالم برفشانید %~% وگر نی ترک عیاری بگوئید
# 6 بدلدار از من بیدل پیامی %~% ز روی لطف ودلداری بگوئید
# 7 بوصف طره‌اش رمزی که دانید %~% همه در باب طراری بگوئید
# 8 فریب چشم آن ترک دلارا %~% بسرمستان بازاری بگوئید
# 9 حدیث جعدش ار در روز نتوان %~% مسلسل در شب تاری بگوئید
# 10 وگر گوئید حالم پیش آن یار %~% به یاری کز سر یاری بگوئید
# 11 اگر خواهید کردن صید مردم %~% به ترک مردم آزاری بگوئید
# 12 یکایک ماجرای اشک خواجو %~% روان با ابر آذاری بگوئید
PageV1P482
### || [genre: Gh]
# 1 ای پیر مغان شربتم از درد مغان آر %~% وز درد من خسته مغانرا بفغان آر
# 2 چون ره بحریم حرم کعبه ندارم %~% رختم بسر کوی خرابات مغان آر
# 3 مخمور دل افروخته را قوت روان بخش %~% مخمور جگر سوخته را آب روان آر
# 4 تا کی کشم از پیر و جوان محنت و بیداد %~% پیرانه سرم آگهی از بخت جوان آر
# 5 از حادثه دور زمان چند کنی یاد %~% پیغامم از آن نادره دور زمان آر
# 6 ای شمع که فرمود که در مجلس اصحاب %~% اسرار دل سوخته از دل بزبان آر
# 7 ساقی چو خروس سحری نغمه برآرد %~% پرواز کن و مرغ صراحی بمیان آر
# 8 چون طائر روحم ز قدح باز نیاید %~% او را بمی روح فزا در طیران آر
# 9 رفتی و بجان آمدم از درد دل ریش %~% باز آی و دلم را خبر از عالم جان آر
# 10 خواجو بصبوحی چو می تلخ کنی نوش %~% عقل از لب جان پرور آن بسته دهان آر
PageV1P483
### || [genre: Gh]
# 1 زهی تاری ز زلفت مشگ تاتار %~% گل روی تو برده آب گلنار
# 2 از آن پوشم رخ از زلفت که گویند %~% نمی‌باید نمودن زر به طرار
# 3 بود بی لعل همچون ناردانت %~% دلم پر نار و اشکم دانه نار
# 4 اگر ناوک نمی‌اندازد از چیست %~% کمان پیوسته بر بالین بیمار
# 5 چو عین فتنه شد چشم تو چونست %~% که دائم خفته است و فتنه بیدار
# 6 دو چشم سیل بار و روی زردم %~% شد این رود آور و آن زعفران زار
# 7 مرا بت قبله است و دیر مسجد %~% مرا می زمزمست و کعبه خمار
# 8 دل پر درد را دردست درمان %~% تن بیمار را رنجست تیمار
# 9 چو انفاس عبیر افشان خواجو %~% ندارد نافه‌ئی در طبله عطار
PageV1P484
### || [genre: Gh]
# 1 مسیح وقتی ازین خسته دم دریغ مدار %~% ز پا در آمدم از من قدم دریغ مدار
# 2 ورم قدم بعیادت نمینهی باری %~% تفقدی بزبان قلم دریغ مدار
# 3 بساز با من دم بسته و کلید نجات %~% از این مقید دام ندم دریغ مدار
# 4 اگر دریغ نداری نظر ز خسته دلان %~% ازین شکسته دلخسته هم دریغ مدار
# 5 به عزم کعبه قربت چو بسته‌ایم احرام %~% ز ما سعادت وصل حرم دریغ مدار
# 6 بشادمانی ارت دست می‌دهد آبی %~% ز تشنگان بیابان غم دریغ مدار
# 7 نوای پرده‌سرایان بزمگاه وجود %~% ز ساکنان مقام عدم دریغ مدار
# 8 اگر شفا نفرستی بخستگان فراق %~% ز بستگان ارادت الم دریغ مدار
# 9 چو عندلیب گلستان فقر شد خواجو %~% ازو شمامه باغ کرم دریغ مدار
PageV1P485
### || [genre: Gh]
# 1 ایا صبا گرت افتد بکوی دوست گذار %~% نیازمندی من عرضه ده بحضرت یار
# 2 ببوس خاک درش وانگه ار مجال بود %~% سلام من برسان و پیام من بگزار
# 3 بگو که ایمه نامهربان مهر گسل %~% نگار لاله رخ سرو قد سیم عذار
# 4 دل شکسته که در زلف سرکشت بستم %~% بیادگار من خسته دل نگه می‌دار
# 5 مرا زمانه ز بی مهری از تو دور افکند %~% زهی زمانه بد مهر و چرخ کژ رفتار
# 6 نبودمی نفسی بی نوای نغمه زیر %~% کنون بزاری زارم قرین ناله زار
# 7 نه همدمی که برآرم دمی مگر ناله %~% نه محرمی که بگویم غمت مگر دیوار
# 8 شبی که روز کنم بیتو از پریشانی %~% شود چو زلف سیاه تو روز من شب تار
# 9 فراق نامه خواجو کسی که برخواند %~% به آب دیده بشوید سیاهی از طومار
PageV1P486
### || [genre: Gh]
# 1 برو ای خواجه و شه را بگدا باز گذار %~% مهربانی کن و مه را بسها باز گذار
# 2 تو که یک ذره نداری خبر از آتش مهر %~% ذره بی سر و پا را بهوا باز گذار
# 3 چند چون مرغ کنی سوی گلستان پرواز %~% راه آمد شد بستان بصبا باز گذار
# 4 من چو بی یار سر از پای نمی‌دانم باز %~% آن صنم را بمن بی سر و پا باز گذار
# 5 ای مقیم در خلوتگه سلطان آخر %~% منزل خویشتن امشب بگدا باز گذار
# 6 از گل و بلبل اگر برگ و نوا می‌طلبی %~% همچو نی درگذر از برگ و نوا باز گذار
# 7 ز پی نافه چین گر بختا خواهی رفت %~% چین گیسوی بتان گیر و خطا باز گذار
# 8 عاشقانرا بجز از درد نباشد درمان %~% دردی درد بدست آر و دوا باز گذار
# 9 گرت از ابر گهربار حیا می‌باشد %~% خون ببار از مژه چشم و حیا باز گذار
# 10 هر که از مروه صفا می‌طلبد گو به صبوح %~% باده صاف طلب دار و صفا باز گذار
# 11 چون دم از بحر زنم دیده خواجو گوید %~% که ازین پس سخن بحر بما باز گذار
PageV1P487
### || [genre: Gh]
# 1 طره بفشان و مرا بیش پریشان مگذار %~% پرده بگشای و مرا بسته هجران مگذار
# 2 ماه را از شکن سنبل شبگون بنمای %~% لاله را این همه در سایه ریحان مگذار
# 3 زلف مشکین که چنین برقدمت دارد سر %~% بیش ازینش چو من خسته پریشان مگذار
# 4 هر که از مهر تو چون ذره شود سرگردان %~% دورش از روی چو خورشید درفشان مگذار
# 5 کام جانم ز نمکدان عقیقت شکریست %~% آخر این حسرتم اندر دل بریان مگذار
# 6 من سرگشته چو سردر سر زلفت کردم %~% دست من گیر و مرا بی سر و سامان مگذار
# 7 منکه از پسته و بادام تو دورم باری %~% دست بیگانه بدان سیب زنخدان مگذار
# 8 باغبان را اگر از غیرت بلبل خبرست %~% گودگر باد صبا را بگلستان مگذار
# 9 منکه با زلف چو چوگان تو گوئی نزدم %~% بیش ازین گوی دلم در خم چوگان مگذار
# 10 خواجو ار خلوت دل منزل یارست ترا %~% عام را گرد سراپرده سلطان مگذار
PageV1P488
### || [genre: Gh]
# 1 بجز نسیم که یابد نصیبی از گلزار %~% که یک گلست در این باغ و عندلیب هزار
# 2 چو از گل آرزوی مرغ خوش نظر بادست %~% تو هم ببوی قناعت کن از نسیم بهار
# 3 و گر چه غنچه جهان را بروی گل بینی %~% بدوز چشم جهان بین بخار و دیده مخار
# 4 ز تیغ و دار چه ترسانی ای پسر ما را %~% که تاج ما سر تیغست و تخت ما سر دار
# 5 بعشوه‌ام چه فریبی چرا که بلبل مست %~% کجا بباد هوا باز گردد از گلزار
# 6 کدام دوست که دوری گزیند از بردوست %~% کدام یار که گیرد قرار بیرخ یار
# 7 ترا شبی نگزیرد ز چنگ و نغمه زیر %~% مرا دمی نشکیبد ز آه و ناله زار
# 8 حدیث غصه فرهاد و قصه شیرین %~% بخون لعل بباید نوشت بر کهسار
# 9 روا بود که بود باغ را درین موسم %~% کنار و پر گل و خواجو ز گل گرفته کنار
PageV1P489
### || [genre: Gh]
# 1 چو هست قرب حقیقی چه غم ز بعد مزار %~% نظر بقربت یارست نی بقرب دیار
# 2 چو زائران حرم را وصال روحانیست %~% تفاوتی نکند از دنو و بعد مزار
# 3 رسید عمر بپایان و داستان فراق %~% ز حد گذشت و بپایان نمی‌رسد طومار
# 4 بباغ بلبل خوش نغمه سحر خوان بین %~% که روز و شب سبق عشق می‌کند تکرار
# 5 بیا که حلقه نشینان بزمگاه الست %~% زدند بر در دل حلقه در خمار
# 6 بکش جفای رقیب ار حبیب می‌خواهی %~% کنار گل نبری گر کنی کناره ز خار
# 7 چه هجر و وصل مساویست در حقیقت عشق %~% اگر ز هجر بسوزی بساز و وصل انگار
# 8 درست قلب من ار شد شکسته باکی نیست %~% بحکم آنکه روان می‌رود درین بازار
# 9 بروی خوب وی آنکس نظر کند خواجو %~% که پشت بر دو جهان کرد و روی بر دیوار
PageV1P490
### || [genre: Gh]
# 1 ماه یا جنتست یا رخسار %~% شهد یا شکرست یا گفتار
# 2 آهوان صید مردمند و دلم %~% صید آن آهوان مردمدار
# 3 کار ما با ستمگری افتاد %~% که بجز قصد ما ندارد کار
# 4 گل صد برگ را بباید ساخت %~% فصل نوروز با نوای هزار
# 5 پیش عشاق لطف باشد قهر %~% نزد مشتاق فخر باشد عار
# 6 دل بی مهر کی شود روشن %~% مرغ بی بال کی بود طیار
# 7 چه زند عقل با تطاول عشق %~% چکند صید در کمند سوار
# 8 مرغ وحشی اگر عقاب شود %~% نکند کرکسان چرخ شکار
# 9 کامت از دار می‌شود حاصل %~% گام برگیر و کام دل بردار
# 10 نامه نانوشته بیش مخوان %~% قصه ناشنوده پیش میار
# 11 آتش دل بسوخت خواجو را %~% وقنا ربنا عذاب النار
PageV1P491
### || [genre: Gh]
# 1 ای نغمه خوشت دم داود را شعار %~% وی عندلیب را نفست کرده شرمسار
# 2 انفاس روح بخش تو جانرا حیات بخش %~% و اعجاز عیسوی ز دمت گشته آشکار
# 3 دستانسرای گلشن روحانیون ز شوق %~% بردارد از نوای خوشت نغمه هزار
# 4 وین چرخ چرخ زن ز سماع تو هر زمان %~% چون صوفیان بچرخ درآید هزار بار
# 5 ای بس که بلبل سحر از شوق نغمه‌ات %~% بر سر زند بسان مگس دست اضطرار
# 6 مرغ چمن که رود زن بزم گلشنست %~% پر می‌زند ز شوق تو بر طرف جویبار
# 7 با لحن دلفریب تو هنگام صبحدم %~% بر عندلیب قهقهه زد کبک کوهسار
# 8 قولت چو با عمل بفروداشت می‌رسد %~% بر گو غزل ترانه ازین بیشتر میار
# 9 بلبل ز بام و زیر تو با نغمه‌های زیر %~% خواجو بزیر بام تو با نالهای زار
PageV1P492
### || [genre: Gh]
# 1 سبحان من یسبحه الرمل فی القفار %~% سبحان من تقدسه الحوت فی البحار
# 2 صانع مقدری که شه نیمروز را %~% منصور کرد بریزک خیل زنگبار
# 3 دانا مدبری که شهنشاه زنگ را %~% پیروز کرد بر شه پیروز گون حصار
# 4 سلطان بنده پرور و قهار سخت گیر %~% دیان عدل گستر و ستار بردبار
# 5 گوهر کند ز قطره و شکر دهد ز نی %~% خار آورد ز خاره و گل بردمد ز خار
# 6 در راه وحدتش دو دلیلند مهر وماه %~% بر صنع و قدرتش دو گواهند نور و نار
# 7 ای بر در توام سرخجلت فتاده پیش %~% آخر ز راه لطف بفرما که سر برآر
# 8 آنکس که چرخ پیش درش سرنهاده است %~% برخاک درگه تو نهد روی اعتذار
# 9 شکر تو بی نهایت و فضل تو بی قیاس %~% لطف تو بی حساب و عطای تو بیشمار
# 10 ادراک عقل خیره ز ذات و صفات تو %~% ذاتت بری ز فخر و صفاتت عری ز عار
# 11 دیوانگان حلقه عشق تو هوشمند %~% دردی کشان ساغر شوق تو هوشیار
# 12 راتب بران فیض نوال تو انس و جان %~% روزی خوران خوان عطای تو مور و مار
# 13 هر کس که خوار تست ندارد کسش عزیز %~% وانکو عزیز تست نگوید کسش که خوار
# 14 شادی آندلی که غمت اختیار کرد %~% مقبل کسی که شد بقبول تو بختیار
# 15 خواجو چو روی عجز نهادست بردرت %~% جرمی که کرده است بفضلت که در گذار
PageV1P493
### || [genre: Gh]
# 1 قلم گرفتم و می‌خواستم که بر طومار %~% تحیتی بنویسم بسوی یار و دیار
# 2 برآمد از جگرم دود آه و آتش دل %~% فتاد در نی کلکم ز آه آتش بار
# 3 امید بود که کاری برآید از دستم %~% ز پا فتادم و از دست برنیامد کار
# 4 اگر چه باد بود پیش ما حکایت تو %~% برو نسیم و پیامی از آن دیار بیار
# 5 کدام یار که او بلبل سحر خوانرا %~% ز نوبهار دهد مژده جز نسیم بهار
# 6 ز دور چرخ فتادم بمنزلی که صبا %~% سوی وطن نبرد خاک من برون ز غبار
# 7 خیال روی نگارین آن صنم هر دم %~% کنم بخون جگر بر بیاض دیده نگار
# 8 دلم به سایه دیوار او بود مائل %~% در آن زمان که گل قالبم بود دیوار
# 9 میان او بکنارت کجا رسد خواجو %~% کزین میان نتواند رسید کس بکنار
PageV1P494
### || [genre: Gh]
# 1 منم ز مهر رخت روی کرده در دیوار %~% چو سایه بر رهت افتاده زیر دیوار
# 2 ندیم و همدمم از صبح تا بشب ناله %~% قرین و محرمم از شام تا سحر دیوار
# 3 ز بسکه روی بدیوار محنت آوردم %~% جدا نمی‌شودم یکدم از نظر دیوار
# 4 کدام یار که او روی ما نگهدارد %~% چو آب دیده گوهرفشان مگر دیوار
# 5 کسی که روی بدیوار غم نیاوردی %~% کنون ز مهر تو آورد روی در دیوار
# 6 بسا که راه نشینان پای دیوارت %~% کنند غرقه به خونابه جگر دیوار
# 7 چو زیر بام تو آیند خستگان فراق %~% به آب دیده بشویند سربسر دیوار
# 8 حدیث صورت خوبان چنین مکن خواجو %~% که پیش صورت او صورتند بر دیوار
PageV1P495
### || [genre: Gh]
# 1 ای خوشا وصل یار و فصل بهار %~% نغمه بلبل و گل و گلزار
# 2 شب و شمع و شراب و ناله چنگ %~% لب ساقی و جام نوشگوار
# 3 کاشکی گل نقاب بگشودی %~% تا بکندی ز غصه دیده خار
# 4 گر برآرم فغان به صد دستان %~% گل صد برگ را چه غم ز هزار
# 5 غم نبودی ز غم اگر ما را %~% شادی روی او شدی غمخوار
# 6 گر چه دینار نیک بختانراست %~% بنده شادیند صد دینار
# 7 در میان او فتاده‌ام چو کمر %~% تا کی افتم از این میان بکنار
# 8 در خمارم چو چشمت ای ساقی %~% خیز و دفع خمار من ز خم آر
# 9 ترک نقش و نگار کن که شوی %~% محرم سرصنع نقش و نگار
# 10 گو برد سر که جان خواجو را %~% سر یارست و جسم را سر دار
# 11 بگذر از دار و قصه منصور %~% لیس فی الدار غیرکم دیار
PageV1P496
### || [genre: Gh]
# 1 حبذا پای گل و صبحدم و فصل بهار %~% باده در دست و هوا در سر و لب بر لب یار
# 2 بی رخ یار هوای گل و گلزارم نیست %~% زانکه با دست نسیم چمن و بوی بهار
# 3 همه بتخانه چین نقش و نگارست ولیک %~% اهل معنی نپرستند مگر نقش نگار
# 4 در دل تنگ من آمد غم و جز یار نیافت %~% اوست کاندر حرم عشق تو می‌یابد بار
# 5 سکه روی مرا نقش نبینی زانروی %~% که درستست که چشمت نبود بر دینار
# 6 خرم آنروز که من بوسه شمارم ز لبت %~% گر چه بیرون ز قیامت نبود روز شمار
# 7 گفتی از لعل لبت کام بر آرم روزی %~% چون مراد من دلسوخته اینست برآر
# 8 از میانت چو کمر میل کنارست مرا %~% گر چه بی زر ز میانت نتوان جست کنار
# 9 گر بتیغش بزنی روی نپیچد خواجو %~% که دلش را سر یارست و تنش را سر دار
PageV1P497
### || [genre: Gh]
# 1 مائیم و عشق و کنج خرابات و روی یار %~% ساقی ز جام لعل لبت باده‌ئی بیار
# 2 چون بر دوام دور زمان اعتماد نیست %~% این پنج روز غایت مقصود دل شمار
# 3 برخیز تا بعزم تفرج برون رویم %~% زین تنگنای خانه بصحرای لاله زار
# 4 کز بوستان دمید چو بر خد دلبران %~% برگ بنفشه برطرف سرو جویبار
# 5 بستان اگر چه جای نشاطست و خرمی %~% خرم مشو درو که ز دوران روزگار
# 6 هر سنبلی ز زلف نگاریست لاله رخ %~% هر لاله‌ای ز خون جوانیست شهریار
# 7 خواجو ز دور چرخ چوامروز فرصتست %~% دریاب جام باده صافی و روی یار
PageV1P498
### || [genre: Gh]
# 1 آشنای تو ز بیگانه و خویشش چه خبر %~% و آنکه قربان رهت گشت ز کیشش چه خبر
# 2 هدف ناوک چشم تو ز تیغش چه زیان %~% تشنه چشمه نوش تو ز نیشش چه خبر
# 3 هر کرا شیر ز پیش آید و شمشیر از پس %~% چون بود کشته عشق از پس و پیشش چه خبر
# 4 گر چه هر دم بودم صبر کم و حسرت بیش %~% مست پیمانه مهر از کم و بیشش چه خبر
# 5 اگر از خویش نباشد خبرم نیست غریب %~% در جهان هر که غریبست ز خویشش چه خبر
# 6 از دل ریشم اگر بی خبری معذوری %~% کانکه مجروح نگشتست ز ریشش چه خبر
# 7 تو چنین غافل و جان داده جهانی ز غمت %~% گر چه قصاب ز جاندادن میشش چه خبر
# 8 چه دهد شرح غمت در شب حیرت خواجو %~% شمع دلسوخته از آتش خویشش چه خبر
PageV1P499
### || [genre: Gh]
# 1 ما را ز پرده تو دل از پرده شد بدر %~% بردار پرده‌ای ز پس پرده پرده در
# 2 گر ماه خوانمت نبود ماه سرو قد %~% ور سرو گویمت نبود سرو سیمبر
# 3 کس ماه را ندید که پوشد زره ز مشک %~% کس سرو را نگفت که بندد چو نی کمر
# 4 لعل تو شکریست ازو رفته آب قند %~% خط تو طوطیئیست پرافکنده برشکر
# 5 جانم ز تاب مهر تو شمعیست در گداز %~% چشمم ز شوق لعل تو درجیست پرگهر
# 6 عنقای قاف عشقم و عشق تو گوئیا %~% مرغیست هر دو کون در آورده زیر پر
# 7 چون صبر نیست کز تو نظر برتوان گرفت %~% یکباره بر مگیر ز بیچارگان نظر
# 8 ور زانکه از درم نتوانی درآمدن %~% باری ز دل چگونه توانی شدن بدر
# 9 هر گه که در برابر خواجو گذر کنی %~% صد بار باز در دل تنگش کنی گذر
PageV1P500
### || [genre: Gh]
# 1 ای دل ار سودای جانان داری از جان درگذر %~% ور دل از جان بر نمی‌گیری ز جانان درگذر
# 2 در حقیقت کفر و ایمان جز حجاب راه نیست %~% عاشقی را پیشه کن وز کفر و ایمان درگذر
# 3 با سرشک ما حدیث لؤلؤ لالا مگوی %~% چشم گوهر بار من بین و ز عمان درگذر
# 4 گر صفای مروه خواهی خاک یثرب سرمه ساز %~% ور هوای کعبه داری از بیابان درگذر
# 5 حکم و حکمت هر دو با هم کی مسلم گرددت %~% حکمت یونان طلب وز حکم یونان درگذر
# 6 تا ترا دیو و پری سر بر خط فرمان نهند %~% همچو باد از خاتم و تخت سلیمان درگذر
# 7 غرقه شو در نیستی گر عمر نوحت آرزوست %~% غوطه خور در موج خوناب و ز طوفان درگذر
# 8 تا مسخر گرددت ملک سکندر خضروار %~% از سیاهی رخ متاب و زاب حیوان درگذر
# 9 بگذر از بخت جوان و دامن پیران بگیر %~% دست بر زال زر افشان و ز دستان درگذر
# 10 گر چو ذره وصل خورشید در فشانت هواست %~% محو شو در مهر و از گردون گردان درگذر
# 11 زخم را مرهم شمار وطالب دارو مباش %~% درد را از دست بگذار و ز درمان درگذر
# 12 تا ببینی آبروی یوسف کنعان ما %~% رو علم بر مصر زن وز چاه کنعان درگذر
# 13 عارض گلرنگ او بین وز شقایق دم مزن %~% سنبل سیراب او گیر و ز ریحان درگذر
# 14 گر بمعنی ملک درویشی مسخر کرده‌ئی %~% از ره صورت برون آی و ز سلطان درگذر
# 15 تا بکی خواجو توان بودن بکرمان پای بند %~% سر برآور همچو ایوب و ز کرمان درگذر
PageV1P501
### || [genre: Gh]
# 1 شمسه چین را طلوع ازطرف بغتاقش نگر %~% چینیانرا بنده چین بغلتاقش نگر
# 2 آنکه طاق افتاده است امروز در فرخار و چین %~% بی خطا پیوسته چین در ابروی طاقش نگر
# 3 چون هوای ملک دل بیند کز اینسان گرم شد %~% خیمه بر چشمم زند ییلاق و قشلاقش نگر
# 4 ظلم در یا ساق او عدلست و دشنام آفرین %~% رسم و آئینش ببین و عدل و یا ساقش نگر
# 5 آن مه بد عهد چندان شور بین در عهد او %~% وان بت قبچاق چندین فتنه در چاقش نگر
# 6 کرد خون کشته هجران بیک ره پایمال %~% ور نمی‌داری مسلم نعل بشماقش نگر
# 7 راستی را گر چه هرنوبت مخالف می‌شود %~% از سپاهان تا حجاز آشوب عشاقش نگر
# 8 این همه جور و جفا و مکر و دستانش ببین %~% و آنهمه پیمان و شرط و عهد و میثاقش نگر
# 9 نیمه مست از خیمه بیرون آید و گوید که هی %~% جان بده خواجو دلم گوید که شلتاقش نگر
PageV1P502
### || [genre: Gh]
# 1 ای تتق بسته از تیره شب برقمر %~% طوطی خطت افکنده پر برشکر
# 2 خورده تاب از خم دلستانت کمند %~% گشته آب از لب درفشانت گهر
# 3 آهویت کرده بر شیر گردون کمین %~% افعیت گشته بر کوه سیمین کمر
# 4 هندویت رانده برشاه خاور سپه %~% لشکر زنگت آورده بر چین حشر
# 5 چشم پرخواب و رخسار همچون خورت %~% برده زین عاشق خسته دل خواب و خور
# 6 گشته هندوی خال تومشک ختن %~% گشته لالای لفظ تو لؤلؤی تر
# 7 نافه را از کمند تو دل در گره %~% لعل را از عقیق تو خون در جگر
# 8 ایکه هر لحظه در خاطرم بگذری %~% یک زمان از سر خون ما در گذر
# 9 سرنهادیم بر پایت از دست دل %~% تا چه آید ز دست تو ما را به سر
# 10 سکه روی زردم نبینی درست %~% زانکه نبود ترا التفاتی به زر
# 11 تا تو شام و سحر داری از موی و روی %~% شام هجران خواجو ندارد سحر
PageV1P503
### || [genre: Gh]
# 1 بوستان جنتست و سروم حور %~% تیره شب ظلمتست و ما هم نور
# 2 آب در پیش و ما چنین تشنه %~% باده در جام و ما چنین مخمور
# 3 دلبر از ما جدا و دل بر او %~% ما ز می مست و می ز ما مستور
# 4 بگذر از نرگسش که نتوان داشت %~% چشم بیمار پرسی از رنجور
# 5 هیچ غمخور مباد بی غمخوار %~% هیچ ناظر مباد بی منظور
# 6 ای رخت در نقاب شعر سیاه %~% همچو خورشید در شب دیجور
# 7 عین معتل عبهرت مفتوح %~% جیم مجرور طره‌ات مکسور
# 8 لؤلؤات عقد بسته با یاقوت %~% عنبرت تکیه کرده بر کافور
# 9 با تو همراهم و ز غیر ملول %~% بتو مشغولم و ز خویش نفور
# 10 گر شدم تشنه لبت چه عجب %~% کاب خواهد طبیعت محرور
# 11 ای تو نزدیک دل ولی خواجو %~% همچو چشم بد از جمال تو دور
PageV1P504
### || [genre: Gh]
# 1 زهی طناب سراپرده تو گیسوی حور %~% بزن سریر توجه ببارگاه سرور
# 2 کجا منزل کروبیان بری هودج %~% از این طوافگه اهرمن نکرده عبور
# 3 علم چگونه زنی بر فضای عالم قدس %~% اگر برون نبری رخت از اینسرای غرور
# 4 چو این سراچه خاکی مقام عاریتیست %~% بعاریت نتوان گشت از این صفت مغرور
# 5 اگر بگلشن انظر الیک ره نبری %~% کجا بگوش تو آید صفیر طایر طور
# 6 ببین که تخت سلیمان چگونه شد بر باد %~% اگر چه بود بفرمان او وحوش و طیور
# 7 ز مهره بازی اختر کجا شود ایمن %~% کسی که روی نهد پیش رای او جیپور
# 8 کمان حرص مکن زه که شهسوار اجل %~% به نوک تیر برد چین از ابروی فغفور
# 9 غلام همت صاحبدلان جانبازم %~% که در عطیه شکورند و در بلیه صبور
# 10 ز جام کبر و ریا مست کی شود خواجو %~% کسی که در کنف کبریا بود مستور
PageV1P505
### || [genre: Gh]
# 1 گر یار یار باشدت ای یار غم مخور %~% گنجت چو دست می‌دهد از مار غم مخور
# 2 بر مقتضای قول حکیمان روزگار %~% اندک بنوش باده و بسیار غم مخور
# 3 دستار صوفیانه و دلق مرقعت %~% گر رهن شد بخانه خمار غم مخور
# 4 کارت چو شد ز دست و تو انکار می‌کنی %~% اقرار کن برندی و زانکار غم مخور
# 5 چون دوست در نظر بود از دشمنت چه غم %~% چون گل بدست باشدت از خار غم مخور
# 6 با طلعت حبیب چه اندیشه از رقیب %~% چون یار حاضرست ز اغیار غم مخور
# 7 گردرد دل دوا شود ایدوست شاد زی %~% ور غمگسار غم بود ای یار غم مخور
# 8 چون زر به دست نیست ز طرار غم مدار %~% چون سر ز دست رفت ز دستار غم مخور
# 9 خواجو مدام جرعه مستان عشق نوش %~% وز اعتراض مردم هشیار غم مخور
PageV1P506
### || [genre: Gh]
# 1 دوری از ما مکن ای چشم بد از روی تو دور %~% زانکه جانی تو و از جان نتوان بود صبور
# 2 بی ترنج تو بود میوه جنت همه نار %~% لیک با طلعت تو نار جهنم همه نور
# 3 بنده یاقوت ترا از بن دندان لؤلؤ %~% در خط از سنبل مشکین سیاهت کافور
# 4 چشمت از دیده ما خون جگر می‌طلبد %~% روشنست این که بجز باده نخواهد مخمور
# 5 سلسبیلست می از دست تو در صحن چمن %~% خاصه اکنون که جان باغ بهشتست و تو حور
# 6 خیز تا رخت تصوف بخرابات کشیم %~% که ز تسبیح ملولیم و ز سجاده نفور
# 7 از پی پرتو انوار تجلی جمال %~% همچو موسی ارنی گوی رخ آریم بطور
# 8 هر که نوشید می بیخودی از جام الست %~% مست و مدهوش سر از خاک برآرد بنشور
# 9 چون مغان از تو بصد پایه فرا پیشترند %~% تو بدین زهد چهل ساله چه باشی مغرور
# 10 ساقیا باده بگردان که بغایت حیف است %~% ما بدینگونه ز می مست و می از ما مستور
# 11 حور با شاهد ما لاف لطافت می‌زد %~% لیکن از منظر او معترف آمد بقصور
# 12 بینم آیا که طبیبم بسر آید روزی %~% من بر چشم خوشش مرده و چشمش رنجور
# 13 برو از منطق خواجو بشنو قصه عشق %~% زانکه خوشتر بود از لهجه داود زبور
PageV1P507
### || [genre: Gh]
# 1 برافکن سایبان ظلمت از نور %~% که باد از روی خوبت چشم بد دور
# 2 رخت در چشم ما نورست در چشم %~% نظر بر طلعتت نور علی نور
# 3 بیاقوتت برات آورده سنبل %~% ز ریحان تو در خط رفته کافور
# 4 ترا بر جان من فرمان روانست %~% که سلطان آمرست و بنده مامور
# 5 بهشتی روی اگر در گلشن آید %~% تو پنداری که این خلدست و آن حور
# 6 گرم روی زمین گردد مصور %~% نبیند ناظرم جز روی منظور
# 7 ز بادامش حریفان نیمه مستند %~% ولی آنماهرخ در پرده مستور
# 8 ز لعلش بوسه‌ئی می‌خواستم گفت %~% نباید داد شیرینی برنجور
# 9 از آن خواجو بیاقوتش کند میل %~% که دایم آب خواهد طبع محرور
PageV1P508
### || [genre: Gh]
# 1 بیار باده که شب ظلمتست و شاهد نور %~% شراب کوثر و مجلس بهشت و ساقی حور
# 2 کمینه خادمه بزمگاه ماست نشاط %~% کهینه خادم خلوتسرای ماست سرور
# 3 معطرست دماغ معاشران ز بخار %~% معنبرست مشام صبوحیان ز بخور
# 4 ببند خادم ایوان در سراچه که ما %~% بدوست مشتغلیم و ز غیر دوست نفور
# 5 ز نور عشق برافروز شمع منظر دل %~% به حکم آنکه مه از مهر می‌پذیرد نور
# 6 دلی که همدم مرغان لن ترانی نیست %~% کجا بگوش وی آید صفیر طایر طور
# 7 مرا ز میکده پرهیز کردن اولیتر %~% که گفته‌اند بپرهیز به شود رنجور
# 8 ولی چنین که منم بیخود از شراب الست %~% بهوش باز نیایم مگر بروز نشور
# 9 ز شکر تو مرا صبر به که شیرینی %~% طبیب منع کند از طبیعت محرور
# 10 ولی ز لعل تو صبرم خلاف امکانست %~% که می پرست نباشد ز جام باده صبور
# 11 فروغ چهره‌ات از تاب طره پنداری %~% که آفتاب شود طالع از شب دیجور
# 12 چه دور باشد ارت ذره ئی نباشد مهر %~% که ماه چارده دایم ز مهر باشد دور
# 13 به روی همنفسی خوش بود نظر ور نی %~% ز ناظری چه تمتع که نبودش منظور
# 14 ز جام عشق تو خواجو چنین که مست افتاد %~% بروز حشر سر از خاک برکند مخمور
PageV1P509
### || [genre: Gh]
# 1 پندم به چه عقل می‌دهد پیر %~% بندم بچه جرم می‌نهد میر
# 2 کز حلقه زلف او دلم را %~% کس باز نیاورد بزنجیر
# 3 تدبیر چه سود از آنکه نتوان %~% آزاد شدن ز بند تقدیر
# 4 ما بی رخ او و ناله زار %~% او با می لعل و نغمه زیر
# 5 در دیده کشم بجای مژگان %~% گر زآنکه ز شست او بود تیر
# 6 بسیار ورق که درخیالش %~% کردیم بخون دیده تحریر
# 7 از دست برون شدم چه درمان %~% وز پای درآمدم چه تدبیر
# 8 هر خواب که دوش دیده بودم %~% جز چشم تواش نبود تعبیر
# 9 تا وقت سحرنگر که خواجو %~% نالد همه شب چو مرغ شبگیر
PageV1P510
### || [genre: Gh]
# 1 معلوم نگردد سخن عشق بتقریر %~% کایات مودت نبود قابل تفسیر
# 2 مرغان چمن را به سحر همنفسی نیست %~% در فصل بهاران بجز از ناله شبگیر
# 3 زینگونه چو از درد بمردیم چه درمان %~% زیندست چو از پای فتادیم چه تدبیر
# 4 کوته نکنم دست دل از زلف جوانان %~% گر زانکه بزنجیر مقید کندم پیر
# 5 احوال پریشانی من موی به مو بین %~% کان سنبل شوریده کند پیش تو تقریر
# 6 چون شرح دهم غصه دوری که نگنجد %~% اسرار غم هجر تو در طی طوامیر
# 7 از چشم قلم خون بچکد بر رخ دفتر %~% هر دم که کنم نسخه سودای تو تحریر
# 8 در سنگ اثر می‌کند آه دل مظلوم %~% لیکن نکند در دل سنگین تو تاثیر
# 9 از پرده تدبیر برون آی چو خواجو %~% تا خود چه برآید ز پس پرده تقدیر
PageV1P511
### || [genre: Gh]
# 1 فتاده‌ام من دیوانه در غم تو اسیر %~% بیا و طره برافشان که بشکنم زنجیر
# 2 برآید از قلمم بوی مشک تاتاری %~% اگر بوصف خطت شمه‌ئی کنم تحریر
# 3 چه خوابهای پریشان که دیده‌ام لیکن %~% معبرم همه زلف تو می‌کند تعبیر
# 4 چنین که باز گرفتی زبان ز پرسش من %~% زبان خامه ازین دل شکسته باز مگیر
# 5 اگر چنانکه توانی جدا شدن ز نظر %~% گمان مبر که توانی برون شدن ز ضمیر
# 6 ز بوستان نعیمم گزیر هست ولیک %~% ز دوستان قدیمم نه ممکنست گزیر
# 7 حکایت دل از آن رو کنم بدیده سواد %~% که درد عشق فزون آید از بیان دبیر
# 8 اگر به نامه کنم وصف آه و زاری دل %~% برآید از سر کلکم هزار ناله زیر
# 9 کند شکایت هجر تو یک بیک خواجو %~% بخون دیده گرینده دمبدم تحریر
PageV1P512
### || [genre: Gh]
# 1 برگیر دل ز ملک جهان و جهان بگیر %~% و آرام دل ز جان طلب و ترک جان بگیر
# 2 چون ما بترک گلشن و بستان گرفته‌ایم %~% گو باغبان بیا ودر بوستان بگیر
# 3 پیر مغان گرت بخرابات ره دهد %~% قربان او ز جان شو و کیش مغان بگیر
# 4 از عقل پیر درگذر و جام می بخواه %~% وانگه بیا و دامن بخت جوان بگیر
# 5 اکنون که در چمن گل سوری عروس گشت %~% از دست گلرخان می چون ارغوان بگیر
# 6 گر وعده‌ات بملکت نوشیروان دهند %~% بگذر ز وعده و می نوشین روان بگیر
# 7 یا چون میان یار ز هستی کنار کن %~% یا ترک آن پریرخ لاغر میان بگیر
# 8 ای ساربان چو طاقت ره رفتنم نماند %~% چون اشک من بیا و ره کاروان بگیر
# 9 خواجو اگر چنانکه جهانگیریت هواست %~% برگیر دل ز ملک جهان و جهان بگیر
PageV1P513
### || [genre: Gh]
# 1 با عقیق لب او لعل بدخشان کم گیر %~% با گل عارض او لاله نعمان کم گیر
# 2 سخن سرکشی سرو سهی بیش مگوی %~% قد یارم نگر و سرو خرامان کم گیر
# 3 با وجود لب لعل و خط مشگ آسایش %~% یاد ظلمت مکن و چشمه حیوان کم گیر
# 4 شب تاریک اگرت وصل میسر گردد %~% با رخش چشمه خورشید درخشان کم گیر
# 5 میلت ار جز بتماشای گلستان نکشد %~% در جمالش نگر و طرف گلستان کم گیر
# 6 غمزه‌اش بین و دگر شوخی عبهر کم گوی %~% خط سبزش نگر و سبزه بستان کم گیر
# 7 وصل آن حور پریچهره گرت دست دهد %~% نام جنت مبر وملک سلیمان کم گیر
# 8 گوش بر قول مغنی کن و برطرف چمن %~% صبحدم نغمه مرغان خوش الحان کم گیر
# 9 خواجو این منزل ویرانه به اندازه تست %~% از اقالیم جهان خطه کرمان کم گیر
PageV1P514
### || [genre: Gh]
# 1 بیدلی گردل ز دلبر برنگیرد گومگیر %~% عاشقی را گر ملامت در نگیرد گو مگیر
# 2 گر ز دست او دلم از پا درآید گو درآی %~% ور ز پای او سرم سر برنگیرد گو مگیر
# 3 پادشاهی با گدائی گر نسازد گومساز %~% خود پرستی دست مستی گر نگیرد گو مگیر
# 4 آنکه در ملک ملاحت کوس شاهی می‌زند %~% گر گدائی را به چیزی بر نگیرد گو مگیر
# 5 هر که نتواند سر اندر پای جانان باختن %~% گر حدیث خنجرش در سر نگیرد گومگیر
# 6 و آنکه او در عالم معنی ز دلبردور نیست %~% گر بصورت دامن دلبر نگیرد گومگیر
# 7 بلبل بی دل که بی گل خار خارش می‌کند %~% گر بترک لاله احمر نگیرد گو مگیر
# 8 پیر ما را گر به خلوت با جوانی سرخوشست %~% گر جز این ره مذهبی دیگر نگیرد گو مگیر
# 9 بیدلی گر سر بشیدائی برآرد گو برآر %~% گمرهی گر عقل را رهبر نگیرد گو مگیر
# 10 خاجو آنساعت که جانبازان سراندازی کنند %~% گر تهی دستی بترک سرنگیرد گو مگیر
PageV1P515
### || [genre: Gh]
# 1 ترک عالم گیر و عالم را مسخر کرده گیر %~% و ابلق ایام را در زیر زین آورده گیر
# 2 چون ازین منزل همی باید گذشتن عاقبت %~% همچو مه برطارم پیروزه منزل کرده گیر
# 3 گر حیات جاودانی بایدت همچون خضر %~% روی ازین ظلمت بتاب و آب حیوان خورده گیر
# 4 همچو فرهاد از غم شیرین بتلخی جان بده %~% وز لب جان پرور شیرین روان پرورده گیر
# 5 خون دل خور چون صراحی و به آب آتشی %~% آبروی آفتاب آتش افشان برده گیر
# 6 رخ ز مهمانخانه گیتی بگردان چون مسیح %~% و آسمان را گرد خواص و قرص مه را گرده گیر
# 7 تا کی آزاری به بیزاری و زاری خلق را %~% مرهم آزار باش و خلق را آزرده گیر
# 8 بر بزرگان خرده گیری وز بزرگی دم زنی %~% گر بزرگی بگذر این راه و بترک خرده گیر
# 9 همچو خواجو تا شود شمع فلک پروانه‌ات %~% شمع دل را زنده دار و خویشتن را مرده گیر
PageV1P516
### || [genre: Gh]
# 1 دامن خرگه برافکن ای بت کشمیر %~% سرو قباپوش و آفتاب جهانگیر
# 2 چهره خوب تو رشک لعبت نوشاد %~% نرگس مستت بلای جادوی کشمیر
# 3 نقش جمالت نگارخانه مانی %~% خط سیاه تو روزنامه تقدیر
# 4 ترک پری روی من ندانمت امروز %~% خاطر صحراست یا عزیمت نخجیر
# 5 خط کله برشکن گلاله برافشان %~% بند قبا برگشای و جام طرب گیر
# 6 از در خویشم مران که از خم گیسو %~% حلق دلم بسته‌ئی بحلقه زنجیر
# 7 درد و غمم چون ز پا فکند چه درمان %~% کار دلم چون ز دست رفت چه تدبیر
# 8 کشتن عشاق را چه حاجت شمشیر %~% قصه مشتاق را چه حاجت تقریر
# 9 فصل بهاران نه ممکنست خموشی %~% بلبل شب خیز را ز ناله شبگیر
# 10 هر که فرو خواند عشق نامه خواجو %~% کرد پر از خون دیده طی طوامیر
PageV1P517
### || [genre: Gh]
# 1 کار من شکسته بسامان رسید باز %~% درد من ضعیف بدرمان رسید باز
# 2 شاخ امید من گل صد برگ بار داد %~% مرغ مراد من بگلستان رسید باز
# 3 از بارگاه مکرمت عام خسروی %~% تشریف خاص بین که بدربان رسید باز
# 4 آدم که آب کوثرش از دیده رفته بود %~% چون گل به صحن گلشن رضوان رسید باز
# 5 دیوان کنون حکومت دیوان کجا کنند %~% کانگشتری بدست سلیمان رسید باز
# 6 یکساله ره ز طرف چمن دور بود گل %~% لیکن بکام دوست ببستان رسید باز
# 7 یعقوب کو به کلبه احزان مقیم بود %~% نا گه بوصل یوسف کنعان رسید باز
# 8 بی تاج مانده بود سرتخت سلطنت %~% و اکنون چه غم که سنجق سلطان رسید باز
# 9 ای دل مباش طیره که جانم ز تیرگی %~% همچون خضر بچشمه حیوان رسید باز
# 10 چندین چه نالی از شب دیجور حادثات %~% روشن برآ که صبح درفشان رسید باز
# 11 خواجو مسوز رشته جان را ز تاب دل %~% کان شمع شب فروز به ایوان رسید باز
PageV1P518
### || [genre: Gh]
# 1 ای دل ار صحبت جانان طلبی جان درباز %~% جان چه باشد دو جهان در ره جانان درباز
# 2 مرد این راه نئی ورنه چو مردان رهش %~% پای ننهاده از اول سر و سامان درباز
# 3 در ره جان جهان جان و جهان باخته‌اند %~% تو اگر اهل دلی دل چه بود جان درباز
# 4 تا ترا دیو و پری جمله مسخر گردد %~% گر کم از مور نئی ملک سلیمان درباز
# 5 دعوی زهد کنی دردی خمار بنوش %~% دین و دنیا طلبی عالم ایمان درباز
# 6 درد را چاشنیی هست که درمان را نیست %~% گر تو آن می‌طلبی مایه درمان درباز
# 7 تا سلاطین جهان جمله گدای تو شوند %~% چون گدایان درش ملکت سلطان درباز
# 8 با لب و خال وی ار عمر خضر می‌خواهی %~% ترک ظلمت کن و سرچشمه حیوان درباز
# 9 تا بچوگان سعادت ببری گوی مراد %~% گوی دل در خم آن زلف چو چوگان درباز
# 10 سر میدان محبت بودت ملک وجود %~% اگرت دست دهد بر سر میدان درباز
# 11 خواجو ار لقمه‌ئی از سفره لقمان طلبی %~% ملک یونان ز پی حکمت یونان درباز
PageV1P519
### || [genre: Gh]
# 1 بستیم دل در آن سر زلف دراز باز %~% گشتیم صید آن صنم دلنواز باز
# 2 مرغی که بود بلبل بستانسرای شوق %~% همچون تذرو گشت گرفتار باز باز
# 3 با ما اساس عربده و کین نهاده است %~% آن چشم مست تیغ کش ترکتاز باز
# 4 فلفل فکنده است برآتش بنام ما %~% آن خال هندوئی سیه مهره باز باز
# 5 اکنون که در کشاکش زلفت فتاده‌ایم %~% ما و کمند عشق و شبان دراز باز
# 6 مجنون دلش بحلقه زنجیر می‌کشد %~% دارد مگر بطره لیلی نیاز باز
# 7 با دوستان ز بهر چه در بسته‌ئی زبان %~% باز آی و برگشای سر درج راز باز
# 8 با ما بساز یکنفس آخر که همچو عود %~% ما را بسوخت مطربه پرده‌ساز باز
# 9 خواجو دگر بدام غمت پای بند شد %~% محمود گشت فتنه روی ایاز باز
PageV1P520
### || [genre: Gh]
# 1 چون کوتهست دستم از آن گیسوی دراز %~% زین پس من و خیالش و شبهای دیر باز
# 2 امروز در جهان به نیازست ناز ما %~% و او از نیاز فارغ و از ناز بی نیاز
# 3 عشاق را اگر بحرم ره نمی‌دهند %~% از ره چرا برند به آوازه حجاز
# 4 محمود اگر چنانکه مسخر کند دو کون %~% نبود ز هر دو کون مرادش بجز ایاز
# 5 رو عشق را بچشم خرد بین که ظاهرست %~% در معنیش حقیقت و در صورتش مجاز
# 6 ای رود چنگ زن که چو عودم بسوختی %~% چون سوختی دلم نفسی با دلم بساز
# 7 در دام زلف سرزده‌ات مرغ جان من %~% همچون کبوتریست که افتد بچنگ باز
# 8 سرو سهی که هست شب و روز در قیام %~% چون قامتت بدید بر او فرض شد نماز
# 9 خواجو نظر ببعد مسافت مکن که نیست %~% راه امید بسر قدم رهروان دراز
PageV1P521
### || [genre: Gh]
# 1 خادمه عود سوز مطربه عود ساز %~% شمع نه و عود سوز چنگ زن و عود ساز
# 2 صبح برآمد ببام مرغ درآمد بزیر %~% صبح تبسم نمای مرغ ترنم نواز
# 3 مجلسیان سحر محرم اسرار عشق %~% خلوتیان صبوح غرقه دریای راز
# 4 قاتل مشتاق گو تیغ مکش در حرم %~% رهزن عشاق گو چنگ مزن در حجاز
# 5 دلبر شیرین سخن بیش نماید عتاب %~% شاهد سیمین بدن بیش کند کبر و ناز
# 6 یار چو غمخوار گشت غم چه بود غمگسار %~% بنده چو محمود شد شاه که باشد ایاز
# 7 صورت معنی کجا کشف شود برخرد %~% عشق حقیقی کرا دست دهد در مجاز
# 8 آن مه طوبی خرام گر بچمن بگذرد %~% سرو خرامان برد قامت او را نماز
# 9 خواجو اگر عاشقی از همه آزاد باش %~% زانکه به آزادگی سرو بود سرفراز
PageV1P522
### || [genre: Gh]
# 1 ای شده بر مه ز شبه مهره ساز %~% با شبه‌ات مار سیه مهره باز
# 2 جادوی هاروت وشت دلفریب %~% هندوی زنگی صفتت ترکتاز
# 3 بزم صبوحی ز قدح برفروز %~% رایت عشرت به چمن برفراز
# 4 وصل گل و بلبل و فصل بهار %~% زلف تو و ماه و شبان دراز
# 5 شعله فروزان بفروزند شمع %~% پرده نوازان بنوازند ساز
# 6 مرغ شد از ناله من در خروش %~% شمع شد از آتش من در گداز
# 7 باده پرستان شراب الست %~% مست می لعل بتان طراز
# 8 شاهد مستان شده دستان نمای %~% بلبل خوشخوان شده دستان نواز
# 9 خادمه پرده‌سرا عود سوز %~% مطربه پرده‌سرا عود ساز
# 10 مجلسیان محرم اسرارعشق %~% همنفسان غرقه دریای راز
# 11 خاطر خواجو و خیال حبیب %~% دیده محمود و جمال ایاز
PageV1P523
### || [genre: Gh]
# 1 پیش عاقل نیاز چیست نماز %~% نزد عاشق نماز چیست نیاز
# 2 نغمه سازی بناله دلسوز %~% صبحدم می‌زد این غزل برساز
# 3 کای بدل پرده سوز شاهد روز %~% وی بجان پرده ساز مجلس راز
# 4 اگرت بر سرست سایه مهر %~% سایه‌ئی بر سر سپهر انداز
# 5 تا ترا عاقبت شود محمود %~% همچو محمود شو غلام ایاز
# 6 دل دیوانگی بمهر افروز %~% سر فرزانگی بعشق افراز
# 7 مشو از منعمان جاه اندوز %~% مشو از مفلسان چاه انداز
# 8 یا بیا در غم زمانه بسوز %~% یا برو با غم زمانه بساز
# 9 ترک این راه کن که نبود راست %~% دل بسوی عراق و رو بحجاز
# 10 اگرت ساز نیست سوز کجاست %~% ورت آواز هست کو آواز
# 11 خیز خواجو که مرغ گلشن دل %~% در سماعست و روح در پرواز
# 12 باز کن چشم جان که طائر قدس %~% نشود صید جز بدیده باز
PageV1P524
### || [genre: Gh]
# 1 کجا بود من مدهوش را حضور نماز %~% که کنج کعبه ز دیر مغان ندانم باز
# 2 مرا مخوان به نماز ای امام و وعظ مگوی %~% که از نیاز نمی‌باشدم خبر ز نماز
# 3 چو صوفی از می صافی نمی‌کند پرهیز %~% مباش منکر دردیکشان شاهد باز
# 4 بساز مطرب مجلس نوای سوختگان %~% که بلبل سحری می‌کند سماع آغاز
# 5 اگر چو عود توام در نفس بخواهی سوخت %~% مرا ز ساز چه می‌افکنی بسوز و بساز
# 6 بدان طمع که کند مرغ وصل خوبان صید %~% دو دیده‌ام نگر از شام تا سحرگه باز
# 7 خیال زلف سیاه تو گر نگیرد دست %~% که بر سرآرد ازین ظلمتم شبان دراز
# 8 تو در تنعم و نازی ز ما چه اندیشی %~% که ناز ما بنیازست و نازش تو بناز
# 9 اگر ز خط تو چون موی سر بگردانم %~% ببند و چون سر زلفم برآفتاب انداز
# 10 امید بنده مسکین بهیچ واثق نیست %~% مگر بلطف خداوندگار بنده نواز
# 11 خرد مجوی ز خواجو که اهل معنی را %~% نظر به عشق حقیقتی بود نه عقل مجاز
# 12 گذشت شعر ز شعری و شورش از گردون %~% چرا که از پی آوازه می‌رود آواز
PageV1P525
### || [genre: Gh]
# 1 بنده محمودست و سلطان در ره معنی ایاز %~% کار دینداران نمازست و نماز ما نیاز
# 2 ایکه از بهر نمازت گوش جان بر قامتست %~% قامتی را جوی کاید سرو پیشش در نماز
# 3 گر ز دست ساقی تحقیق جامی خورده‌ئی %~% می پرستی را حقیقت دان وهستی را مجاز
# 4 حاجیان چون روی در راه حجاز آورده‌اند %~% مطرب عشاق گو بنواز راهی از حجاز
# 5 هر گروهی مذهبی دارند و هر کس ملتی %~% مذهب ما نیست الا عشق خوبان طراز
# 6 پیش رامین هیچ گل ممکن نباشد غیر ویس %~% پیش سلطان هیچکس محمود نبود جز ایاز
# 7 سوختیم ای مطرب بربط نواز چنگ زن %~% ساز را بر ساز کن و امشب دمی با ما بساز
# 8 بلبل دلسوز بین از ناله ما در خروش %~% شمع بزم افروز بین از آتش ما در گداز
# 9 ای خوشا در مجلس روحانیان گاه صبوح %~% دلنوازان عود سوز و پرده سازان عود ساز
# 10 گفتمش بازآ که هرشب چشم من بازست گفت %~% مرغ وصلم صید نتوان کرد با این چشم باز
# 11 باز پرسیدم ز زلفش کز چه رو آشفته‌ئی %~% گفت خواجو قصه شوریدگان باشد دراز
PageV1P526
### || [genre: Gh]
# 1 روز عیش و طرب و عید صیامست امروز %~% کام دل حاصل و ایام به کامست امروز
# 2 گو عروس فلکی رخ منمای از مشرق %~% که مرا دیدن آن ماه تمامست امروز
# 3 خون عشاق اگر چند حلالست ولیک %~% عیش را جز می و معشوق حرامست امروز
# 4 صبحدم بلبل مست از چه سبب می‌نالد %~% کار او چون ز بهاران بنظامست امروز
# 5 در چمن نرگس سرمست خراب افتادست %~% زانکه اندر قدح لاله مدامست امروز
# 6 محتسب بیهده گو منع مکن رندانرا %~% کانکه با شاهد و می نیست کدامست امروز
# 7 زاهدی را که نبودی ز صوامع خالی %~% باز در کنج خرابات مقامست امروز
# 8 ناله زیر ز عشاق بسی زار بود %~% مطرب از بهر چه آهنگ تو با مست امروز
# 9 گو بگویند که در دیر مغان خواجو را %~% دست در گردن و لب برلب جامست امروز
PageV1P527
### || [genre: Gh]
# 1 این غزل یک دو نوبت از سرسوز %~% بلبلی باز گفت در نوروز
# 2 کای گل تازه روی خندان لب %~% وی دلارای بوستان افروز
# 3 گر بدانستمی که فرقت تو %~% اینچنین صعب باشد و دلسوز
# 4 از تو خالی نبودمی یکدم %~% وز تو دوری نجستمی یک روز
# 5 من چنین از تو دور و بر وصلت %~% خار سر تیز از آن صفت پیروز
# 6 در دلم زان دراز سوختنیست %~% این همه زخم ناوک دلدوز
# 7 گل بخندید و گفت خامش باش %~% و آتش دل ز خار بر مفروز
# 8 اگرت هست برگ صحبت ما %~% دیده باز را به خار بدوز
# 9 برکناری برو چو چنگ بساز %~% در میانی بیا چو عود بسوز
# 10 هر که دارد سر محبت تو %~% گو ز خواجو بیا وعشق آموز
# 11 وین گهرها که می‌کند تضمین %~% یک بیک میگزین و میاندوز
PageV1P528
### || [genre: Gh]
# 1 در جهان قصه حسن تو نشد فاش هنوز %~% تو دل خلق جهان صید کنی باش هنوز
# 2 هیچ دل سوخته کام دل شوریده نیافت %~% زان عقیق لب در پوش گهر پاش هنوز
# 3 باش تا نقش ترا سجده کند لعبت چین %~% زانکه فارغ نشد از نقش تو نقاش هنوز
# 4 تا دلم صید نگشتی بکمند غم عشق %~% سنبلت سلسله بر گل نزدی کاش هنوز
# 5 گرچه فرهاد نماندست ولیکن ماندست %~% شور لعل لب شیرین شکر خاش هنوز
# 6 چند گوئی که شدی فتنه رویم خواجو %~% نشدم در غمت افسانه او باش هنوز
# 7 عاقبت فاش شود سر من از شور غمت %~% گر به شیدائی و رندی نشدم فاش هنوز
PageV1P529
### || [genre: Gh]
# 1 برگ نسرین ترا بی خار می‌یابم هنوز %~% باغ رخسارت پر از گلنار می‌یابم هنوز
# 2 دوش می‌گفتی که چشم ناتوانم خوشترست %~% خوشترست اما منش بیمار می‌یابم هنوز
# 3 تا نپنداری که بنشست آتش منصور از آنک %~% سوز عشقش همچنان از دار می‌یابم هنوز
# 4 از سرشک چشم فرهاد ای بسا لعل و گهر %~% کاین زمان در دامن کهسار می‌یابم هنوز
# 5 همچو خسرو جان شیرین باختم در راه عشق %~% لیک در دل حسرت دلدار می‌یابم هنوز
# 6 ماه کنعانم برفت از کلبه احزان ولی %~% عکس رویش بر در و دیوار می‌یابم هنوز
# 7 اول شب بود کان یار از شبستانم برفت %~% وز نسیم صبح بوی یار می‌یابم هنوز
# 8 جز نسیمی کان به چین زلف او بگذشت دوش %~% دامنش پر نافه تاتار می‌یابم هنوز
# 9 گر چه خواجو شد مقیم خانقاه اما مدام %~% خلوتش در خانه خمار می‌یابم هنوز
PageV1P530
### || [genre: Gh]
# 1 نشست شمع سحر ای چراغ مجلسیان خیز %~% بیار باده و بشنو نوای مرغ سحرخیز
# 2 سپیده نافه گشایست و باد غالیه افشان %~% شراب مشک نسیمست و مشک غالیه آمیز
# 3 کنون که غنچه بخندید و باد صبح برآمد %~% بگیر داد صبوحی ز باده طرب انگیز
# 4 چراغ مجلس مستان ز شمع چهره برافروز %~% ز بهر نقل حریفان شکر ز پسته فرو ریز
# 5 مرا که خال تو فلفل فکنده است برآتش %~% چرا ز غالیه دلبند می‌کنی و دلاویز
# 6 برون ز شکر شیرین سخن مگوی که فرهاد %~% به نیم جو نخرد خسروی ملکت پرویز
# 7 بسوز مجمر و دود از دل عبیر برآور %~% بساز بربط و آتش ز جان عود برانگیز
# 8 بگیر سلسله زلف دلبران سمن رخ %~% برآر شور ز یاقوت شاهدان شکرریز
# 9 مرا مگوی که پرهیز کن ز میکده خواجو %~% که مست عشق نداند حدیث توبه و پرهیز
PageV1P531
### || [genre: Gh]
# 1 بگشا بشکر خنده لب لعل شکرریز %~% با پسته شیرین ز شکر شور برانگیز
# 2 تلخست می از دست حریفان ترش روی %~% در ده قدحی از لب شیرین شکرریز
# 3 بنشست ز باد سحری شمع شبستان %~% ای شمع شبستان من غمزده برخیز
# 4 بفشان گره طره مشکین پریشان %~% وز سنبل تر غالیه بر برگ سمن ریز
# 5 آن دل که بیک تیر نظر صید گرفتی %~% از سلسله سنبل شوریده درآویز
# 6 ای آب رخم برده از آن لعل چو آتش %~% وی خون دلم خورده بدان غمزه خونریز
# 7 گویند که پرهیز کن از مستی و رندی %~% با نرگس مستت چه زند توبه و پرهیز
# 8 فرهاد اگرش دست دهد دولت شاهی %~% بی شکر شیرین چه کند ملکت پرویز
# 9 خواجو چه کنی ناله و فریاد جگر سوز %~% گلرا چه غم از نعره مرغان سحرخیز
PageV1P532
### || [genre: Gh]
# 1 ای دلم را شکر جان‌پرورت چون جان عزیز %~% خاک پایت همچو آب چشمه حیوان عزیز
# 2 عیب نبود گر ترنج از دست نشناسم که نیست %~% در همه مصرم کسی چون یوسف کنعان عزیز
# 3 یک زمان آخر چو مهمان توام خوارم مکن %~% زانکه باشد پیش ارباب کرم مهمان عزیز
# 4 خستگان زنده‌دل دانند قدر درد عشق %~% پیش صاحب درد باشد دارو و درمان عزیز
# 5 گر من بیچاره نزدیک تو خوارم چاه نیست %~% دور نبود گر ندارد بنده را سلطان عزیز
# 6 آب چشم و رنگ روی ما ندارد قیمتی %~% زانکه نبود گوهر اندر بحر و زر در کان عزیز
# 7 زلف کافر کیش او ایمان من بر باد داد %~% ای عزیزان پیش کافر کی بود ایمان عزیز
# 8 گر ترا خواجو نباشد آبروئی در جهان %~% عیب نبود زانکه نبود گنج در ویران عزیز
# 9 بر سر میدان عشقش جهان برافشان مردوار %~% قلب دشمن نشکند آنرا که باشد جان عزیز
PageV1P533
### || [genre: Gh]
# 1 ز لعل عیسویان قصه مسیحا پرس %~% ز چین زلف بتان معنی چلیپا پرس
# 2 اگر ملالتت از سرگذشت ما نبود %~% سرشک ما نگر و ماجرای دریا پرس
# 3 دل شکسته مجنون ز زلف لیلی جوی %~% حدیث مستی وامق ز چشم عذرا پرس
# 4 بهای یوسف کنعان اگر نمی‌دانی %~% عزیز من برو از دیده زلیخا پرس
# 5 حکایت لب شکر فشان ز من بشنو %~% حلاوت شکر از طوطی شکر خا پرس
# 6 چوهر سخن که صبا نقش می‌کند با دوست %~% بیان حسن گل از بلبلان شیدا پرس
# 7 کمال طلعت زیبا و لطف منظر خویش %~% گرت در آینه روشن نگشت از ما پرس
# 8 شب دراز بمژگان ستاره می شمرم %~% ورت ز من نکند باور از ثریا پرس
# 9 گهی که از لب لعلت سخن کند خواجو %~% بیا در آندم و از قصه مسیحا پرس
PageV1P534
### || [genre: Gh]
# 1 معنی این صورت از صورتگران چین بپرس %~% مرد معنی را نشان از مرد معنی بین بپرس
# 2 کفر دانی چیست دین را قبله خود ساختن %~% معنی کفر ار نمی‌دانی ز اهل دین بپرس
# 3 چون تو آگه نیستی از چشم شب‌پیمای من %~% حال بیداری شبهای من از پروین بپرس
# 4 گر گروهی ویس را با گل مناسب می‌نهند %~% نسبت گل با رخ ویس از دل رامین بپرس
# 5 گر چه خسرو کام جان از شکر شیرین گرفت %~% از دل فرهاد شور شکر شیرین بپرس
# 6 حال سرگردانی جمعی پریشان موبمو %~% از شکنج سنبل پرچین چین بر چین بپرس
# 7 باغبان دستان بلبل را چه داند گو برو %~% شورش مرغان شبگیر از گل و نسرین بپرس
# 8 قصه درد دل تیهو کجا داند عقاب %~% از تذرو خسته حال چنگل شاهین بپرس
# 9 شعر شورانگیز خواجو را که بردست آب قند %~% از شکر ریزان پرشور سخن شیرین بپرس
PageV1P535
### || [genre: Gh]
# 1 ای مرغ خوش‌نوا چه فرو بسته‌ئی نفس %~% برکش ز طرف پرده‌سرا ناله جرس
# 2 چون نغمه ساز گلشن روحانیان توئی %~% خاموش تا به چند نشینی درین قفس
# 3 تا کی درین مزابل سفلی کنی نزول %~% قانع مشو ز روضه رضوان بخار و خس
# 4 اهل خرد متابعت نفس کی کنند %~% شاه جهان چگونه شود بنده عسس
# 5 تنگ شکر بریزد ازین بوم شوره ناک %~% پرواز کن وگرنه بتنگ آئی از مگس
# 6 در راه مهر نیست بجز سایه همنشین %~% در کوی عشق نیست بجز ناله همنفس
# 7 مستعجلی و روی بگردانده از طریق %~% مستسقئی و جان بلب آورده در ارس
# 8 با برهمن مگو سخن شرع بعد ازین %~% وز اهرمن مجو صفت عرش ازین سپس
# 9 عمر عزیز چون بهوس صرف کرده‌ئی %~% جان عزیز را مده آخر درین هوس
# 10 آزاد باش و بنده احساس کس مشو %~% کازاده آن بود که نگردد اسیر کس
# 11 خواجو ترا چو ناله به فریاد می‌رسد %~% دریاب خویش را و به فریاد خویش رس
PageV1P536
### || [genre: Gh]
# 1 نه مرا بر سر کوی تو بجز سایه جلیس %~% نه مرا در غم عشق تو بجز ناله انیس
# 2 نزد خسرو نبود هیچ شکر جز شیرین %~% پیش رامین نبود هیچ گل الا رخ ویس
# 3 گر نه هدهد ز سبا مژده وصل آرد باز %~% که رساند بسلیمان خبری از بلقیس
# 4 مهر ورزان چو جمال تو بها می‌کردند %~% روی چون ماه ترا مشتری آمد برجیس
# 5 پیش چین سر زلف تو نیرزد بجوی %~% نافه مشک ختا گر چه متاعیست نفیس
# 6 باغ دور از تو بر مدعیان فردوسست %~% خار و خس برگ گل و لاله بود نزد خسیس
# 7 بر سر کوی خرابات مغان خواجو را %~% کاسه آنگاه شود پر که تهی گردد کیس
PageV1P537
### || [genre: Gh]
# 1 به فلک می‌رسد خروش خروس %~% بشنو آوای مرغ و ناله کوس
# 2 شد خروس سحر ترنم ساز %~% در ده آن جام همچو چشم خروس
# 3 این تذروان نگر که در رفتار %~% می‌نمایند جلوه طاوس
# 4 ساقیا باده ده که در غفلت %~% عمر بر باد می‌رود بفسوس
# 5 عالم آن گنده پیر بی آبست %~% که بر افروخت آتش کاوس
# 6 فلک آن پیر زال مکارست %~% که ز دستان او زبون شد طوس
# 7 گر فریبد ترا به بوس و کنار %~% تا توانی کنار گیر از بوس
# 8 زانکه از بهر قید دامادست %~% که گره می‌کنند زلف عروس
# 9 هر که او دل بدست سلطان داد %~% گو برو خاک پای دربان بوس
# 10 داروی این مرض که خواجو راست %~% برنخیزد ز دست جالینوس
PageV1P538
### || [genre: Gh]
# 1 الوداع ای دلبر نامهربان بدرود باش %~% الرحیل ای لعبت شیرین زبان بدرود باش
# 2 جان بتلخی می‌دهیم ای جان شیرین دست گیر %~% دل بسختی می‌نهیم ای دلستان بدرود باش
# 3 می‌رویم از خاک کویت همچو باد صبحدم %~% ای بخوبی گلبن بستان جان بدرود باش
# 4 ناقه بیرون رفت و اکنون کوس رحلت می‌زنند %~% خیمه بر صحرا زد اینک ساربان بدرود باش
# 5 ایکه از هجر تو در دریای خون افتاده‌ام %~% از سرشک دیده گوهر فشان بدرود باش
# 6 گر ز ما بر خاطرت زین پیش گردی می‌نشست %~% می‌رویم از پیشت اینک در زمان بدرود باش
# 7 همچو خواجو در رهت جان و جهان در باختیم %~% وز جهان رفتیم ای جان جهان بدرود باش
PageV1P539
### || [genre: Gh]
# 1 کارم از بی سیمی ار چون زر نباشد گومباش %~% بینوائی را نوائی گر نباشد گو مباش
# 2 لاله را با آن دل پرخون اگر چون غنچه‌اش %~% قرطه زنگارگون در بر نباشد گو مباش
# 3 منکه چون سرو از جهان یکباره آزاد آمدم %~% دامنم چون نرگس ار پر زر نباشد گومباش
# 4 چون دلم را نور معنی رهنمائی می‌کند %~% در ره صورت گرم رهبر نباشد گو مباش
# 5 آنکه سلطان سپهر از نور رایش ذره‌ئیست %~% سایه خورشیدش ار بر سر نباشد گومباش
# 6 وانکه سیر همتش ز ایوان کیوان برترست %~% گر جنابش ز آسمان برتر نباشد گو مباش
# 7 با فروغ نیر اعظم رواق چرخ را %~% گر شعاع لمعه اختر نباشد گو مباش
# 8 چون روانم تازه می‌گردد ببوی زلف یار %~% گر نسیم نکهت عنبر نباشد گو مباش
# 9 پیش خواجو هر دو عالم کاه برگی بیش نیست %~% ور کسی را این سخن باور نباشد گو مباش
PageV1P540
### || [genre: Gh]
# 1 یار ما را گر غمی از یار نبود گو مباش %~% ور من غمخوار را غمخوار نبود گو مباش
# 2 ما چنین بیمار و او از درد ما فارغ ولی %~% گر طبیبی را غم از بیمار نبود گو مباش
# 3 در جهان تاتار زلفش عنبر افشانی کند %~% گر نسیم نافه تاتار نبود گو مباش
# 4 گر جهان بی یار باشد من جهانم از جهان %~% چون سر از دستم شد ار دستار نبود گو مباش
# 5 شادی از دینار باشد نیک بختانرا ولیک %~% کاش بودی شادی ار دینار نبود گو مباش
# 6 گر بدانائی دلم اقرار نارد گومیار %~% ور درین کارش غم از انکار نبود گو مباش
# 7 منکه از جام می لعل تو مست افتاده‌ام %~% گر مقامم بر در خمار نبود گو مباش
# 8 هر که را بازاریی بیزار کرد از عقل و دین %~% از سر بازار اگر بیزار نبود گو مباش
# 9 گر ز می نبود شکیبم یک نفس عیبم مکن %~% می پرستی گر ز می هشیار نبود گو مباش
# 10 چون مرا در دیر جام باده دایم دایرست %~% در دیارم گر ز من دیار نبود گو مباش
# 11 گر غمت گرد از من خاکی برآرد گو برآر %~% چون تو هستی گر ز من آثار نبود گو مباش
# 12 زین صفت کانفاس خواجو مشک بیزی می‌کند %~% عود اگر در طبله عطار نبود گو مباش
PageV1P541
### || [genre: Gh]
# 1 زهی مستی من ز بادام مستش %~% شکست دل از سنبل پرشکستش
# 2 فرو بسته کارم ز مشکین کمندش %~% پراکنده حالم ز مرغول شستش
# 3 تنم موئی از سنبل لاله پوشش %~% دلم رمزی از پسته نیست هستش
# 4 خمیده قد چنبر از چین جعدش %~% شکسته دلم بسته زلف پستش
# 5 شب تیره دیدم چو رخشنده ماهش %~% ز می مست و من فتنه چشم مستش
# 6 چو شمعی فروزنده شمعی بپیشش %~% چو گل‌دسته‌ئی دسته‌ای گل بدستش
# 7 قمر بنده مهر تابنده بدرش %~% حبش هندوی زنگی بت پرستش
# 8 چو بنشست گفتم که بنشیند آتش %~% کنون فتنه برخاستست از نشستش
# 9 چو ریحان او دسته می‌بست خواجو %~% دل خسته در زلف سرگشته بستش
PageV1P542
### || [genre: Gh]
# 1 مستم ز دو چشم نیمه مستش %~% وز پای درآمدم ز دستش
# 2 گفتم بنشین و فتنه بنشان %~% برخاست قیامت از نشستش
# 3 آنرا که دلی بدست نارد %~% دادیم عنان دل بدستش
# 4 جان تشنه لعل آبدارش %~% دل بسته زلف پر شکستش
# 5 هستم بگمان که هست یا نیست %~% آن درج عقیق نیست هستش
# 6 در عین خمار چند باشیم %~% چون مردم چشم می پرستش
# 7 یاران ز می شبانه مستند %~% خواجو ز دو چشم نیمه مستش
PageV1P543
### || [genre: Gh]
# 1 مبرید نام عنبر بر زلف چون کمندش %~% مکنید یاد شکر برلعل همچو قندش
# 2 بدو چشم شوخ جادو بربود خوابم از چشم %~% مرساد چشم زخمی بدو چشم چشم بندش
# 3 نکنم خلاف رایش بجفا و جور دشمن %~% که محب دوست بیمی نبود ز هر گزندش
# 4 چو بدامنش غباری ز جهان نمی‌پسندم %~% چه پسندد از حسودم سخنان ناپسندش
# 5 به کمندش احتیاجی نبود بصید وحشی %~% که گرش بتیغ راند نکشد سر از کمندش
# 6 نه منم اسیر تنها بکمند یار زیبا %~% که بشهر اودرآمد که نگشت شهر بندش
# 7 مکنید عیب خواجو که اسیر و پای بندست %~% که اگر نمی‌کشندش به عتاب می‌کشندش
PageV1P544
### || [genre: Gh]
# 1 رخت شمع شبستان می‌نهندش %~% لبت لعل بدخشان می‌نهندش
# 2 اگر شد چین زلفت مجمع دل %~% چرا جمعی پریشان می‌نهندش
# 3 گدائی کز خرد باشد مبرا %~% بشهر عشق سلطان می‌نهندش
# 4 چمن دوزخ بود بی لاله رویان %~% اگر خود باغ رضوان می‌نهندش
# 5 قدح کو گوهر کانست در اصل %~% بمعنی جوهر جان می‌نهندش
# 6 می روشن طلب درظلمت شب %~% که عین آب حیوان می‌نهندش
# 7 هر آن کافر که او قربان عشقست %~% بکیش ما مسلمان می‌نهندش
# 8 وگر بر عقل چیزی هست مشکل %~% بنزد عشق آسان می‌نهندش
# 9 اگر صاحبدلی خواجو چه نالی %~% از آن دردی که درمان می‌نهندش
PageV1P545
### || [genre: Gh]
# 1 سرو را پای به گل می‌رود از رفتارش %~% واب شیرین ز عقیق لب شکر بارش
# 2 راهب دیر که خورشید پرستش خوانند %~% نیست جز حلقه گیسوی بتم ز نارش
# 3 هر کرا عقل درین راه مربی باشد %~% لاجرم در حرم عشق نباشد بارش
# 4 قرص خورشید ز روی تو به جائی ماند %~% ورنه هر روز کجا گرم شود بازارش
# 5 سر زلف تو ندانم چه سیه کاری کرد %~% که بدینگونه تو در پای فکندی کارش
# 6 دلم از زلف تو چون یک سر مو خالی نیست %~% همچو آن سنبل شوریده فرو مگذارش
# 7 یادگار من دلخسته مسکین با تو %~% آن دل شیفته حالست نکو میدارش
# 8 باغبانرا چه تفاوت کند ار بلبل مست %~% بسراید سحری برطرف گلزارش
# 9 گوش کن نغمه خواجو که شکر می‌شکند %~% طوطی منطق شیرین شکر گفتارش
PageV1P546
### || [genre: Gh]
# 1 رقیب اگر بجفا باز داردم ز درش %~% مگس گزیر نباشد زمانی از شکرش
# 2 به زر توان چو کمر خویش را برو بستن %~% که جز بزر نتوان کرد دست در کمرش
# 3 گرم بهر سر موئی هزار جان بودی %~% فدای جان و سرش کردمی به جان و سرش
# 4 در آنزمان که شود شخص ناتوانم خاک %~% کند عظام رمیمم هوای خاک درش
# 5 دلی که گشت گرفتار چشم وعارض او %~% چرا برفت به یکباره دل ز خواب و خورش
# 6 گذشت و بر من بیچاره‌اش نظر نفتاد %~% چه اوفتاد کزینسان فتادم از نظرش
# 7 کنون که شد گل سوری عروس حجله باغ %~% چه غم ز ناله شبگیر بلبل سحرش
# 8 بملک مصر نشاید خرید یوسف را %~% ولی بجان عزیز ار دهند رو بخرش
# 9 میان اهل طریقت نماز جایز نیست %~% مگر کنند تیمم بخاک رهگذرش
# 10 برآستانه ماهی گرفته‌ام منزل %~% که هست هر نفسی رو بمنزل دگرش
# 11 بسیم و زر بودش میل دل ولی خواجو %~% سرشک و گونه زردست وجه سیم و زرش
PageV1P547
### || [genre: Gh]
# 1 گلزار جنتست رخ حور پیکرش %~% و آرامگاه روح لب روح پرورش
# 2 سرو سهی که در چمن آزادیش کنند %~% آزاد کرده قد همچون صنوبرش
# 3 باد بهار نکهتی از شاخ سنبلش %~% و آب حیات قطره‌ئی از حوض کوثرش
# 4 شکر حکایتی ز دو لعل شکر وشش %~% عنبر شمامه‌ئی ز دو زلف معنبرش
# 5 تاراج گشته صبر ز جادوی دلکشش %~% زنار بسته عقل ز هندوی کافرش
# 6 خطی ز مشک سوده در اثبات دلبری %~% وجهی نوشته بر ورق روی چون خورش
# 7 یانی مگر که خازن سلطان نیکوئی %~% قفلی زمردین زده بر درج گوهرش
# 8 زانرو که زلف سرزده سر بر خطش نهاد %~% معلوم می‌شود که چه سوداست در سرش
# 9 گر خون چکد ز گفته خواجو عجب مدار %~% کز درد عشق غرقه خونست دفترش
PageV1P548
### || [genre: Gh]
# 1 آن ماه بین که فتنه شود مهر انورش %~% آن نقش بین که سجده کند نقش آذرش
# 2 بدری که در شکن شود از باد کاکلش %~% سروی که بر سمن فتد از مشک چنبرش
# 3 مرجان کهینه بنده یاقوت و للش %~% سنبل کمینه خادم ریحان و عنبرش
# 4 مه سایه پرور شب خورشید مسکنش %~% شب سایه گستر مه خورشید منظرش
# 5 تابی فکنده بر قمر از زلف تابدار %~% شوری فتاده در شکر از تنک شکرش
# 6 هاروت در جوار هلال منعلش %~% خورشید در نقاب شب سایه گسترش
# 7 سنبل دمیده گرد گلستان عارضش %~% ریحان شکفته بر سر سرو سمن برش
# 8 جان در پناه لعل روان بخش جان فزاش %~% دل در کمند زلف دلاویز دلبرش
# 9 طوطی شکر شکن شده در باغ عارضش %~% زاغ آشیانه ساخته بر شاخ عرعرش
# 10 خواجو سرشک اگر چه ز چشمش فکنده‌ئی %~% بر دیده جاش ساز که اصلیست گوهرش
PageV1P549
### || [genre: Gh]
# 1 هر دل غمزده کان غمزه بود غمازش %~% هیچ شک نیست که پوشیده نماند رازش
# 2 شیرگیران جهان را بنظر صید کنند %~% آن دو آهوی پلنگ افکن روبه بازش
# 3 هر زمان بر من دلخسته کمین بگشایند %~% آن دو هندوی رسن باز کمند اندازش
# 4 از برم بگذرد و خاک رهم پندارد %~% پشه بازیچه شمارد بحقارت بازش
# 5 بنظر کم نشود آتش مستسقی وصل %~% تشنه اندیشه دریا ننشاند آزش
# 6 مطرب پرده‌سرا گوهم از این پرده بساز %~% ورنه گر دم بزنم سوخته بینی سازش
# 7 بی توام دل بتماشای گلستان نرود %~% مرغ پر سوخته ممکن نبود پروازش
# 8 بلبل دلشده تاگل نزند خیمه بباغ %~% برنیاید چو برآید دم صبح آوازش
# 9 دل خواجو که اسیرست نگاهش می‌دار %~% زانکه مرغی که شد از دام که آرد بازش
PageV1P550
### || [genre: Gh]
# 1 رقم ز غالیه بر طرف لاله زار مکش %~% ز نافه ختنی نقش بر عذار مکش
# 2 به خون دیده ما ساعد نگارین را %~% بیا و رنگ کن و زحمت نگار مکش
# 3 بقصد کشتن ما خنجر جفا و ستم %~% اگر چنانکه کشی تیغ انتظار مکش
# 4 ز بار خاطرم ای ساربان تصور کن %~% مکن شتاب و شتر را بزیر بار مکش
# 5 چو نیست پای برون رفتنم ز منزل دوست %~% بخنجرم بکش و ناقه را مهار مکش
# 6 چو از رخش گل صد برگ می‌توان چیدن %~% مرو بطرف گلستان و رنج خار مکش
# 7 مدام چون ز می عشق مست و مدهوشی %~% بریز باده و درد سر خمار مکش
# 8 گرت ز غیرت بلبل خبر بود چو صبا %~% ببوستان مرو و جیب شاخسار مکش
# 9 بروزگار توان یافت کام دل خواجو %~% بترک کام کن و جور روزگار مکش
PageV1P551
### || [genre: Gh]
# 1 گر چه تنگست دلم چون دهن خندانش %~% دل فراخست در آن سنبل سرگردانش
# 2 هر کجا می‌رود اندر دل ویران منست %~% گنج لطفست از آن جای بود ویرانش
# 3 برو ای خواجه مرا چند ملامت گوئی %~% هر که در بحر بمیرد چه غم از بارانش
# 4 درد صاحبنظران را بدوا حاجت نیست %~% عاشق آنست که هم درد بود درمانش
# 5 هدف ناوک او سینه من می‌باید %~% تا بجای مژه در دیده کشم پیکانش
# 6 هر که را دست دهد طلعت یوسف در چاه %~% خوشتر از مملکت مصر بود زندانش
# 7 حاصل از عمر گرامی چو همین یک نفسست %~% اگرت هم نفسی هست غنیمت دانش
# 8 در ره عشق مسلمان نتوان گفت او را %~% که به کفر سر زلفت نبود ایمانش
# 9 پیش روی تو چه حاجت که بود شمع بپای %~% چون بمجلس بنشینی نفسی بنشانش
# 10 کشتی از ورطه عشقت نتوان برد برون %~% زانکه بحریست که پیدا نبود پایانش
# 11 میل خواجو همه خود سوی عراقست مگر %~% صبر ایوب خلاصی دهد از کرمانش
PageV1P552
### || [genre: Gh]
# 1 آه از آن یار که نبود خبر از یارانش %~% داد از آنکس که نباشد غم غمخوارانش
# 2 یاری آن نیست که آگاه نباشد از یار %~% یار باید که بود آگهی از یارانش
# 3 زورمندی که گرفتار نشد در همه عمر %~% چه خبر باشد از احوال گرفتارانش
# 4 خفته در خوابگه اطلس دیبا با دوست %~% نبود آگهی از دیده بیدارانش
# 5 از طبیبی نتوان جست دوای دل ریش %~% که نباشد خبر از علت بیمارانش
# 6 می پرستی که بود بیخبر از جام الست %~% چه تفاوت کند از طعنه همیارانش
# 7 تیر باران بلا را من مسکین سپرم %~% وانکه شد غرقه نباشد خبر از بارانش
# 8 ما دگر نام خریداری یوسف نبریم %~% که عزیزان جهانند خریدارانش
# 9 تا شد از نرگس میگون تو خواجو سرمست %~% خوابگه نیست برون از در خمارانش
PageV1P553
### || [genre: Gh]
# 1 اگر او سخن نگوید سخنست در دهانش %~% وگر او کمر نبندد نظرست در میانش
# 2 من اگر بخنده گویم دهنش به پسته ماند %~% مشنو که هیچ نبود بلطافت دهانش
# 3 برو ای رقیب و برمن سردست بیش مفشان %~% که به آستین غبارم نرود ز آستانش
# 4 چو طبیب ما ندارد غم حال دردمندان %~% بگذار تا بمیرم بر چشم ناتوانش
# 5 اگر او بقصد جانم کمر جفا ببندد %~% چکنم که جان شیرین نکنم فدای جانش
# 6 بت عنبرین کمندم بدو حاجب کمانکش %~% چو کمین گشود گفتم نکشد کسی کمانش
# 7 به چه وجه صورتی کاین همه باشدش معانی %~% صفتش کنم که هستم متحیر از بیانش
# 8 بکجا روم چه گویم ز رخش نشان چه جویم %~% که برون ز بی نشانی ندهد کسی نشانش
# 9 غم دل بخامه گفتم که بیان کنم ولیکن %~% نبود مبارک آنکس که سیه بود زبانش
# 10 بخرد چگونه جوئی ز کمند او رهائی %~% که خلاص ازو میسر نشود بعقل و دانش
# 11 چو در اوفتد سحرگه سخن از فغان خواجو %~% دم صبح گو هوا گیر و به آسمان رسانش
PageV1P554
### || [genre: Gh]
# 1 دگر وجود ندارد لطیفه‌ئی ز دهانش %~% ز هیچکس نشنیدم دقیقه‌ئی چومیانش
# 2 چه آیتست جمالش که با کمال معانی %~% نمی‌رسد خرد دوربین بکنه بیانش
# 3 اگر چه پسته دهان در جهان بسند ولیکن %~% بخنده نمکین پسته کم بود چو دهانش
# 4 چگونه شرح دهد خامه حال ریش درونم %~% چنین که خون سیه می‌رود ز تیغ زبانش
# 5 شبان تیره خیالست خوابم از غم هجران %~% ولی چه سود که سلطان چه غم بود ز شبانش
# 6 کجا سفینه صبرم ازین میان بدر افتد %~% چرا که بحر مودت نه ممکنست کرانش
# 7 کسی که با تو زمانی دمی برآورد از دل %~% برون رود ز دل اندیشه زمین و زمانش
# 8 گمان مبر که روان نبود آب چشم من آندم %~% که بوستان وجودم نماند آب روانش
# 9 لطیفه‌ئیکه رود در بیان ناله خواجو %~% برآور از دل و در دم بسمان برسانش
PageV1P555
### || [genre: Gh]
# 1 بیرون ز کمر هیچ ندیدم ز میانش %~% جز خنده نشانی نشنیدم ز دهانش
# 2 زان نادره دور زمان هر که خبر یافت %~% نبود خبر از حادثه دور زمانش
# 3 بگذشت و نظر بر من بیچاره نیفکند %~% او باد گران و من مسکین نگرانش
# 4 بلبل نبود در چمنش برگ و نوائی %~% چون گلبن خندان ببرد باد خزانش
# 5 سر وار ز لب چشمه برآید چو درآید %~% بر چشم کنم جای سهی سرو روانش
# 6 عقل ار منصور شودش طلعت لیلی %~% مجنون شود از سلسله مشک فشانش
# 7 کی شرح دهد خامه حدیث دل ریشم %~% زینگونه که خون می‌رود از تیغ زبانش
# 8 گو از سرمیدان بلا خیمه برون زن %~% عاشق که تحمل نبود تیغ و سنانش
# 9 نقاش چو در نقش دلارای تو بیند %~% واله شود و خامه درافتد ز بنانش
# 10 هر خسته که جان پیش سنان توسپر ساخت %~% هم زخم سنان تو کند مرهم جانش
# 11 خواجو چو تصور کند آن جان جهان را %~% دیگر متصورنشود جان و جهانش
PageV1P556
### || [genre: Gh]
# 1 آنکه جز نام نیابند نشان از دهنش %~% بر زبان کی گذرد نام یکی همچو منش
# 2 راستی را که شنیدست بدینسان سروی %~% که دمد سنبل سیراب ز برگ سمنش
# 3 هرکه در چین سر زلف بتان آویزد %~% آستین پر شود از نافه مشک ختنش
# 4 گر چه از مصر دهد آگهی انفاس نسیم %~% بوی یوسف نتوان یافت جز از پیرهنش
# 5 هر غریبی که مقیم در مه رویان شد %~% تا در مرگ کجا یاد بود از وطنش
# 6 کشته عشق چو از خاک لحد برخیزد %~% چو نکوتر نگری تر بود از خون کفنش
# 7 من نه آنم که بتیغ از تو بگردانم روی %~% شمع دلسوخته نبود غم گردن زدنش
# 8 دوش خواجو سخنی از لب لعلت می‌گفت %~% بچکید آب حیات از لب و ترشد سخنش
PageV1P557
### || [genre: Gh]
# 1 حسد از هیچ ندارم مگر از پیرهنش %~% که جز او کیست که برخورد ز سیمین بدنش
# 2 می لعل ار چه لطیفست در آن جام عقیق %~% آن ندارد ز لطافت که در آن جامه تنش
# 3 گر در آئینه در آن صورت زیبا نگرد %~% بو که معلوم شود صورت احوال منش
# 4 بوی پیراهن یوسف ز صبا می‌شنوم %~% یا ز بستان ارم نفحه بوی سمنش
# 5 باغبان گر به گلستان نگذارد ما را %~% حبذانکهت انفاس نسیم چمنش
# 6 نتواند که شود بلبل بیچاره خموش %~% چو نسیم سحری بر خورد از نسترنش
# 7 دهن تنگ ورا وصف نمی‌آرم کرد %~% زانکه دانم که نگنجد سخنی در دهنش
# 8 بسکه در چنگ فراق تو چو نی می‌نالم %~% هیچکس نیست که یکبار بگوید مزنش
# 9 خواجو از چشمه نوش تو چو راند سخنی %~% می‌چکد هر نفسی آب حیات از سخنش
PageV1P558
### || [genre: Gh]
# 1 ترک خنجرکش لشکرشکن ترلک پوش %~% بت خورشید بناگوش و مه دردی نوش
# 2 غمزه‌اش قرچی و یاقوت خموشش جاندار %~% ابرویش حاجب و هندوی سیاهش چاوش
# 3 عنبرش خادم آن سنبل هندوی دراز %~% للاش بنده آن حقه یاقوت خموش
# 4 شبه‌اش غالیه آسا و شبش غالیه سا %~% عنبرش غالیه بوی و قمرش غالیه پوش
# 5 مغلی قند ز چنبر صفتش قلب شکن %~% حبشی کاکل عنبر شکنش مشک فروش
# 6 گر نهاده کله از مستی و بگشوده قبا %~% جام می بر کف و مرغول مسلسل بر دوش
# 7 ریخته ز آب دو چشمم می گلگون در جام %~% کرده از گفته من لل لالا در گوش
# 8 بسته برکوه کمرکش کمر از مشکین موی %~% بشکر خنده شکر ریخته از چشمه نوش
# 9 از در خیمه برون آمد و ساغر پر کرد %~% کاین بروی من مه روی پریچهره بنوش
# 10 چون بنوشیدم از آن باده نوشین قدحی %~% لعل شکر شکنش بانگ برآورد که نوش
# 11 گفتم ای خسرو خوبان ختا خواجو را %~% ترکتاز نظرت برد بیغما دل و هوش
# 12 شحنه غمزه زوبین شکنش گفت که هی %~% برو ای بیهده گوی این چه خروشست خموش
PageV1P559
### || [genre: Gh]
# 1 ای شب زلفت غالیه سا وی مه رویت غالیه پوش %~% نرگس مستت باده پرست لعل خموشت باده فروش
# 2 نافه مشک از گل بگشا بدر منیر از شب بنما %~% مشک سیه برماه مسا سنبل تر برلاله مپوش
# 3 لعل لبست آن یا می ناب باده لعل از لعل مذاب %~% شکر تنک یا تنک شکر آب حیات از چشمه نوش
# 4 شمع چگل شد باده گسار شمسه گردون مشعله دار %~% ماه مغنی گو بسرای مرغ صراحی گو بخروش
# 5 باده گساران مست شراب جمع رفیقان مست و خراب %~% بر بت ساقی داشته چشم بر مه مطرب داشته گوش
# 6 مطرب مجلسه نغمه سرای شاهد مستان جلوه نمای %~% گر شنوم که صبر و قرار ور نگرم کو طاقت و هوش
# 7 پیر مغان در میکده دوش گفت چو خواجو رفت ز هوش %~% گو می نوشین بیش منوش تا نبرندش دوش بدوش
PageV1P560
### || [genre: Gh]
# 1 ای شبت غالیه آسا و مهت غالیه پوش %~% خط ریحان تو پیرایه یاقوت خموش
# 2 روی زیبای ترا بدر منیر آینه دار %~% حلقه گوش ترا شاه فلک حلقه بگوش
# 3 دلم از ناوک چشم تو سراسر همه نیش %~% لیک جام لب لعل تو لبالب همه نوش
# 4 چشم مخمور تو خونریز ولیکن خونخوار %~% لعل میگون تو در پاش ولیکن در پوش
# 5 ز ابروی شوخ تو پیوسته همین دارم چشم %~% که دل ریش مرا یک سر مو دارد گوش
# 6 گر کنم چشم برفتار تو کو صبر و قرار %~% ور کنم گوش بگفتار تو کو طاقت و هوش
# 7 دوش یا رب چه شبی بود چنان تیره ولیک %~% بدرازی شب زلف تو بگذشته ز دوش
# 8 می‌خراشد جگرم گورک بربط بخراش %~% می‌خروشد دل من گومه مطرب بخروش
# 9 تا لب گور لب ما و لب جام شراب %~% تا در مرگ سر ما و در باده فروش
# 10 جان خواجو ببر و نقل حریفان بستان %~% جام صافی بخر و جامه صوفی بفروش
PageV1P561
### || [genre: Gh]
# 1 ای دو چشم خوش پر خواب تو درخوابی خوش %~% وی دو زلف کژ پر تاب تو درتابی خوش
# 2 خفته چون چشم تو در هرطرفی بیماری %~% وانگه از قند تو درحسرت جلابی خوش
# 3 همچو زلف سیه و روی جهان افروزت %~% نتوان دید شبی تیره و مهتابی خوش
# 4 نرگست فتنه هر گوشه نشینست مقیم %~% خوابگه ساخته بر گوشه محرابی خوش
# 5 تا برفت از نظرم چشم خوش پرخوابت %~% در شب هجر نکردم نفسی خوابی خوش
# 6 بجز از مردم چشمم که بخونم تشنه‌ست %~% بیتو برلب نچکاندست کسم آبی خوش
# 7 گوش کن شرح شرف نامه مهر از خواجو %~% زانکه باشد صفت مهر رخت بابی خوش
PageV1P562
### || [genre: Gh]
# 1 ای حلقه زده افعی مشکین تو بر دوش %~% وی خنده زده شکر شیرین تو بر نوش
# 2 از کوه نتابد چو تو خورشید کمربند %~% وز باغ نخیزد چو تو شمشاد قبا پوش
# 3 چون دوش شبی تیره ندیدم بدرازی %~% الا شب زلفت که زیادت بود از دوش
# 4 ماندست مرا حسرت دیدار تو در دل %~% کردست دلم حلقه گیسوی تو در گوش
# 5 دارم ز تو دلبستگی و مهر و وفا چشم %~% لیکن چکنم گر تو نداری دل من گوش
# 6 خاموش که چون گل بشکر خنده در آید %~% با بلبل بیدل نتوان گفت که خاموش
# 7 زان داروی بیهوشی اگر صبح توانی %~% در ده قدحی تا ز حریفان ببرد هوش
# 8 تخفیف کن از دور من سوخته جامی %~% کاتش چو زیادت شود از سر برود جوش
# 9 خواجو اگرت دست دهد دولت وصلش %~% زنهار مگو با کس و بر می‌خور و می‌پوش
PageV1P563
### || [genre: Gh]
# 1 سخنی گفتم و صد قول خطا کردم گوش %~% قدحی خوردم و صد نیش جفا کردم نوش
# 2 من همان لحظه که بر طلعتش افکندم چشم %~% گفتم این فتنه ندارد دل مسکینان گوش
# 3 چون ننالم که چو از پرده برون آید گل %~% نتواند که شود بلبل بیچاره خموش
# 4 با چنین شرطه ازین ورطه برون نتوان شد %~% خاصه کشتی خلل آورده و دریا در جوش
# 5 آخر ای باده پرستان ره میخانه کجاست %~% تا کنم دلق مرقع گروه باده فروش
# 6 یا رب آن می ز کجا بود که دوش آوردند %~% که چنان مست ببردند مرا دوش بدوش
# 7 چون کشم بار فراق تو بدین طاقت وصبر %~% چون دهم شرح جفای تو بدین دانش و هوش
# 8 حلقه زلف رسن تاب گرهگیر ترا %~% شد دل خسته سرگشته من حلقه بگوش
# 9 اگرت پیرهن صبر قبا شد خواجو %~% دامن یار بدست آر و ز اغیار بپوش
PageV1P564
### || [genre: Gh]
# 1 چو جام لعل تو نوشم کجا بماند هوش %~% چو مست چشم تو گردم مرا که دارد گوش
# 2 منم غلام تو ور زانکه از من آزادی %~% مرا بکوزه کشان شرابخانه فروش
# 3 به بوی آنکه ز خمخانه کوزه‌ئی یابم %~% روم سبوی خراباتیان کشم بر دوش
# 4 ز شوق لعل تو سقای کوی میخواران %~% بدیده آب زند آستان باده فروش
# 5 مرا مگوی که خاموش باش و دم درکش %~% که در چمن نتوان گفت مرغ را که خموش
# 6 اگر نشان تو جویم کدام صبر و قرار %~% وگر حدیث تو گویم کدام طاقت و هوش
# 7 مکن نصیحت و از من مدار چشم صلاح %~% که من بقول نصیحت کنان ندارم گوش
# 8 شراب پخته بخامان دل فسرده دهید %~% که باده آتش تیزست و پختگان در جوش
# 9 نعیم روضه رضوان بذوق آن نرسد %~% که یار نوش کند باده و تو گوئی نوش
# 10 مرا چو خلعت سلطان عشق می‌دادند %~% ندا زدند که خواجو خموش باش و بپوش
# 11 میسرم نشود خامشی که در بستان %~% نوای بلبل مست از ترنمست و خروش
PageV1P565
### || [genre: Gh]
# 1 ای دل مکن انکار و از این کار میندیش %~% ور زانکه در این کاری از انکار میندیش
# 2 در کام نهنگان شو و کامی بکف آور %~% چون یار بدست آید از اغیار میندیش
# 3 با شوق حرم سرمکش از تیغ حرامی %~% وز بادیه و وادی خونخوار میندیش
# 4 مارست غم عشقش و او گنج لطافت %~% گنجت چو بدست اوفتد از مار میندیش
# 5 گر زانکه توئی نقطه پرگار محبت %~% از نقطه برون آی و ز پرگار میندیش
# 6 چون دست دهد پرتو انوار تجلی %~% از نور مبرا شود و از نار میندیش
# 7 در عشق چو قربان شوی از کیش برون آی %~% ور لاف انا الحق زنی از دار میندیش
# 8 گر جان طلبد یار دل یار بدست آر %~% چون سر بشد از دست ز دستار میندیش
# 9 خواجو اگرت سر برود در سر این کار %~% انکار مکن وز غم این کار میندیش
PageV1P566
### || [genre: Gh]
# 1 پرده از رخ بفکن ای خود پرده رخسار خویش %~% کی بود دیدارت ای خود عاشق دیدار خویش
# 2 برسر بازار چین با سنبل سوداگرت %~% مشک اگر در حلقه آید بشکند بازار خویش
# 3 نرگس بیمار خود را گاه گاهی باز پرس %~% زانکه هم باشد طبیبانرا غم بیمار خویش
# 4 چون نمی‌بینی کسی که جز تو می‌گوید سخن %~% خویشتن می گوی و مینه گوش بر گفتار خویش
# 5 ایکه در عالم بزیبائی و لطفت یار نیست %~% با چنین صورت مگر هم خویش باشی یار خویش
# 6 ما بچشم خویش رخسار تو نتوانیم دید %~% دیده بگشای و بچشم خویش بین رخسار خویش
# 7 کار ما اندیشه بی خویشی و بی کیشی است %~% هر که را بینی بود اندیشه‌ئی در کار خویش
# 8 خویش را خواجو شناسد گر چه او را قدر نیست %~% هم بقدر خویش داند هر کسی مقدار خویش
# 9 چون ز خویش و آشنا بیگانه شد باشد غریب %~% گر کند بیگانگانرا محرم اسرار خویش
PageV1P567
### || [genre: Gh]
# 1 آورده ایم روی بسوی دیار خویش %~% باشد که بنگریم دگر روی یار خویش
# 2 صوفی و زهد و مسجد و سجاده و نماز %~% ما و می مغانه و روی نگار خویش
# 3 چون زلف لیلی از دو جهان کردم اختیار %~% مجنونم ار ز دست دهم اختیار خویش
# 4 کردم گذار برسرکویش وزین سپس %~% تا خود چه بر سرم گذرد از گذار خویش
# 5 چون هیچ برقرار نمی‌ماند از چه روی %~% ماندست بیقراری من برقرار خویش
# 6 زانرو که هر چه دیده‌ام از خویش دیده‌ام %~% هر دم کنم ز دیده سزا در کنار خویش
# 7 در بندگی چو کار من خسته بندگیست %~% تا زنده‌ام چگونه کنم ترک کار خویش
# 8 چون ما شکار آهوی شیرافکن توئیم %~% گر می‌کشی بدور میفکن شکار خویش
# 9 خواجو چو کرده‌ئی سبق خون دل روان %~% از لوح کائنات فرو شو غبار خویش
PageV1P568
### || [genre: Gh]
# 1 به شهریار بگوئید حال این درویش %~% به شهریار برید آگهی از این دل ریش
# 2 مدد کنید که دورست آب و ما تشنه %~% حرامی از عقب و روز گرم و ره در پیش
# 3 توانگران چو علم برکنار دجله زنند %~% مگر دریغ ندارند آبی از درویش
# 4 اگر تو زهر دهی همچو شهد نوش کنم %~% به حکم آنکه ز دست تو نوش باشد نیش
# 5 به نوک ناوک چشم تو هر که قربان شد %~% ازو چه چشم توان داشتن رعایت کیش
# 6 از آستان تو دوری نکردم اندیشه %~% چرا که گوش نکردم بعقل دور اندیش
# 7 اگر گرفت دلم ترک خویش و بیگانه %~% غریب نیست که بیگانه گشته است از خویش
# 8 به عشوه آهوی روباه باز صیادت %~% چنان برد دل مردم که گرگ گرسنه میش
# 9 بیا و پرده برافکن که هست خواجو را %~% شکیب کم ز کم و اشتیاق بیش از بیش
PageV1P569
### || [genre: Gh]
# 1 به بزمگاه صبوحی کنون بمجلس خاص %~% حیات بخش بود جام می بحکم خواص
# 2 ز شوق مجلس مستان نگر ببزم افق %~% که زهره نغمه سرایست و مشتری رقاص
# 3 بسوز مجمر عود ای مقیم خلوت انس %~% بساز بزم صبوح ای ندیم مجلس خاص
# 4 بگو که فاتحه باب صبح خیزان را %~% سپیده دم بدمد حرزی از سر اخلاص
# 5 تو از جراحت دلهای خسته نندیشی %~% که در ضمیر نیاری که الجروح قصاص
# 6 محب روی تو رویم نمی‌تواند دید %~% که گفته‌اند که القاص لا یحب القاص
# 7 نه در جمال تو مشتاق را مجال نظر %~% نه از کمند تو عشاق را امید خلاص
# 8 ز قید عشق تو می‌خواستم که بگریزم %~% گرفت پیش ره اشکم که لات حین مناص
# 9 غریض لجه دریای عشق شد خواجو %~% ولی چو در بکف آرد چه غم خورد غواص
PageV1P570
### || [genre: Gh]
# 1 بده آن راح روان بخش که در مجلس خاص %~% مایه روح فزائی بود از روی خواص
# 2 دوستان شمع شبستان و پریوش ساقی %~% ماه خوش نغمه نواساز و حریفان رقاص
# 3 عقل را ره نبود بر در خلوتگه عشق %~% عام را بار نباشد به سراپرده خاص
# 4 ای بسا در گرانمایه که آید به کنار %~% تا درین بحر بود مردم چشمم غواص
# 5 آخر ای فاتحه صبح به اخلاص بدم %~% که خلاص از شب هجران نبود بی اخلاص
# 6 وحشی از قید تو نگریزد ارش تیغ زنی %~% که گرفتار کمندت نکند یاد خلاص
# 7 خالص آید چو زر از روی حقیقت خواجو %~% گرتو در بوته عشقش بگدازی چو رصاص
PageV1P571
### || [genre: Gh]
# 1 بسوز سینه رسند اهل دل بذوق سماع %~% که شمع سوخته دل را از آتشست شعاع
# 2 حدیث سوز درون از زبان نی بشنو %~% ولی چو شمع نباشد چه آگهی ز سماع
# 3 بچشم آهوی لیلی نظر کن مجنون %~% گهی که برسر خاکش چرا کنند سباع
# 4 برو طبیب و صداعم مده که مخمورم %~% مگر بباده رهائی دهی مرا ز صداع
# 5 بیا و جام عقارم بده که تا بودم %~% نه با عقار تعلق گرفته‌ام نه ضیاع
# 6 چگونه از خط حکم تو سر بگردانم %~% که من مطیعم و حکم تو پیش بنده مطاع
# 7 شدی و بیتو بهر شارعی که بگذشتم %~% ز دود سینه هوا برسرم ببست شراع
# 8 به روشنی نتوان بار بر شتر بستن %~% که همچو شام بود تیره بامداد وداع
# 9 برقعه‌ئی دل ما شاد کن که در غم تو %~% بسی بخون جگر نسخ کرده‌ایم رقاع
# 10 مرا از آنچه که گیرد حرامی از پس و پیش %~% چو ترک خویش گرفتم چه غم خورم ز متاع
# 11 بمهد خاک برد با تو دوستی خواجو %~% که شیر مهر تو خوردست در زمان رضاع
PageV1P572
### || [genre: Gh]
# 1 بیار باده که وقت گلست و موسم باغ %~% ز مهر بردل پر خون لاله بنگر داغ
# 2 دماغ عقل معطر کن از شمامه می %~% بود که بوی عفافش برون رود ز دماغ
# 3 گهی که زاغ شب از آشیان کند پرواز %~% ز عکس باده چو چشم خروس کن پر زاغ
# 4 اگر چراغ نباشد به تیره شب شاید %~% چرا که باغ برافروخت از شکوفه چراغ
# 5 بر آتش رخ گل آب می‌فشاند میغ %~% وز آب آینه گون زنگ می‌زداید ماغ
# 6 ببین که مرغ چمن دمبدم هزار سلام %~% بدست باد صبا می‌کند بباغ ابلاغ
# 7 ز رهگذار نسیم بهار رنگ آمیز %~% شدست ساحت بستان چو کلبه صباغ
# 8 خوشا بطرف گلستان شراب نسرین بوی %~% ز دست لاله عذاران عنبرین اصداغ
# 9 چو راغ را شود از لاله شقه خون آلود %~% بخون لاله بباید گرفت دامن راغ
# 10 مگو حکایت پیمان و نام توبه مبر %~% که نیست از می و پیمانه‌ام به توبه فراغ
# 11 به صحن باغ قدح نوش و غم مخور خواجو %~% که آنکه باغ بنا کرد برنخورد از باغ
PageV1P573
### || [genre: Gh]
# 1 چون آتش خور شعله زد از شیشه شفاف %~% در آب معقد فکن آن آتش نشاف
# 2 گر باد صبا مشک نسیمست عجب نیست %~% کآهوی شب افتاد کنون نافه‌اش از ناف
# 3 منعم مکن ای محتسب از باده که صوفی %~% بی جام مصفا نتواند که شود صاف
# 4 میخواره سرمست بدنیا نکند میل %~% دیوانه مدهوش ز دانش نزند لاف
# 5 صید صلحا می کند آن آهوی صیاد %~% خون عقلا می‌خورد این غمزه سیاف
# 6 هر دم که شود درج عقیقت گهر افشان %~% گوهر ز حیا آب شود در دل اصداف
# 7 آنکس که دل از هر دو جهان در کرمت بست %~% بر وی چه بود گر بگشائی در اعطاف
# 8 کام دل درویش جزین نیست که گه گاه %~% در وی نگرد شاه جهان از سرالطاف
# 9 آن به که زبان در کشم از وصف جمالت %~% زیرا که بکنهش نرسد خاطر وصاف
# 10 نقد دل مغشوش ببازار تو بردیم %~% گفتند که کس قلب نیارد برصراف
# 11 خواجو بملامت ز درت باز نگردد %~% عنقا نتواند که نشیمن نکند قاف
PageV1P574
### || [genre: Gh]
# 1 شمیم باغ بهشتست با نسیم عراق %~% که گشت زنده ز انفاس او دل مشتاق
# 2 برون ز خامه که او هم زبان بود ما را %~% که دستگیر تواند شد از سر اشفاق
# 3 ترا بقتل احبا مواخذت نکنند %~% مگر بخون شهیدان ضرب تیغ فراق
# 4 کجا رسد بکمندت که لاشه‌ئی که مراست %~% اگر چه برق شود کی رسد بگرد فراق
# 5 درآن زمان که بود قالبم عظام رمیم %~% کنند نفحه عشقت ز خاکم استنشاق
# 6 بتلخی ار چه بشد خسرو از جهان او را %~% حلاوت لب شیرین نمی‌رود ز مذاق
# 7 تو آفتاب بلندی ولی برون ز زوال %~% تو ماه مهر فروزی ولی بری ز محاق
# 8 دلم ز بهر چه با طره تو بندد عهد %~% که هندواست و بیک موی بشکند میثاق
# 9 کسی که سرور جادوگران بود پیوست %~% بود چو ابروی شوخت بچشم بندی طاق
# 10 ترا که این همه قول مخالفست رواست %~% که یاد می‌نکنی هیچ نوبت از عشاق
# 11 نوازشی بکن از اصفهان که گشت روان %~% از آب دیده ما زنده رود سوی عراق
# 12 کمال رتبت خواجو همین قدر کافیست %~% که هست بنده‌ئی از بندگان بواسحق
PageV1P575
### || [genre: Gh]
# 1 ای برده عارضت به لطافت ز مه سبق %~% دل غرق خون دیده ز مهر رخت شفق
# 2 خورشید بر زمین زده پیش رخت کلاه %~% ریحان درآب شسته ز شرم خطت ورق
# 3 دینار جسته از زر و رخسار من طلا %~% وانگاه از درست رخم کرده سکه دق
# 4 اشک منست یا می گلرنگ در قدح %~% یا روی تست یا گل خود روی برطبق
# 5 مه را بهیچ وجه نگویم که مثل تست %~% با جبهه پرآبله و روی پر بهق
# 6 دانی که چیست قطره باران نوبهار %~% ابر از حیای دیده ما می‌کند عرق
# 7 من بعد ازین دیار به کشتی گذر کنند %~% مارا گر آب دیده بماند برین نسق
# 8 پیوسته بیتو مردم بحرین چشم من %~% در باب آب دیده روان می‌کند سبق
# 9 خواجو خرد که واضع قانون حکمتست %~% در پیش منطق تو نیارد زدن نطق
PageV1P576
### || [genre: Gh]
# 1 چو حرفی بخوانی ز طومار عشق %~% شود منکشف بر تو اسرار عشق
# 2 بیار آب حسرت که جز سیم اشک %~% روان نیست نقدی ببازار عشق
# 3 نشانم ز کنج صوامع مجوی %~% که شد منزلم کوی خمار عشق
# 4 تلف گشت عمرم در ایام مهر %~% بدل گشت دلقم به زنار عشق
# 5 بیا تا چو بلبل بهنگام صبح %~% بنالیم بر طرف گلزار عشق
# 6 کسانی که روزی نگشتند اسیر %~% چه دانند حال گرفتار عشق
# 7 بخوانی سواد سویدای دل %~% اگر برتو خوانند طومار عشق
# 8 مکن عیب خواجو که ارباب عقل %~% نباشند واقف بر اطوار عشق
PageV1P577
### || [genre: Gh]
# 1 طفل بود در نظر پیر عشق %~% هرکه نگردد سپر تیر عشق
# 2 دل چه بود مخزن اسرار شوق %~% جان که بود شارح تفسیر عشق
# 3 هر که ندارد خبری از سماع %~% کی شنود زمزمه زیر عشق
# 4 دم بدم از گوشه میدان جان %~% می‌شنوم نعره تکبیر عشق
# 5 دایه فطرت مگر آمیختست %~% خون من سوخته با شیر عشق
# 6 تیغ مکش بر سر مقتول مهر %~% دام منه بر ره نخجیر عشق
# 7 ترک خرد گیر که تدبیرعقل %~% عین جنونست بتقریر عشق
# 8 دست من و سلسله زلف یار %~% پای من و حلقه زنجیر عشق
# 9 سالک مجذوب دلم در سلوک %~% از نظر تربیت پیر عشق
# 10 نرگس جادوی تو دیدن بخواب %~% فتنه بود خاصه بتعبیر عشق
# 11 آب زر از چهره خواجو برفت %~% از چه ز خاصیت اکسیر عشق
PageV1P578
### || [genre: Gh]
# 1 باز برافراختیم رایت سلطان عشق %~% بار دگر تاختیم بر سر میدان عشق
# 2 ملک جهان کرده‌ایم وقف سر کوی یار %~% گوی دل افکنده‌ایم در خم چوگان عشق
# 3 از سرمستی کشیم گرده رهبان دیر %~% بر درهستی زنیم نوبت سلطان عشق
# 4 جان چه بود تا کنیم در ره عشقش نثار %~% پای ملخ چون بریم نزد سلیمان عشق
# 5 عقل درین دیر کیست مست شراب الست %~% روح در این باغ چیست بلبل بستان عشق
# 6 جان که بود تشنه‌ئی برلب آب حیات %~% دل چه بود حلقه‌ئی بر در زندان عشق
# 7 سر نکشد از کمند بسته زنجیر مهر %~% باز نگردد به تیر خسته پیکان عشق
# 8 سیر نگردد به بحر تشنه دریای وصل %~% روی نتابد ز سیل غرقه طوفان عشق
# 9 چون بقیامت برم حسرت رخسار دوست %~% بر دمد از خاک من لاله نعمان عشق
# 10 صد ره اگر دست مرگ چاک زند دامنم %~% بار دگر بر زنم سر ز گریبان عشق
# 11 کی بنهایت رسد راهروانرا سلوک %~% زانکه ندارد کنار راه بیابان عشق
# 12 مرغ سحرخوان دل نعره برآرد ز شوق %~% چون بمشامش رسد بوی گلستان عشق
# 13 گر چو قلم تیغ تیز بر سر خواجو نهند %~% سر نتواند کشید از خط فرمان عشق
PageV1P579
### || [genre: Gh]
# 1 سری بالعیس اصحابی ولی فی العیس معشوق %~% الا یا راهب الدیر فهل مرت بک النوق
# 2 فتاده ناقه در غرقاب از آب چشم مهجوران %~% وفوق النوق خیمات و فی الخیمات معشوق
# 3 سزد گردست گیریدم که کار از دست بیرون شد %~% اخلائی اغیثونی وثوب الصبر ممزوق
# 4 مقیم از گلشن طبعم نسیم شوق می‌آید %~% ومن راسی الی رجلی حدیث العشق منموق
# 5 کجا از روضه رضوان چنان حوری برون آید %~% لطیف الکشح ممسوخ من الفردوس مسروق
# 6 بکام دشمنم بی او و او با دشمنم همدم %~% نصیبی منه هجران و غیری منه مرزوق
# 7 خوشا با دوستان خواجو شراب وصل نوشیدن %~% و بالطالسات والکاسات مصبوح و مغبوق
PageV1P580
### || [genre: Gh]
# 1 ای سرو خرامنده بستان حقایق %~% آزاد شو از سبزه این سبز حدائق
# 2 برگلبن ایجاد توئی غنچه خندان %~% در گلشن ابداع توئی برگ شقائق
# 3 منزلگه انس تو سراپرده قدسست %~% تا چند شوی ساکن این تیره مضائق
# 4 بیرون نرود راه تو بی‌ترک مقاصد %~% حاصل نشود کام تو بی قطع علائق
# 5 رخش امل از عرصه تقلید برون ران %~% تا خیمه زنی بر سر میدان حقائق
# 6 در کوکبه‌ات خیل وحشم چیست مخائل %~% در راه تو خرگاه و خیم چیست عوائق
# 7 چون کعبه خلقت بوجود تو شرف یافت %~% باید که شوی قبله حاجات خلائق
# 8 آنکس که گدای در میخانه عشقست %~% برخسرو عقلست بصد مرتبه فائق
# 9 خواجو بسحر سرمکش از مرغ صراحی %~% زیرا که بشبگیر بود بلبله لائق
PageV1P581
### || [genre: Gh]
# 1 نکهت روضه خلدست که می‌بیزد مشک %~% یا از آن حلقه زلفست که می‌ریزد مشک
# 2 خیزد از چین سر زلف تو مشک ختنی %~% وین سخن نیست خطا زانکه ز چین خیزد مشک
# 3 خون شود نافه آهوی تتاری ز حسد %~% کان مه از گوشه خورشید درآویزد مشک
# 4 آن چه نعلست که لعل تو برآتش دارد %~% وین چه حالست که حالت ز مه انگیزد مشک
# 5 گر نخواهد که کشد گرد مهت گرد عبیر %~% از چه رو خط تو با غالیه آمیزد مشک
# 6 زلف عنبر شکن از روی تو سر می‌پیچید %~% چکند ز آتش اگر زانکه نپرهیزد مشک
# 7 همچو خواجو نکشد سر ز خطت مشک ختا %~% چون خط سبز تو بر برگ سمن بیزد مشک
PageV1P582
### || [genre: Gh]
# 1 وه چه شیرینست لعلش اندرو پنهان نمک %~% کس نمی‌بینم که دارد در جهان چندان نمک
# 2 اندکی با چشمه نوشش بشیرینی شکر %~% گر چه دارد نسبتی لیکن ندارد آن نمک
# 3 می نماید خط مشک افشانش از عنبر مثال %~% می‌فشاند پسته خندانش از مرجان نمک
# 4 شد بدور سنبل مشکین او عنبر فراخ %~% گشت در عهد لب شیرین او ارزان نمک
# 5 لعل شکر پاش گوهر پوش شورانگیز او %~% درج یاقوتست گوئی وندرو پنهان نمک
# 6 ای ز شکر خنده‌ات صد شور در جان شکر %~% وی ز شور شکرت پیوسته در افغان نمک
# 7 بر دل بریان من تا کی نمک ریزد غمت %~% گر چه عیبی نیست ار ریزند بر بریان نمک
# 8 درد دل را دوش می‌جستم دوائی از لبت %~% گفت خواجو کی جراحت را بود درمان نمک
# 9 تا بود در چشمم آن لب خواب چون آید مرا %~% زانکه گوئی دارم اندر دیده گریان نمک
PageV1P583
### || [genre: Gh]
# 1 دیدم از دور بتی کاکلکش مشکینک %~% دهنش تنگک و چون تنگ شکر شیرینک
# 2 لبک لعل روان پرور کش جان بخشک %~% سرک زلفک عنبر شکنش مشکینک
# 3 در سخن لعلک در پوشک اودر پاشک %~% بر سمن سنبل پرچینک او پرچینک
# 4 چشمکش همچو دل ریشک من بیمارک %~% دستکان کرده بخون دلکم رنگینک
# 5 هست مرجان مرا قوت ز مرجانک او %~% ای دریغا که نبودی دلکش سنگینک
# 6 نرگسش مستک و عاشق کشک و خونخوارک %~% سنبلش پستک و شورید گک و پرچینک
# 7 زلفکش دلکشک و غمزه ککش دلدوزک %~% برکش ناز کک و ساعد کش سیمینک
# 8 گفتمش در غم عشقت دل خواجو خونشد %~% بیش از این چند بگو صبر کند مسکینک
# 9 رفت در خنده و شیرین لبک از هم بگشود %~% گفت داروی دل و مرهم جانش اینک
PageV1P584
### || [genre: Gh]
# 1 ای روان از شکر تنگ تو شکر تنگ تنگ %~% گل برآورده ز شرم آن رخ گلرنگ رنگ
# 2 هست در زنجیر زلف دلربایت دل فراخ %~% لیک دل همچون دل ریش من دلتنگ تنگ
# 3 ناوک چشمت چو باد آرم ز خون چشم من %~% لعل پیکانی شود فرسنگ در فرسنگ سنگ
# 4 ای بت گلرخ بگردان باده گلرنگ را %~% تا برد ز آئینه جانم می چون زنگ زنگ
# 5 بلبل دستان سرا را گو برآر آوای نای %~% مطرب بلبل نوا را گو بزن در چنگ چنگ
# 6 باز چون گلگون می ساقی بمیدان در فکند %~% ای حریفان برکشید اسب طرب را تنگ تنگ
# 7 نام و ننگ ار عاشقی در باز خواجو در رهش %~% زانکه باشد عشق بازانرا ز نام و ننگ ننگ
PageV1P585
### || [genre: Gh]
# 1 نیستی آنکه زنی شیشه هستی برسنگ %~% ورنه در پات فتادی فلک مینا رنگ
# 2 تا بکی گوش کنی برنفس پرده‌سرای %~% تا بکی چنگ زنی در گره گیسوی چنگ
# 3 روی ازین قبله بگردان که نمازی نبود %~% رو بمحراب و نظر در عقب شاهد شنگ
# 4 گوش سوی غزل و دیده سوی چشم غزال %~% سگ صیاد ز چشمش نرود صورت رنگ
# 5 بر کفت باده چون زنگ و دلت پر زنگار %~% وقت آنست که از آینه بزدائی زنگ
# 6 روح را کس نکند دستخوش نفس خسیس %~% عاقلان آینه چین نفرستند بزنگ
# 7 اگرت دیو طبیعت شکند پنجه عقل %~% چکند آهوی وحشی چو شود صید پلنگ
# 8 کاروان از پس و ره دور و حرامی در پیش %~% بار ما شیشه و شب تار و همه ره خرسنگ
# 9 خیز و یک ره علم از چرخ برون زن خواجو %~% که فراخست جهان و دل غمگین تو تنگ
PageV1P586
### || [genre: Gh]
# 1 چو هیچگونه ندارم بحضرت تو مجال %~% شوم مقیم درت بالغدو و الاصال
# 2 شگفت نیست اگر صید گشت مرغ دلم %~% که در هوای تو سیمرغ بفکند پر و بال
# 3 کرا وصال میسر شود که در کویت %~% مجال نیست کسی را مگر نسیم شمال
# 4 نشسته‌ام مترصد که از دریچه صبح %~% مگر طلوع کند آفتاب روز وصال
# 5 ز خاکم آتش عشقت هنوز شعله زند %~% چو بگذری بسر خاک من پس از صد سال
# 6 ترا اگر چه ز امثال ما ملال گرفت %~% گرفت بیتو مرا از حیات خویش ملال
# 7 مقیم در دل خواجو توئی و می‌دانی %~% چه حاجتست بتقریر با تو صورت حال
PageV1P587
### || [genre: Gh]
# 1 یکدم ز قال بگذر اگر واقفی ز حال %~% کانرا که حال هست چه حاجت بود بقال
# 2 برلوح کائنات مصور نمی‌شود %~% نقشی بدین جمال و جمالی بدین کمال
# 3 آنجا که یار پرده عزت برافکند %~% عارف کمال بیند و اهل نظر جمال
# 4 خون قدح بمذهب مستان حرام نیست %~% کز راه شرع خون حرامی بود حلال
# 5 جانم بجام لعل تو دارد تعطشی %~% چون تن به جان و تشنه به سرچشمه زلال
# 6 آنها که دام بر گذر صید می‌نهند %~% اندیشه کی کنند ز مرغ شکسته بال
# 7 در هر چه هست چون بخیالت نظر کنم %~% گر جز جمال روی تو بینم زهی خیال
# 8 در راه عشق بعد منازل حجاب نیست %~% دوری گمان مبر که بود مانع وصال
# 9 خواجو اگر بعین حقیقت نظر کنی %~% وصل در جدائی و هجران در اتصال
PageV1P588
### || [genre: Gh]
# 1 گشت معلوم کنون قیمت ایام وصال %~% که وصالت متصور نشود جز بخیال
# 2 گر میسر نشود با توام امکان وصول %~% نیست ممکن که فراموش کنم عهد وصال
# 3 هر سحر چاک زنم دامن جانرا چون صبح %~% تا گریبان تو شد مطلع خورشید جمال
# 4 هست چون خال سیاه تو مرا روز سپید %~% گشت چون زلف تو آشفته مرا صورت حال
# 5 شکرت شور جهانی و جهانی مشتاق %~% عالمی تشنه و عالم همه پرآب زلال
# 6 تا نگوئی که حرامست مرا بیتو نظر %~% که حرامست نظر بیتو و می با توحلال
# 7 تنم از شوق جمالت شده از مویه چو موی %~% دلم از درد فراقت شده از ناله چو نال
# 8 قامتم نون و دل از غم شده چون حلقه میم %~% لیک برحال دلم جیم سر زلف تو دال
# 9 نه بحالم نظری می‌کنی ای نرگس چشم %~% نه ز حالم خبری می‌دهی ای مشکین خال
# 10 مهر من برمه رویت نپذیرد نقصان %~% مهر را گرچه میسر نشود دفع زوال
# 11 عیش من بی لب شیرین تو تلخست ولیک %~% تو ملولی و مرا هست ز غیر تو ملال
# 12 ظاهر آنست که از خود برود بلبل مست %~% چو نسیم چمن آرد نفس باد شمال
# 13 خوش بود ناله عشاق بهنگام صبوح %~% خواجو ار عاشقی از پرده عشاق بنال
PageV1P589
### || [genre: Gh]
# 1 سبحان من تقدس بالعز و الجلال %~% سبحان من تفرد بالجود و الجمال
# 2 آن مالکی که ملکت او هست بر دوام %~% وان قادری که قدرت او هست بر کمال
# 3 سلطان بی وزیر و جهاندار لم یزل %~% دیان بی نظیر و خداوند لا یزال
# 4 گویای بی تلفظ و بینای بی بصر %~% دانای بی تفکر و دارای بی ملال
# 5 سبیح بلبل سحری حی لا ینام %~% ورد زبان کبک دری رب ذوالجلال
# 6 حرفیست کاف و نون ز طوامیر صنع او %~% وز قاف تا بقاف برین حرف گشته دال
# 7 از آب لطف او متبسم شود ریاض %~% وز باد قهر او متزلزل شود جبال
# 8 در گوش آسمان کشد از زر مغربی %~% هر مه به امر کن فیکون حلقه ملال
# 9 گاهی ز ماه نو کند ابروی زال زر %~% گاهی از آفتاب کشد تیغ پور زال
# 10 کیوان بحکم اوست برین برج پاسبان %~% بهرام از امر اوست برین قلعه کوتوال
# 11 ای قصر کبریای تو محفوظ از انهدام %~% وی ملک بی زوال تو محروس از انتقال
# 12 وی بوستان لطف تو بی وصمت ذبول %~% وی آفتاب لطف تو بی نسبت زوال
# 13 ایوان وحدت تو مبرا از انحطاط %~% وارکان قدرت تو معرا از اختلال
# 14 بشکسته در قفای تو شهباز عقل پر %~% و افکنده در هوای تو سیمرغ وهم بال
# 15 بر دوش روز خاوری از شب فکنده زلف %~% بر روی صبح مشرقی از شام کرده خال
# 16 وهم از سرادقات جلال تو قاصرست %~% ور عقل ره برد بتو نبود بجز خیال
# 17 خواجو گر التماس ازین در کند رواست %~% از پادشه اجابت و از بندگان سؤال
PageV1P590
### || [genre: Gh]
# 1 زهی ز باده لعلت در آتش آب زلال %~% یکی ز حلقه بگوشان حاجب تو هلال
# 2 ندای عشق چو در داد خال مشکینت %~% بگوش جان من آمد ز روضه بانگ بلال
# 3 تو کلک منشی تقدیر بین بدان خوبی %~% نهاده بر سر نون خط تو نقطه خال
# 4 چودر خیال خیال آید آن خیال چو موی %~% نرفت یکسر مو نقشش از خیال خیال
# 5 منال بلبل بیدل چو می‌شود حاصل %~% ترا بکام دل از بوستان عشق منال
# 6 اگر ز کوی تو دورم نمی‌شوم نومید %~% چرا که مرد بهمت بود چو مرغ ببال
# 7 ترا حرام نباشد که خون ما ریزی %~% که هست پیش خداوند خون بنده حلال
# 8 چنان بچشمه نوش تو آرزومندم %~% که راه بادیه مستسقیان به آب زلال
# 9 ز من چه دید که هردم که آید از کویت %~% چو باد بگذرد از پیش من نسیم شمال
# 10 رسانده‌ام بکمال از محبت تو سخن %~% اگر چه گفته خواجو کجا رسد بکمال
# 11 شب فراق بگفتیم ترک صبح امید %~% جزای آنکه نگفتیم شکر روز وصال
PageV1P591
### || [genre: Gh]
# 1 ای سواد خط توشرح مصابیح جمال %~% طاق پیروزه ابروی تو پیوسته هلال
# 2 زلف هندوی تو چینی و ترا رومی روی %~% چشم ترک تو ختائی و ترا زنگی خال
# 3 کی شکیبد دلم از چشمه نوشت هیهات %~% تشنه در بادیه چون بگذرد از آب زلال
# 4 گر بود شوق حرم بعد منازل سهلست %~% هجر در راه حقیقت نکند منع وصال
# 5 نتوان گفت که می در نظرت هست حرام %~% زانکه در گلشن فردوس بود باده حلال
# 6 بر بنا گوش تو خال حبشی هر که بدید %~% گفت بر گوشه خورشید نشستست بلال
# 7 چون خیال تو درآید بعیادت ز درم %~% خویش را باز ندانم من مسکین ز خیال
# 8 گفتم از دیده شوم غرقه خون روزی چند %~% چشم دریا دل من شور برآورد که سال
# 9 چه کند گر نکند شرح جمالت خواجو %~% که بوصف تو رساندست سخن را بکمال
PageV1P592
### || [genre: Gh]
# 1 زهی گرفته خور از طلعت تو فال جمال %~% نشانده قد تو در باغ جان نهال جمال
# 2 نوشته منشی دیوان صنع لم یزلی %~% به مشک بر ورق لاله‌ات مثال جمال
# 3 خیال روی تو تا دیده‌ام نمی‌رودم %~% ز دل جمال خیال و ز سرخیال جمال
# 4 چو روشنست که هر روز را زوالی هست %~% مباد روی چو روز ترا زوال جمال
# 5 کسی که نیست چو من تشنه جمال حرم %~% حرام باد برو شربت زلال جمال
# 6 هوای یار همائی بلند پروازست %~% که در دلم طیران می‌کند ببال جمال
# 7 خرد چو دید که خواجو فدای او شد گفت %~% زهی کمال کمال و زهی جمال جمال
PageV1P593
### || [genre: Gh]
# 1 زهی زلفت شکسته نرخ سنبل %~% گلستان رخت خندیده برگل
# 2 رسانده خط بیاقوت تو ریحان %~% کشیده سر ز کافور تو سنبل
# 3 عروسی را که او صاحب جمالست %~% چه دریابد گرش نبود تحمل
# 4 چو ریش خستگانرا مرهم از تست %~% مکن در کار مسکینان تغافل
# 5 اگر گل را نباشد برگ پیوند %~% چه سود از ناله شبگیر بلبل
# 6 بجانت کانکه برجان دارم از غم %~% نباشد کوه سنگین را تحمل
# 7 اگر عمر منی ایشب برو زود %~% وگر جزو منی ای غم برو کل
# 8 چو از زلفش بدین روز اوفتادم %~% تو نیز ای شب مکن بر من تطاول
# 9 خوشا آن بزم روحانی که هر دم %~% کند مستی ببادامش تنقل
# 10 منه عود ای بت خوش نغمه از چنگ %~% که ساغر بانگ می‌دارد که غلغل
# 11 بزن مطرب که مستان صبوحی %~% ز می مستند و خواجو از تامل
PageV1P594
### || [genre: Gh]
# 1 شب رحیل ز افغان خستگان مراحل %~% مجال خواب نیابند ساکنان محامل
# 2 مکش زمام شتر ساربان که دلشدگان را %~% کشیده است سر زلف دلبران بسلاسل
# 3 سرشک دیده که می‌رانم از پی تو مرانش %~% چرا که شرط کریمان بود اجابت سائل
# 4 تنم مقیم مقامست و جان بمرحله عازم %~% سرم ملازم بالین و دل بقافله مائل
# 5 به خامه هر که نویسد فراق نامه ما را %~% عجب که آتش نی در نیفتدش با نامل
# 6 نسیم روضه خلدست یا شمیم احبا %~% شعاع نور جبینست یا فروغ مشاعل
# 7 بسا که در غم عشق تو ابن مقله چشمم %~% نوشت بر ورق زر بسیم ناب رسائل
# 8 سرم بنعل سمندت متوجست و تو فارغ %~% دلم ببند کمندت مقیدست و تو غافل
# 9 اگرنه با تو نشینم مرا ز عشق چه باقی %~% وگرنه روی تو بینم مرا ز دیده چه حاصل
# 10 زبان خامه قلم گشت در بیان جدائی %~% نرفت قصه بپایان و رفت عمر بباطل
# 11 سزد که دست بشویند از آب چشم تو خواجو %~% که هست آتش دل غالب و سرشک تو نازل
PageV1P595
### || [genre: Gh]
# 1 ای دل من بسته در آن زنجیر سمن‌سا دل %~% کرده مرا در غم عشقت بی سر و بی پا دل
# 2 برده ازین قالب خاکی رخت به صحرا جام %~% رانده ازین دیده پرخون سیل به دریا دل
# 3 چون دل ما برنگرفت از لعل لبت کامی %~% ای بت مهوش تو چرا برداشتی از ما دل
# 4 جای من بیدل و دین یا دیر بود یا دار %~% قصد من بی سر و پا یا دیده کند یا دل
# 5 مطرب دل سوختگان گو تا بزند بر چنگ %~% وای دل ای وای دل و دین وادل من وادل
# 6 ای شکری زان لب شیرین کرده تقاضا جان %~% وی نظری زانرخ زیبا کرده تمنا دل
# 7 جادوی عاشق کش چشمت خورده بافسون خون %~% هندوی زنگی وش زلفت برده بیغما دل
# 8 سرنکشد یکسر مو زان جعد مسلسل عقل %~% روی نتابد نفسی زان روی دلارا دل
# 9 چند زنی طعنه که خواجو در غم عشق افتاد %~% چون دلم افکند درین آتش چکنم با دل
PageV1P596
### || [genre: Gh]
# 1 دلم مرید مرادست و دیده رهبر دل %~% سرم فدای خیال و خیال در سر دل
# 2 کمند زلف ترا گر رسن دراز آمد %~% در آن مپیچ که دارد گذر بچنبر دل
# 3 دلم چگونه نماید قرار در صف عشق %~% چنین که زلف تو بشکست قلب لشکر دل
# 4 بود که ساقی لعل تو در دهد جامی %~% مرا که خون جگر می‌خورم ز ساغر دل
# 5 دل صنوبریم همچو بید می‌لرزد %~% ز بیم درد فراق تو ای صنوبر دل
# 6 تو آن خجسته همای بلند پروازی %~% که در هوای تو پر می‌زند کبوتر دل
# 7 دلم ربودی و تا رفتی از برابر من %~% نرفت یکسر مو نقشت از برابر دل
# 8 چگونه در دل تنگم قرار گیرد صبر %~% که می‌زند سر زلف تو حلقه بردل
# 9 بملک روی زمین کی نظر کند خواجو %~% کسی که ملک وصالش بود مسخر دل
PageV1P597
### || [genre: Gh]
# 1 ای ماه تو مهر انور دل %~% وی مهر تو شمع خاور دل
# 2 یاقوت تو روح پرور جان %~% ریحان تو سایه گستر دل
# 3 لعل لب و زلف تابدارت %~% جان پرور جان و دلبر دل
# 4 ای قامت تو قیامت عقل %~% وی خاک در تو محشردل
# 5 بستان رخ تو روضه خلد %~% یاقوت لب تو کوثر دل
# 6 لعل تو زلال مشرب روح %~% چشم تو چراغ منظر دل
# 7 ابروت هلال غره مه %~% مهرت خور جان و در خور دل
# 8 از غایت پردلی شکسته %~% هندوی تو قلب لشکر دل
# 9 ساقی غمت بجای باده %~% خون می‌دهدم ز ساغر دل
# 10 گر زلف ترا رسن درازست %~% باشد گذرش بچنبر دل
# 11 هر دم بهوای خاک کویت %~% پر می‌زندم کبوتر دل
# 12 در تحت شعاع مهر رویت %~% یکباره بسوخت اختر دل
# 13 ساقی بده آن مئی که در جام %~% هست آب روان آذر دل
# 14 از دل بطلب نشان خواجو %~% کو معتکفست بردر دل
PageV1P598
### || [genre: Gh]
# 1 دلم ربودی و رفتی ولی نمی‌روی از دل %~% بیا که جان عزیزت فدای شکل و شمایل
# 2 گرم وصول میسر شود که منزل قربست %~% کنم مراد دل از خاک آستان تو حاصل
# 3 هوایت ار بنهم سرکجا برون کنم از سر %~% وفایت ار برود جان کجا برون رود از دل
# 4 بحق صحبت دیرین که حق صحبت دیرین %~% روا مدار که گردد چو وعده‌های تو باطل
# 5 فتاد کشتی صبرم ز موج قلزم دیده %~% بورطه‌ئی که نه پایانش ممکنست و نه ساحل
# 6 نیازمند چنانم که گر بخاک درآیم %~% ز مهر گلشن رویت برون دمد گلم از گل
# 7 مفارقت متصور کجا شود که بمعنی %~% میان لیلی و مجنون نه مانعست و نه حایل
# 8 اگر نظر بحقیقت کنی و غیر نبینی %~% وصال کعبه چه حاجت بود بقطع منازل
# 9 خلاص جستم ازو طیره گشت و گفت که خواجو %~% قتیل عشق نجوید رهائی از کف قاتل
PageV1P599
### || [genre: Gh]
# 1 ای غم عشق تو آتش زده در خرمن دل %~% وآتش هجر جگر سوز تو دود افکن دل
# 2 چشمه نوش گهر پوش لبت چشمه جان %~% حلقه زلف شکن بر شکنت معدن دل
# 3 گر کنی قصد دلم دست من و دامن تو %~% ور کند ترک تو دل دست من و دامن دل
# 4 جانم از دست دل ار غرقه خون جگرست %~% خون جان من دلسوخته در گردن دل
# 5 پرتو روی تو شد شمع شبستان دلم %~% تا شبستان سر زلف تو شد مسکن دل
# 6 بده آن آب چو آتش که بجوش آمده است %~% ز آتش روی دل افروز تو خون در تن دل
# 7 چاره با ناوک چشمت سپر انداختنست %~% ورنه تیر مژه‌ات بگذرد از جوشن دل
# 8 دل شیدا همه پیرامن سودا گردد %~% و اهل دلرا غم سودای تو پیرامن دل
# 9 آتشی در دل خواجوست که از شعله اوست %~% دود آهی که برون می‌رود از روزن دل
PageV1P600
### || [genre: Gh]
# 1 رحمتی گر نکند بر دلم آن سنگین دل %~% چون تواند که کشد بار غمش چندین دل
# 2 زین صفت بر من اگر جور کند مسکین من %~% ور ازین پس ندهد داد دلم مسکین دل
# 3 من ازین در به جفا باز نگردم که مرا %~% پای بندست در آن سلسله مشکین دل
# 4 با گلستان جمالش نکشد فصل بهار %~% اهل دل را به تماشای گل و نسرین دل
# 5 خسرو ار بند وگر پند فرستد فرهاد %~% برنگیرد بجفا از شکر شیرین دل
# 6 دلم از صحبت خوبان نشکیبد نفسی %~% ای عزیزان من بیدل چکنم با این دل
# 7 نکند سوی دل خسته خواجو نظری %~% آه از آن دلبر پیمان شکن سنگین دل
PageV1P601
### || [genre: Gh]
# 1 مرا که راه نماید کنون به خانه دل %~% که خاک راهم اگر دل دهم به خانه گل
# 2 من آن نیم که ز دینار باشدم شادی %~% اگر چه بنده باقبال می‌شود مقبل
# 3 چو سرو هر که برآورد نام آزادی %~% دلش کجا بسهی قامتان شود مائل
# 4 مرا قتیل نبیند کسی بضربت تیغ %~% مگر گهی که ز من منقطع شود قاتل
# 5 به راه بادیه مستسقی جمال حرم %~% بود لبالبش از آب دیدگان منزل
# 6 ز چشم ما نرود کاروان بوقت رحیل %~% به حکم آنکه ز سیلاب نگذرد محمل
# 7 اگر چه بر گذرت سائلان بسی هستند %~% چو آب دیده ما نیست در رهت سائل
# 8 بملک دانش اگر حکم و حکمتت باید %~% مقیم عالم دیوانگی شوای عاقل
# 9 چو وصل و هجر حجابست پیش اهل سلوک %~% ازین حجاب برون آی تا شوی واصل
# 10 مفارقت متصور کجا شود ما را %~% که نیست هر دو جان در میان ما حائل
# 11 کسی که در حرم جان وطن کند خواجو %~% بود هر آینه از ساکنان کعبه دل
PageV1P602
### || [genre: Gh]
# 1 گر گنج طلب داری از مار مترس ای دل %~% ور خرمن گل خواهی از خار مترس ای دل
# 2 چون زهد و نکونامی بر باد هوا دادی %~% از طعنه بدگویان زنهار مترس ای دل
# 3 از رندی و بدنامی گر ننگ نمی‌داری %~% از فخر طمع برکن وز عار مترس ای دل
# 4 گر طالب دیداری از خلد برین بگذر %~% ور نور بدست آمد از نار مترس ای دل
# 5 چون نرگس بیمارش خون می‌خور اگر مستی %~% ور زانکه شود جانت بیمار مترس ای دل
# 6 گر همدم منصوری رو لاف انا الحق زن %~% چون دم زنی از وحدت از دار مترس ای دل
# 7 جان را چو فدا کردی از تن مکن اندیشه %~% چون ترک شتر گفتی از بار مترس ای دل
# 8 قول حکما بشنو کاندم که قدح نوشی %~% اندک خور و از مستی بسیار مترس ای دل
# 9 صد بار ترا گفتم کامروز که چون خواجو %~% اقرار نمی‌کردی ز انکار مترس ای دل
PageV1P603
### || [genre: Gh]
# 1 مقاربت نشود مرتفع ببعد منازل %~% که بعد در ره معنی نه مانعست و نه حائل
# 2 چو هست عهد مودت میان لیلی و مجنون %~% چه غم ز شدت اعراب و اختلاف قبائل
# 3 در آن مصاف که جان تازه گردد از لب خنجر %~% قتیل عشق نمیرد مگر بغیبت قاتل
# 4 کسی که خاک شود در میان بحر مودت %~% گمان مبر که برد باد ازو غبار بساحل
# 5 ترا که کعبه طواف حرم کند بحقیقت %~% چه احتیاج بسیر و سلوک و قطع منازل
# 6 ببخش بردل مستسقیان وادی فرقت %~% که کرده‌اند لبالب بخون دیده مراحل
# 7 اگر چه هیچ وسیلت به حضرت تو ندارم %~% هوای روی توام هست بهترین وسائل
# 8 سواد خط تو بیرون نمی‌رود ز سویدا %~% خیال خال تو خالی نمی‌شود ز مخائل
# 9 مرا نصیحت دانا به عقل باز نیارد %~% که اقتضای جنون می‌کند ملامت عاقل
# 10 اگر ز شست تو باشد بزن خدنگ ز ره سم %~% وگر ز دست تو باشد بیار زهر هلاهل
# 11 نوای نغمه خواجو شنو به گاه صبوحی %~% چنانکه وقت سحر در چمن خروش عنادل
PageV1P604
### || [genre: Gh]
# 1 ای کرده تیره شب را بر آفتاب منزل %~% دلرا ز چین زلفت برمشک ناب منزل
# 2 تا در درون چشمم خرگاه زد خیالت %~% مه را بسان ماهی بینم در آب منزل
# 3 باید که رحمت آرد آنکو شراب دارد %~% برتشنه‌ئیکه باشد او را سراب منزل
# 4 ره چون برم به کویت زانرو که نادر افتد %~% در آشیان عنقا کرده ذباب منزل
# 5 یک ذره مهر رویت خالی نگردد از دل %~% زیرا که گنج باشد کنج خراب منزل
# 6 بنگر در اشک مستان عکس جمال ساقی %~% همچون قمر که سازد جام شراب منزل
# 7 خواجو که غرقه آمد در ورطه جدائی %~% بر ساحل وصالت بیند بخواب منزل
PageV1P605
### || [genre: Gh]
# 1 هرگه که ز خرگه بچمن بار دهد گل %~% نرگس نکند خواب خوش از غلغل بلبل
# 2 ای خادم یاقوت لب لعل تو لؤلؤ %~% وی هندوی ریحان خط سبز تو سنبل
# 3 تا کی کند آن غمزه عاشق کش معلول %~% در کار دل ریش من خسته تعلل
# 4 گر نرگس مستت نکند ترک تعدی %~% چندین چه کند زلف دراز تو تطاول
# 5 شرح شکن زلف تو بابیست مطول %~% کوتاه کنم تا نکشد سر به تسلسل
# 6 آن صورت آراسته را بیش میارای %~% کانجا که جمالست چه حاجت بتجمل
# 7 محمل مبر از منزل احباب که ما را %~% یکدم نبود بار فراق تو تحمل
# 8 المغرم یستغرق فی البحر غریقا %~% واللائم کالنائم فی الساحل یغفل
# 9 هر لحظه که خاموش شود ماه مغنی %~% از مرغ صراحی شنوم نعره که قل قل
# 10 ای آنکه جمال از رخ زیبای تو جزویست %~% غمهای جهان جزو غم عشق تو شد کل
# 11 بر باد هوا باده مپیمای که خواجو %~% از مل نشود بی خبر الا بتامل
PageV1P606
### || [genre: Gh]
# 1 باغبان گو برو باد مپیما کز گل %~% بدم سرد سحر باز نیاید بلبل
# 2 جبدا باده گلرنگ به هنگام صبوح %~% از کف سرو قدی گلرخ مشکین کاکل
# 3 در بهاران که رساند خبر کبک دری %~% بجز از باد بهاری به در خرگه گل
# 4 بنگر از ناله شبگیر من و نغمه مرغ %~% دشت پر زمزمه و طرف چمن پرغلغل
# 5 گر صبا سلسله برآب نهد فصل ربیع %~% از چه برگردن قمری بود از غالیه غل
# 6 باد نوروز چو برخاست نیارند نشست %~% بلبلان بی گل و مستان صبوحی بی مل
# 7 مطرب آن لحظه که آهنگ فروداشت کند %~% زندش بلبله گلبانگ که قل قل قل قل
# 8 ای ز بادام تو در عین حجالت نرگس %~% وی ز گیسوی تو در حلقه سودا سنبل
# 9 آن سر زلف قمرسای شب آسا را بین %~% همچو زاغی که زند در مه تابان چنگل
# 10 هر چه خوبان جهانرا به دلارائی برد %~% جزو بود آن همه و حسن جهانگیر توکل
# 11 دست گیرید که خواجو که دلش رفت برود %~% بارش افتاده و گشتست اسیر سر پل
PageV1P607
### || [genre: Gh]
# 1 خوشا با دوستان در بوستان گل %~% که خوش باشد بروی دوستان گل
# 2 شکوفه مو بدست و ابر دایه %~% صبا رامین و ویس دلستان گل
# 3 سمن را شد نفس باد و روان آب %~% چمن را گشت تن شمشاد و جان گل
# 4 ترنم می‌کند بر شاخ بلبل %~% تبسم می‌کند در بوستان گل
# 5 لبش با هم نمی‌آید از آنروی %~% که دارد خرده‌ئی زر در دهان گل
# 6 کشد در برقبای فستقی سرو %~% نهد بر سر کلاه سایبان گل
# 7 چو باد از روی گل برقع برانداخت %~% برآمد سرخ همچون ارغوان گل
# 8 بگو با بلبل ای باد بهاری %~% که باز آمد علی رغم زمان گل
# 9 دلش سستی کند چون از نهالی %~% بصحن گلستان آید خزان گل
# 10 بیا خواجو که با مرغان شب خیز %~% نهادست از هوا جان در میان گل
# 11 می نوشین روان در ده که بگرفت %~% چو خسرو ملکت نوشیروان گل
PageV1P608
### || [genre: Gh]
# 1 مرا که نیست بخاک درت امید وصول %~% کجا بمنزل قربت بود مجال نزول
# 2 اگر وصال تو حاصل شود بجان بخرم %~% ولی عجب که رسد کام بیدلان بحصول
# 3 چنین شنیده‌ام از پرده ساز نغمه شوق %~% که ضرب سوختگان خارج اوفتد ز اصول
# 4 خموش باشد که با کشتگان خنجر عشق %~% خلاف عقل بود درس گفتن از معقول
# 5 براهل عشق فضلیت بعقل نتوان جست %~% که عقل و فضل درین ره عقیله است و فضول
# 6 بروز حشر سر از موج خون برون آرد %~% کسیکه گشت به تیغ مفارقت مقتول
# 7 گذشت قافله و ما گشوده چشم امید %~% که کی ز گوشه محمل نظر کند محمول
# 8 میان ما و شما حاجت رسالت نیست %~% چو انقطاع نباشد چه احتیاج رسول
# 9 مفارقت نکنم دیگر از حریم حرم %~% گرم به کعبه وصل افتد اتفاق وصول
# 10 چو ره نمی‌برم از تیرگی به آب حیات %~% شدست جان من تشنه از حیات ملول
# 11 ببوس دست مقیمان درگهش خواجو %~% بود که راه دهندت ببارگاه قبول
PageV1P609
### || [genre: Gh]
# 1 یا مسرع الشمال اذا تحصل الوصول %~% بلغ تحیتی و سلامی کما اقول
# 2 از تشنگان بادیه هجر یاد کن %~% روزی گرت بکعبه قربت بود وصول
# 3 یا رب چنین که اختر وصلت غروب کرد %~% بینم شبی که کوکب فرقت کند افول
# 4 خواهم که سوی یار فرستم خبر ولیک %~% ترسم که همچو من متعلق شود رسول
# 5 از چشم ما برون نزند خیمه ساربان %~% از بهرآنکه برسرآبش بود نزول
# 6 عمری که بیتو می‌گذرانند ضایعست %~% بازا کزین حیات مضیع شدم ملول
# 7 دل می‌نهم ببند تو گر می‌بری اسیر %~% جان می‌کنم فدای تو گر می‌کنی قبول
# 8 گفتم کنم معانی عشق ترا بیان %~% فضلی که جز عقیله نباشد بود فضول
PageV1P610
### || [genre: Gh]
# 1 سپیده دم که برآمد خروش بانگ رحیل %~% برفت پیش سرشک من آب دجله و نیل
# 2 جهان ز گریه‌ام از آب گشت مالامال %~% ز سوز سینه‌ام آتش گرفت میلامیل
# 3 هلاک من چو بوقت وداع خواهد بود %~% بقصد جان من ای ساربان مکن تعجیل
# 4 مگر بشهر شما پادشه منادی کرد %~% که هست خون غریبان مباح و مال سبیل
# 5 کشندگان گرفتار قید محنت را %~% مواخذت نکند هیچکس بخون قتیل
# 6 طواف کعبه عشق از کسی درست آید %~% که دیده زمزم او گشت و دل مقام خلیل
# 7 بگفتگوی رقیب از حبیب روی متاب %~% رضای خصم بدست آر و غم مخور ز وکیل
# 8 گر از لبم شکری می‌دهی ز طره بپوش %~% چرا که کفر نماید کرم بنزد بخیل
# 9 زبور عشق تو خواجو برآن ادا خواند %~% که روز عید مسیحا حواریان انجیل
PageV1P611
### || [genre: Gh]
# 1 نوبتی صبح برآمد ببام %~% نوبت عشاق بگوی ای غلام
# 2 مرغ سحر در سخن آمد به ساز %~% ساز بر آواز خروسان بام
# 3 کوکبه قافله سالار صبح %~% باز رسید این نفس از راه شام
# 4 خادم ایوان در خلوت ببند %~% در حرم خاص مده بار عام
# 5 ای صنم سیم زنخدان بیار %~% از قدح سیم می لعل فام
# 6 صوفی اگر صافی ازین خم خورد %~% رخت تصوف بفروشد تمام
# 7 حاجی اگر روی تو بیند مقیم %~% در حرم کعبه نسازد مقام
# 8 زمزم رندان سبو کش میست %~% بتکده و میکده بیت الحرام
# 9 نام جگر سوختگان چیست ننگ %~% ننگ غم اندوختگان چیست نام
# 10 آتش پروانه پر سوخته %~% نیست بجز پختن سودای خام
# 11 خیز و چو خواجو بصبوحی بشوی %~% جامه جان را بنم چشم جام
PageV1P612
### || [genre: Gh]
# 1 برآمد بانگ مرغ و نوبت بام %~% کنون وقت میست و نوبت جام
# 2 چو کار پختگان بی باده خامست %~% بدست پختگان ده باده خام
# 3 بهر ایامی این عشرت دهد دست %~% بگردان باده چون با دست ایام
# 4 لبش خواهی بناکامی رضا ده %~% که کس را بر نیاید زان دهان کام
# 5 من شوریده را معذور دارید %~% که برآتش نشاید کردن آرام
# 6 دلم کی در فراق آرام گیرد %~% بود آرام دل وصل دلارام
# 7 منم دور از تو همچون مرغ وحشی %~% ببوی دانه‌ئی افتاده در دام
# 8 ز سرمستی برون از روی و مویت %~% نه از صبح آگهی دارم نه از شام
# 9 قلم در کش چو بینی نام خواجو %~% که نبود عاشق شوریده را نام
PageV1P613
### || [genre: Gh]
# 1 آفتابست یا ستاره بام %~% که پدید آمد از کناره بام
# 2 ماه در عقرب و قصب برماه %~% شام بر نیمروز و چین در شام
# 3 نام خالش مبر که وحشی را %~% طمع دانه افکند در دام
# 4 خیز تا می خوریم و بنشانیم %~% آتش دل به آب آتش فام
# 5 باده پیش آر تا فرو شوئیم %~% جامه جان به آب دیده جام
# 6 می جوشیده خور که حیف بود %~% پخته در جوش و ما بدینسان خام
# 7 عاقلان سر عشق نشناسند %~% کاین صفت نبود از خواص و عوام
# 8 عشق عامست و عقل خاص ولیک %~% چکند خاص با تقلب عام
# 9 شمع مجلس نشست خیز ندیم %~% مه فرو رفت می بیار غلام
# 10 دشمنانرا بکام دوست مخواه %~% دوستانرا مدار دشمن کام
# 11 چون برآیی ببام پندارند %~% که سهیلست یا سپیده بام
# 12 با رخت هر که ماه می‌طلبد %~% نیست در عاشقی هنوز تمام
# 13 سرو با اعتدال قامت تو %~% ناتراشیده‌ئیست بی اندام
# 14 نام خواجو مبر که ننگ بود %~% اگر از عاشقان برآید نام
PageV1P614
### || [genre: Gh]
# 1 تبت یا ذا الجلال و الا کرام %~% من جمیع الذنوب و اثام
# 2 ای صفاتت برون ز چون و چرا %~% ذات پاکت بری ز کو و کدام
# 3 قاضی حاجت وحوش و طیور %~% رازق روزی سوام و هوام
# 4 گوهر آرای قطره در اصداف %~% نقش پرداز نطفه در ارحام
# 5 پرچم آویز طاسک خورشید %~% آتش انگیز خنجر بهرام
# 6 خاکبوس بساط فرمانت %~% جم سیمین سریر زرین جام
# 7 بست مشاطگان قدرت تو %~% بر رخ صبح چین گیسوی شام
# 8 کرده استاد صنعت از یاقوت %~% شرف طاق تابخانه بام
# 9 یافته از تو نضرت و خضرت %~% باغ مینو و راغ مینا فام
# 10 بدر مشعل فروز آینه دار %~% بر درش بنده منیرش نام
# 11 عنبر هندی آنکه خادم تست %~% کار او بی‌نسیم لطفت خام
# 12 پیش موج محیط احسانت %~% از حیا در عرق فتاده غمام
# 13 کاسه گردان بزم تقدیرت %~% صبح زرین کلاه سیم اندام
# 14 هندوی بارگاه ابداعت %~% شام زنگی نهاد خون آشام
# 15 عندلیب زبان گویا را %~% گل بستان فروز ذکرت کام
# 16 گر کند یاد صدمه قهرت %~% بگسلد مشرقی مهر زمام
# 17 درک خاصان بکنه انعامت %~% نرسد خاصه عام کالانعام
# 18 جان خواجو که مرغ گلشن تست %~% مگذارش بدام دل مادام
# 19 طمع دانه‌اش بدام افکند %~% باز گیرش ز دست دانه و دام
# 20 من که بر یاد زلف و روی بتان %~% صرف کردم لیالی و ایام
# 21 بوده با باده مغانه مقیم %~% ساخته در شرابخانه مقام
# 22 زده راه خرد بنغمه چنگ %~% ریخته آب رخ بشرب مدام
# 23 نفس خود کامم ار ز راه ببرد %~% باز گشتم بدرگهت ناکام
# 24 چون خطا کرده‌ام کنم هر دم %~% سجده سهو تا بروز قیام
# 25 گویمت بالعشی والابکار %~% تبت یا ذوالجلال و الاکرام
PageV1P615
### || [genre: Gh]
# 1 خوشا به مجلس شوریدگان درد آشام %~% بیاد لعل لبش نوش کرده جام مدام
# 2 چنین شنیده‌ام از مفتی مسائل عشق %~% که مرد پخته نگردد مگر ز باده خام
# 3 جفا و نکبت ایام چون ز حد بگذشت %~% بیار باده که چون باد می‌رود ایام
# 4 خیال زلف و رخت گر معاونت نکند %~% چگونه شام بصبح آورند و صبح بشام
# 5 مرا ز لوح وجود این دو حرف موجودست %~% دل شکسته چو جیم و قد خمیده چو لام
# 6 اگر ببام برآیی که فرق داند کرد %~% که طلعت تو کدامست و آفتاب کدام
# 7 دمی ز وصل تو گفتم مگر به کام رسم %~% دمم بکام فرو رفت و برنیامد کام
# 8 براه بادیه هر کس که خون نکرد حلال %~% حرام باد مرا و را وصال بیت حرام
# 9 اگر بکنیت خواجو رسی قلم درکش %~% که ننگ باشد ار از عاشقان برآید نام
PageV1P616
### || [genre: Gh]
# 1 مگر که صبح من امشب اسیر گشت بشام %~% وگرنه رخ بنمودی ز چرخ آینه فام
# 2 مگر ستاره بام از شرف به زیر افتاد %~% وگرنه پرده برافکندی از دریچه بام
# 3 خروس پرده‌سرا امشب از چه دم در بست %~% اگر چنانکه فرو شد دم سپیده بکام
# 4 چو کام من توئی ای آفتاب گرم برآی %~% ز چرخ اگر چه یقینم که بر نیاید کام
# 5 گهی پری رخم از خواب صبح برخیزد %~% که تیغ غمزه خونریز برکشد ز نیام
# 6 چرا ز قید توام روی رستگاری نیست %~% کسی اسیر نباشد بدام کس مادام
# 7 چو دور عیش و نشاطست باده در دور آر %~% که روشنست که با دست گردش ایام
# 8 دمی جدا مشو از جام می که در این دور %~% کدام یار که همدم بود برون از جام
# 9 برو غلام صنوبر قدان شو ای خواجو %~% که همچو سرو بزادگی برآری نام
PageV1P617
### || [genre: Gh]
# 1 عارض ترکان نگر در چین جعد مشک فام %~% تا جمال حور مقصورات بینی فی الخیام
# 2 باده پیش آور که هردم باد عنبر بوی صبح %~% می‌دهد جانرا پیام از روضه دارالسلام
# 3 مشعل خورشید فروزان شمع برگیر ای ندیم %~% باد شبگیری برآمد باده در ده ای غلام
# 4 ماه مطرب گو بزیر و بم در آور ساز را %~% کافتاب خاوری تشریف داد از راه بام
# 5 تا ترا در پیش بت رویان درست آید نماز %~% جامه جانرا نمازی کن به آب چشم جام
# 6 عزت دیر مغان از ساکن مسجد مجوی %~% کافر مکی چه داند حرمت بیت الحرام
# 7 عار باشد در طریق عشق بیم از فخر و عار %~% ننگ باشد در ره مشتاق ترس از ننگ و نام
# 8 من ببوی خال مشکین تو گشتم پای بند %~% مرغ وحشی از هوای دانه می‌افتد به دام
# 9 کام دل خواجو بسانی نمی‌آید بدست %~% رو بنا کامی رضا ده تا رسانندت بکام
PageV1P618
### || [genre: Gh]
# 1 حن فی روض الهوی قلبی کماناح الحمام %~% قم بتغرید الحمایم و اسقنی کاس المدام
# 2 خون دل تا چند نوشم باده نوشین بیار %~% تا بشویم جامه جانرا به آب چشم جام
# 3 باح دمعی فی الفیافی و استشبت لوعتی %~% خیز و آبی بردل پرآتشم ریز ای غلام
# 4 از فروغ شمع رخسارم منور کن روان %~% وز نسیم گلشن وصلم معطر کن مشام
# 5 فی ضلوعی توقد النیران من شجر النوی %~% فی عیونی توجد الطوفان من ما الغرام
# 6 چون برون از باده یاقوت فامم قوت نیست %~% قوت جانم ده ز جام باده یاقوت فام
# 7 صبحدم دلرا براح روح پرور زنده دار %~% کان زمان از عالم جان می‌رسد دلرا پیام
# 8 هان فی فرط الاسی مذنبت فی قلبی الاسی %~% غاب فی طول العنا اذغیب عن عینی المنام
# 9 چون شما را هست دلبر در برو دل برقرار %~% لا تلوموا فی التصابی قلب صلب مستهام
# 10 گفتم از لعل لب جانان برآرم کام جان %~% ضاع فی روم المنی عمری و ما مکث المرام
# 11 هر که گردد همچو خواجو کشته شمشیر عشق %~% روضه فردوس رضوانش فرستد والسلام
PageV1P619
### || [genre: Gh]
# 1 گر چه من آب رخ از خاک درت یافته‌ام %~% گرد خاطر همه از رهگذرت یافته‌ام
# 2 چون توانم که دل از مهر رخت برگیرم %~% زانکه چون صبح به سحرت یافته‌ام
# 3 بنشین یکدم و برآتش تیزم منشان %~% که بدود دل و سوز جگرت یافته‌ام
# 4 در شب تیره بسی نوبت مهرت زده‌ام %~% تا سحرگه رخ همچون قمرت یافته‌ام
# 5 خسرو از شکر شیرین بهمه عمر نیافت %~% آن حلاوت که ز شور شکرت یافته‌ام
# 6 بچه مانند کنم نقش دلارای ترا %~% زانکه هر لحظه برنگی دگرت یافته‌ام
# 7 گر چه رفتی و نظر باز گرفتی از من %~% هر چه من یافته‌ام از نظرت یافته‌ام
# 8 ای دل خسته چه حالست که از درد فراق %~% هردم از بار دگر خسته‌ترت یافته‌ام
# 9 تا خبر یافته‌ئی زان بت مهوش خواجو %~% خبرت هست که من بیخبرت یافته‌ام
PageV1P620
### || [genre: Gh]
# 1 من ز دست دیده و دل در بلا افتاده‌ام %~% ای عزیزان چون کنم چون مبتلا افتاده‌ام
# 2 هر دم از چشمم چو اشک گرم روراندن که چه %~% تا چه افتادست کز چشم شما افتاده‌ام
# 3 کی بود برگ من آن نسرین بدن را کاین زمان %~% همچو بلبل در زمستان بینوا افتاده‌ام
# 4 گر چه هر کو می خورد از پا در افتد عاقبت %~% من چو دور افتاده‌ام از می چرا افتاده‌ام
# 5 با کسی افتاد کارم کو ز کارم فارغست %~% بنگرید آخر که از مستی کجا افتاده‌ام
# 6 ایکه گفتی گر سر این کارداری پای دار %~% دست گیر اکنون که از دستت ز پا افتاده‌ام
# 7 آتش مهرم چو در جان شعله زد گرمی مکن %~% گر چون ذره زیر بامت از هوا افتاده‌ام
# 8 می‌روی مجموع و من پیوسته همچون گیسویت %~% از پریشانی که هستم در قفا افتاده‌ام
# 9 قاضی ار گوید که خواجو چون درین کار اوفتاد %~% گو مکن آنکار کز حکم قضا افتاده‌ام
PageV1P621
### || [genre: Gh]
# 1 سلامی به جانان فرستاده‌ام %~% به آرام دل جان فرستاده‌ام
# 2 زهی شوخ چشمی که من کرده‌ام %~% که جان را بجانان فرستاده‌ام
# 3 شکسته گیاهی من خشک مغز %~% بگلزار رضوان فرستاده‌ام
# 4 تو این بی‌حیائی نگر کز هوا %~% سوی بحر باران فرستاده‌ام
# 5 مرا شرم بادا که پای ملخ %~% بنزد سلیمان فرستاده‌ام
# 6 به تحفه کهن زنگی مست را %~% به اردوی خاقان فرستاده‌ام
# 7 عصا پاره ئی از کف عاصی %~% بموسی عمران فرستاده‌ام
# 8 غباری فرو رفته از آستان %~% بایوان کیوان فرستاده‌ام
# 9 ز سرچشمه پارگین قطره‌ئی %~% سوی آب حیوان فرستاده‌ام
# 10 کهن خرقه مفلسی ژنده پوش %~% بتشریف سلطان فرستاده‌ام
# 11 سخنهای خواجو ز دیوانگی %~% یکایک بدیوان فرستاده‌ام
PageV1P622
### || [genre: Gh]
# 1 گر نگویم دوستی از دوستانت بوده‌ام %~% سالها آخر نه مرغ بوستانت بوده‌ام
# 2 گر چه فارغ بوده‌ام چون نسر طایر ز آشیان %~% تا نپنداری که دور از آشیانت بوده‌ام
# 3 هر کجا محمل بعزم ره برون آورده‌ئی %~% چون جرس دستانسرای کاروانت بوده‌ام
# 4 گر تو پاس خاطرم داری و گرنه حاکمی %~% زان تصور کن که هر شب پاسبانت بوده‌ام
# 5 گر چه از رویت چو گیسو برکنار افتاده‌ام %~% چون کمر پیوسته در بند میانت بوده‌ام
# 6 کشته تیغ جهان افروز مهرت گشته‌ام %~% تشنه آب جگر تاب سنانت بوده‌ام
# 7 از گذار من چرا بر خاطرت باشد غبار %~% کز هواداری غبار آستانت بوده‌ام
# 8 گر شکر خائی کنم بر یاد لعلت دور نیست %~% زانکه عمری طوطی شکر ستانت بوده‌ام
# 9 همچو خواجو ای بسا شبها که از شوریدگی %~% دسته بند سنبل عنبرفشانت بوده‌ام
PageV1P623
### || [genre: Gh]
# 1 هیچ می‌دانی که دیشب در غمش چون بوده‌ام %~% مرغ و ماهی خفته و من تا سحر نغنوده‌ام
# 2 بسکه آتش در جهان افکنده‌ام از سوز عشق %~% آسمانی در هوا از دود دل افزوده‌ام
# 3 پرده از خون جگر بر روی دفتر بسته‌ام %~% چشمه خونابه از چشم قلم بگشوده‌ام
# 4 کاسه چشم از شراب راوقی پر کرده‌ام %~% دامن جانرا بخون چشم جام آلوده‌ام
# 5 آستین بر کائنات افشانده‌ام از بیخودی %~% زعفران چهره در صحن سرایش سوده‌ام
# 6 دل بباد از بهر آن دادم که دارد بوی دوست %~% گر چه دور از دوستان باد هوا پیموده‌ام
# 7 چشم بد گفتم که یا رب دور باد از طلعتش %~% لیک چون روشن بدیدم چشم بد من بوده‌ام
# 8 ز آتش دل بسکه دوش آب از دو چشم خونفشان %~% در هوای شکر حلوا گرش پالوده‌ام
# 9 تا بگوهر چشم خواجو را مرصع کرده‌ام %~% مردم بحرین را در خون شنا فرموده‌ام
PageV1P624
### || [genre: Gh]
# 1 چو نام تو در نامه‌ئی دیده‌ام %~% به نامت که بردیده مالیده‌ام
# 2 بیاد زمین بوس درگاه تو %~% سرا پای آن نامه بوسیده‌ام
# 3 ز نام تو وان نامه نامدار %~% سر بندگی بر نپیچیده‌ام
# 4 جز این یک هنر نیست مکتوب را %~% و گرهست یاری من این دیده‌ام
# 5 که آنها که در روی او خوانده‌ام %~% جوابی ازو باز نشنیده‌ام
# 6 قلم چون سر یک زبانیش نیست %~% از آن ناتراشیده ببریده‌ام
# 7 ولی اینکه بنهاد سر بر خطم %~% ازو راستی را پسندیده‌ام
# 8 زبانم چو یارای نطقش نماند %~% زبانی ز نی بر تراشیده‌ام
# 9 بیا ای دبیر ار نداری مداد %~% سیاهی برون آور از دیده‌ام
# 10 چو زلف تو شوریده شد حال من %~% ببخشای برحال شوریده‌ام
# 11 سیه کرده‌ام نامه از دود دل %~% سیه روتر از خامه گردیده‌ام
# 12 چو خواجو درین رقعه از سوز عشق %~% بنی آتشی تیز پوشیده‌ام
PageV1P625
### || [genre: Gh]
# 1 هردم آرد باد صبح از روضه رضوان پیام %~% کاخر ای دلمردگان جز باده من یحیی العظام
# 2 ماه ساقی حور عین و جام صافی کوثرست %~% خاصه این ساعت که صحن باغ شد دارالسلام
# 3 پختگان را خام و خامان را شراب پخته ده %~% حیف باشد خون رز در جوش و ما زینگونه خام
# 4 بر سر کوی خرابان از خرابی چاره نیست %~% نام نیکو پیش بدنامان بود ننگی تمام
# 5 گر مرید پیر دیری خرقه خمری کن بمی %~% زشت باشد دلق نیلی و شراب لعل فام
# 6 کام دل خواهی برو گردن بناکامی بنه %~% در دهان شیر می‌باید شدن بر بوی کام
# 7 عار باشد نزد عارف هر که فخر آرد بزهد %~% ننگ باشد پیش عاشق هر که یاد آرد ز نام
# 8 آنکه در خلوتگه خاصش مجال عام نیست %~% لطف او عامست و عشق او نصیب خاص و عام
# 9 باد بر خاک عراق از دیده خواجو درود %~% باد بر دارالسلام از آدم خاکی سلام
PageV1P626
### || [genre: Gh]
# 1 چشم پرخواب گشودی و ببستی خوابم %~% و آتش چهره نمودی و ببردی آبم
# 2 آنچنان تشنه لعل لب سیراب توام %~% کاب سرچشمه حیوان نکند سیرابم
# 3 دوش هندوی تو در روی تو روشن می‌گفت %~% که مرا بیش مسوزان که قوی در تابم
# 4 آرزو می‌کندم با تو شبی در مهتاب %~% که بود زلف سیاهت شب و رخ مهتابم
# 5 من مگر چشم تو در خواب ببینم هیهات %~% این خیالست من خسته مگر در خوابم
# 6 رفتم ار جان بدهم در طلبت عمر تو باد %~% ور بمانم شرف بندگیت دریابم
# 7 بوصالت که ره بادیه بر روی خسک %~% با وصالت نکند آرزوی سنجانم
# 8 راست چون چشم خوشت مست شوم در محراب %~% گر بود گوشه ابروی کژت محرابم
# 9 همچو خاک ره اگر خوار کنی خواجو را %~% برنگردم ز درت تا چه رسد زین بابم
PageV1P627
### || [genre: Gh]
# 1 دل گل زنده گردد از دم خم %~% گل دل تازه گردد از نم خم
# 2 روح پاکست چشم عیسی جام %~% خون لعلست اشک مریم خم
# 3 تا شوی محرم حریم حرم %~% غوطه‌ئی خور به آب زمزم خم
# 4 در شبستان می پرستان کش %~% شاهد جام را ز طارم خم
# 5 خیز تا صبحدم فرو شوئیم %~% گل روی قدح بشبنم خم
# 6 شاهدان خمیده گیسو را %~% زلف پرخم کشیم در خم خم
# 7 داد عیش از ربیع بستانیم %~% بطلوع مه محرم خم
# 8 جان خواجو اگر بوقت صبوح %~% همچو ساغر برآید از غم خم
# 9 می خامش بخاک بر ریزید %~% تا دگر زنده گردد از دم خم
PageV1P628
### || [genre: Gh]
# 1 ای تنم کرده ز غم موئی و در مو زده خم %~% وی دلم یک سر مو وز سر موئی شده کم
# 2 گر دلم باک ندارد ز غم عشق چه باک %~% ور غمم دست ندارد ز دل خسته چه غم
# 3 هم دل گرم گرم نیست درین ره همدل %~% هم دم مرد گرم نیست درین غم همدم
# 4 پیش چشمم ز حیا آب شود چشمه نیل %~% وانگه از نیل سرشکم برود آب بقم
# 5 ای بصد وجه رخ خوب تو وجهی ز بهشت %~% وی بصد باب سرکوی تو بابی زارم
# 6 چون کنم وصف جمالت که دو رویست ورق %~% زانکه بی خون حرامی نبود وصل حرم
# 7 از تو چون صبر کنم زانکه نگردد ممکن %~% صبر درویش ز الطاف خداوند کرم
# 8 خیز خواجو که چو پرگار به سر باید گشت %~% هر که در دایره عشق نهادست قدم
PageV1P629
### || [genre: Gh]
# 1 چو چشم مست تو می پرستم %~% چو درج لعل تو نیست هستم
# 2 بیار ساقی شراب باقی %~% که همچو چشم تو نیمه مستم
# 3 نه خرقه پوشم که باده نوشم %~% نه خودپرستم که می پرستم
# 4 چو می چشیدم ز خود برفتم %~% چو مست گشتم ز خود برستم
# 5 ز دست رفتم مرو بدستان %~% ز پا فتادم بگیر دستم
# 6 منم گدایت مطیع رایت %~% و گر تو گوئی که نیست هستم
# 7 مگو که خواجو چه عهد بستی %~% بگو که عهد تو کی شکستم
PageV1P630
### || [genre: Gh]
# 1 ز لعلم ساغری در ده که چون چشم تو سرمستم %~% وگر گویم که چون زلفت پریشان نیستم هستم
# 2 کنون کز پای می‌افتم ز مدهوشی و سرمستی %~% بجز ساغر کجا گیرد کسی از همدمان دستم
# 3 اگر مستان مجلس را رعایت می‌کنی ساقی %~% ازین پس باده صافی بصوفی ده که من مستم
# 4 منه پیمانه را از دست اگر با می سری داری %~% که من یکباره پیمانرا گرفتم جام و بشکستم
# 5 مریز آب رخم چون من بمی آب ورع بردم %~% ز من مگسل که از مستی ز خود پیوند بگسستم
# 6 اگر من دلق ازرق را بمی شستم عجب نبود %~% که دست از دنیی و عقبی بخوناب قدح شستم
# 7 چه فرمائی که از هستی طمع برکن که برکندم %~% چرا گوئی که تا هستی بغم بنشین که بنشستم
# 8 اسیر خویشتن بودم که صید کس نمی‌گشتم %~% چو در قید تو افتادم ز بند خویشتن رستم
# 9 مبر آبم اگر گشتم چو ماهی صید این دریا %~% که صد چون من بدام آرد کسی کو می‌کشد شستم
# 10 خیال ابرویت پیوسته در گوش دلم گوید %~% کزان چون ماه نو گشتم که در خورشید پیوستم
# 11 چو باد از پیش من مگذر وگر جان خواهی از خواجو %~% اشارت کن که هم دردم بدست باد بفرستم
PageV1P631
### || [genre: Gh]
# 1 من از آن لحظه که در چشم تو دیدم مستم %~% کارم از دست برون رفت که گیرد دستم
# 2 دیشب آندل که بزنجیر نگه نتوان داشت %~% بیخود آوردم و در حلقه زلفت بستم
# 3 این خیالیست که در گرد سمند تو رسم %~% زانکه چون خاک بزیر سم اسبت پستم
# 4 هر که با زلف گرهگیر تو پیوندی ساخت %~% ببریدم ز همه خلق و درو پیوستم
# 5 من نه امروز بدام تو در افتادم و بس %~% که گرفتار غم عشق توام تا هستم
# 6 تا برفتی نتوانم که شبی تا دم صبح %~% از دل و دیده درودت ز قفا نفرستم
# 7 بیش ازینم هدف تیر ملامت مکنید %~% که برون رفت عنان از کف و تیر از شستم
# 8 گرکنم جامه به خونابه نمازی چه عجب %~% که ز جان دست بخون دل ساغر شستم
# 9 باز خواجو که مرا کوفته خاطر می‌داشت %~% برگرفتم ز دل سوخته و وارستم
PageV1P632
### || [genre: Gh]
# 1 امروز که من عاشق و دیوانه و مستم %~% کس نیست که گیرد بشرابی دو سه دستم
# 2 ای لعبت ساقی بده آن باده باقی %~% تا باده پرستی کنم و خود نپرستم
# 3 با خود چو دمی خش ننشستم بهمه عمر %~% برخاستم از بند خود و خوش بنشستم
# 4 گر بیدل و دینم چه بود چاره چو اینم %~% ور عاشق و مستم چه توان کرد چو هستم
# 5 می‌برد دلم نرگس مخمورش و می‌گفت %~% کای همنفسان عیب مگیرید که مستم
# 6 رفتی و مرا برسرآتش بنشاندی %~% باز آی که از دست تو برخاک نشستم
# 7 چون حلقه گیسوی تو از هم بگشودم %~% از کفر سر زلف تو زنار ببستم
# 8 در چنبر گردون ز دمی چنگ بلاغت %~% با این همه از چنبر زلف تو نجستم
# 9 تا در عقب پیر خرابات نرفتم %~% از درد سر و محنت خواجو بنرستم
PageV1P633
### || [genre: Gh]
# 1 تخفیف کن از دور من این باده که مستم %~% وزغایت مستی خبرم نیست که هستم
# 2 بر بوی سر زلف تو چون عود برآتش %~% می‌سوزم و می‌سازم و با دست بدستم
# 3 در حال که من دانه خال تو بدیدم %~% در دام تو افتادم و از جمله برستم
# 4 دیشب دل دیوانه بگسسته عنانرا %~% زنجیر کشان بردم و در زلف تو بستم
# 5 با چشم تو گفتم که مکن عربده جوئی %~% گفت از نظرم دور شو این لحظه که مستم
# 6 زان روز که رخسار چو خورشید تو دیدم %~% چون سنبل هندوی تو خورشید پرستم
# 7 آهنگ سفر کردی و برخاست قیامت %~% آن لحظه که بی قامت خوبت بنشستم
# 8 شاید که ز من خلق جهان دست بشویند %~% گر در غمت از هر دو جهان دست نشستم
# 9 هر چند شکستی دل خواجو بدرستی %~% کان عهد که با زلف تو بستم نشکستم
PageV1P634
### || [genre: Gh]
# 1 رند و دردی کش و مستم چه توان کرد چو هستم %~% بر من ای اهل نظر عیب مگیرید که مستم
# 2 هر شبم چشم تو در خواب نمایند که گویند %~% نیست از باده شکیبم چکنم باده پرستم
# 3 ترک سر گفتم و از پای تو سر بر نگرفتم %~% در تو پیوستم و از هر دو جهان مهر گسستم
# 4 دست شستم ز دل و دیده خونبار ولیکن %~% نقش رخسار تو از لوح دل و دیده نشستم
# 5 گفتی از چشم خوش دلکش من نیستی آگه %~% بدو چشمت که ز خود نیستم آگاه که هستم
# 6 تا دل اندر گره زلف پریشان تو بستم %~% دست بنهاده ز غم بر دل و جان بر کف دستم
# 7 تا قیامت تو مپندار که هشیار توان شد %~% زین صفت مست می عشق تو کز جام الستم
# 8 چشم میگون ترا دیدم و سرمست فتادم %~% گره زلف تو بگشادم و زنار ببستم
# 9 تو اگر مهرگسستی و شکستی دل خواجو %~% بدرستی که من آن عهد که بستم نشکستم
PageV1P635
### || [genre: Gh]
# 1 روزگاری روی در روی نگاری داشتم %~% راستی را با رخش خوش روزگاری داشتم
# 2 همچو بلبل می‌خروشیدم بفصل نوبهار %~% زانکه در بستان عشرت نوبهاری داشتم
# 3 خوف غرقابم نبود و بیم موج از بهرآنک %~% کز میان قلزم محنت کناری داشتم
# 4 از کمین سازان کسی نگشود بر قلبم کمان %~% چون بمیدان زان صفت چابک سواری داشتم
# 5 گر غمم خون جگر می‌خورد هیچم غم نبود %~% از برای آنکه چون او غمگساری داشتم
# 6 درنفس چون بادم از خاطر برون بردی غبار %~% گر بدیدی کز گذار او غباری داشتم
# 7 داشتم یاری که یکساعت ز من غیبت نداشت %~% گر چه هر ساعت نشیمن در دیاری داشتم
# 8 چرخ بد مهرش کنون کز من به دستان در ربود %~% گوئیا در خواب می‌بینم که یاری داشتم
# 9 همچو خواجو با بد و نیک کسم کاری نبود %~% لیک با او داشتم گر زانکه کاری داشتم
PageV1P636
### || [genre: Gh]
# 1 صبحدم دل را مقیم خلوت جان یافتم %~% از نسیم صبح بوی زلف جانان یافتم
# 2 چون بمهمانخانه قدسم سماع انس بود %~% آسمان را سبزه‌ای برگوشه خوان یافتم
# 3 باغ جنت را که طوبی زو گیاهی بیش نیست %~% شاخ برگی بر کنار طاق ایوان یافتم
# 4 عقل کافی را که لوح کاف و نون محفوظ اوست %~% درمقام بیخودی طفل دبستان یافتم
# 5 خضر خضراپوش علوی چون دلیل آمد مرا %~% خویشتن را بر کنار آب حیوان یافتم
# 6 طائر جان کوتذرو بوستان کبریاست %~% در ریاض وحدتش مرغ خوش الحان یافتم
# 7 چون در این مقصوره پیروزه گشتم معتکف %~% قطب را در کنج خلوت سبحه گردان یافتم
# 8 در بیابانی کزو وادی ایمن منزلیست %~% روح را هارون راه پور عمران یافتم
# 9 بسکه خواندم لاتذر بر خویش و گشتم نوحه گر %~% خویشتن را نوح و آب دیده طوفان یافتم
# 10 گر بگویم روشنت دانم که تکفیرم کنی %~% کاندرین ره کافری را عین ایمان یافتم
# 11 چشم خواجو را که در بحرین بودی جوهری %~% در فروش رسته بازار عمان یافتم
PageV1P637
### || [genre: Gh]
# 1 بدانکه بوی تو آورد صبحدم بادم %~% وگرنه از چه سبب دل بباد می‌دادم
# 2 عنان باد نخواهم ز دست داد کنون %~% ولی چه سود که در دست نیست جز بادم
# 3 مرا حکایت آن مرغ زیرک آمد یاد %~% بپای خویش چو در دام عشقت افتادم
# 4 ز دست دیده دلم روز و شب بفریادست %~% اگر چه من همه از دست دل بفریادم
# 5 مگر که سر بدهم ورنه من ز سر ننهم %~% امید وصل درین ره چو پای بنهادم
# 6 چو دجله گشت کنارم در آرزوی شبی %~% که باد صبحدم آرد نسیم بغدادم
# 7 گمان مبر که فراموش کردمت هیهات %~% ز پیشم ار چه برفتی نرفتی از یادم
# 8 مگر بگوش تو فریاد من رساند باد %~% وگرنه گر تو توئی کی رسی بفریادم
# 9 مگو که شیفته بر گلبنی شدی خواجو %~% که بیتو از گل و بلبل چو سوسن آزادم
PageV1P638
### || [genre: Gh]
# 1 در چمن دوش ببوی تو گذر می‌کردم %~% قدح لاله پر از خون جگر می‌کردم
# 2 پای سرو از هوس قد تو می‌بوسیدم %~% در گل از حسرت روی تو نظر می‌کردم
# 3 سخن طوطی خطت به چمن می‌گفتم %~% نسبت پسته تنگت بشکر می‌کردم
# 4 چشم نرگس به خیال نظرت می‌دیدم %~% وانگه از ناوک چشم تو حذر می‌کردم
# 5 چون صبا سلسله سنبل تر می‌افشاند %~% یاد آن گیسوی چون عنبر تر می‌کردم
# 6 هر زمانم که نظر بر رخ گل می‌افتاد %~% صفت روی تو با مرغ سحر می‌کردم
# 7 چون کمانخانه ابروی تو می‌کردم یاد %~% تیرآه از سپر چرخ بدر می‌کردم
# 8 مشعل مه بدم سر فرو می‌کشتم %~% شمع خاور ز دل سوخته بر می‌کردم
# 9 چون فغان دل خواجو بفلک بر می‌شد %~% کار دل همچو فلک زیر و زبر می‌کردم
PageV1P639
### || [genre: Gh]
# 1 می‌گذشتی و من از دور نظر می‌کردم %~% خاک پایت همه بر تارک سر می‌کردم
# 2 خرقه ابر بخونابه فرو می‌بردم %~% دامن کوه پر از لعل و گهر می‌کردم
# 3 چون بجز ماه ندیدم که برویت مانست %~% نسبت روی تو زانرو بقمر می‌کردم
# 4 تا مگر با تو بزر وصل مهیا گردد %~% مس رخسار ز سودای تو زر می‌کردم
# 5 هرنفس کز دهن تنگ تو می‌کردم یاد %~% ملک هستی ز دل تنگ بدر می‌کردم
# 6 دهن غنچه سیراب چو خندان می‌شد %~% یاد آن پسته چون تنگ شکر می‌کردم
# 7 چهره باغ بخونابه فرو می‌شستم %~% دهن چشمه پر از للی تر می‌کردم
# 8 چون بیاد لب میگون تو می‌خورد شراب %~% جام خواجو همه پرخون جگر می‌کردم
PageV1P640
### || [genre: Gh]
# 1 عشق آن بت ساکن میخانه می‌گرداندم %~% جان غمگین در پی جانانه می‌گرداندم
# 2 آشنائی از چه رویم دور می‌دارد ز خویش %~% چون ز خویش و آشنا بیگانه می‌گرداندم
# 3 ترک رومی روی زنگی موی تازی گوی من %~% هندوی آن نرگس ترکانه می‌گرداندم
# 4 بسکه می‌ترساند از زنجیر و پندم می‌دهد %~% عاقل بسیار گو دیوانه می‌گرداندم
# 5 دانه خالش که بر نزدیک دام افتاده است %~% با چنان دامی اسیر دانه می‌گرداندم
# 6 آتش دل هر شبی دلخسته و پر سوخته %~% گرد شمع روش چون پروانه می‌گرداندم
# 7 آرزوی گنج بین کز غایت دیوانگی %~% روز و شب در کنج هر ویرانه می‌گرداندم
# 8 با خرد پیمان من بیزاری از پیمانه بود %~% ویندم از پیمان غم پیمانه می‌گرداندم
# 9 من بشعر افسانه بودم لیکن این ساعت بسحر %~% نرگس افسونگرش افسانه می‌گرداندم
# 10 اشتیاق لعل گوهر پاش او در بحر خون %~% همچو خواجو از پی دردانه می‌گرداندم
PageV1P641
### || [genre: Gh]
# 1 گر می‌کشندم ور می‌کشندم %~% گردن نهادم چون پای بندم
# 2 گفتم ز قیدش یابم رهائی %~% لیکن چو آهو سر در کمندم
# 3 سرو بلندم وقتی در آید %~% کز در درآید بخت بلندم
# 4 بر چشم پرخون چون ابر گریم %~% بر دور گردون چون برق خندم
# 5 پند لبیبان کی کار بندم %~% زیرا که سودی نبود ز پندم
# 6 جور تو سهلست ار می‌پسندی %~% لیکن ز دشمن ناید پسندم
# 7 گر خون برآنی کز من برانی %~% از زخم تیغت نبود گزندم
# 8 صورت نبندم مثل تو در چین %~% زیرا که مثلت صورت نبندم
# 9 گفتی که خواجو در درد میرد %~% آری چه درمان چون دردمندم
PageV1P642
### || [genre: Gh]
# 1 وقتست کز ورای سراپرده عدم %~% سلطان گل بساحت بستان زند علم
# 2 دریا فکنده ذیل بغلتاق فستقی %~% هر دم عروس غنچه برون آید از حرم
# 3 از کلک نقشبند قضا در تحیرم %~% کز سبزه بر صحیفه بستان زند رقم
# 4 آثار صنع بین که بتاثیر نامیه %~% هر دم لطیفه‌ئی بوجود آید از عدم
# 5 صحن چمن ز زمزمه بلبل سحر %~% گردد پر از ترنم زیر و نوای بم
# 6 از آب چشمه تیره شود چشمه حیات %~% وز صحن باغ رشگ برد گلشن ارم
# 7 جعد بنفشه بین ز نسیم سحرگهی %~% همچون شکنج طره خوبان گرفته خم
# 8 گر در چمن بخنده درآید گل در روی %~% باور مکن که او بدوروئیست متهم
# 9 نرگس چو شوخ دیدگی از سر نمینهد %~% نازک دلست غنچه از آن می‌شود دژم
# 10 بیچاره لاله هست دلش در میان خون %~% گوئی ز دست باد صبا می‌برد ستم
# 11 بر سرو سوسن از چه زبان می‌کند دراز %~% آزاده راز طعن زبان آوران چه غم
# 12 خواجو چو سرو تا نکنی پیشه راستی %~% نتوان نهاد در ره آزادگی قدم
# 13 بخرام سوی باغ که چون لعل دلبران %~% عیسی دمست نکهت انفاس صبحدم
# 14 و اطراف بوستان شده از سبزه و بهار %~% همچون بساط مجلس فرمانده عجم
# 15 بر یاد بزم آصف جمشید مرتبت %~% بر کف نهاده لاله دلخسته جام جم
PageV1P643
### || [genre: Gh]
# 1 با روی چون گلنارش از برگ سمن باز آمدم %~% با زلف عنبر بارش از مشک ختن باز آمدم
# 2 تا آن نگار سیمبر شد شمع ایوانی دگر %~% مردم چو شمع انجمن وز انجمن باز آمدم
# 3 گفتم ببینم روی او یا راه یابم سوی او %~% رفتم ز جان در کوی او وز جان و تن باز آمدم
# 4 از عشق آن جان جهان بگذشتم از جان و جهان %~% وز مهر آن سرو روان از نارون باز آمدم
# 5 چون باد صبح از بوستان آورد بوی دوستان %~% رفتم ز شوق از خویشتن وز خویشتن باز آمدم
# 6 تا برگ گلبرگ رخش دارم ندارم برگ گل %~% تا آمدم در کویش از طرف چمن باز آمدم
# 7 می‌رفت و می‌گفت ای گدا از من بیازردی چرا %~% گر زانکه داری ماجرا بازآ که من باز آمدم
# 8 وقتی اگر من پیش ازین با خود ز راه بیخودی %~% گفتم کزو باز آیم از باز آمدن باز آمدم
# 9 خواجو به کام دوستان سوی وطن باز آمدی %~% ای دوستان از آمدن سوی وطن باز آمدم
PageV1P644
### || [genre: Gh]
# 1 رخشنده‌تر از مهر رخش ماه ندیدم %~% خوشتر ز ره عشق بتان راه ندیدم
# 2 عمریست که آن عمر عزیزم بشد از دست %~% ماهیست که آن طلعت چون ماه ندیدم
# 3 دل خواسته بود از من دلداده ولیکن %~% جان نیز فدا کردم و دلخواه ندیدم
# 4 آتش زدم از آه درین خرگه نیلی %~% چون طلعت او بر در خرگاه ندیدم
# 5 تا در شکن زلف سیاه تو زدم دست %~% از دامن دل دست تو کوتاه ندیدم
# 6 در مهر تو همره بجز از سایه نجستم %~% در عشق تو همدم بجز از آه ندیدم
# 7 دلگیرتر از چاه زنخدان تو بر ماه %~% در گوی زنخدان مهی چاه ندیدم
# 8 آشفته‌تر از موت که بر موی کمر گشت %~% من موی کسی تا بکمرگاه ندیدم
# 9 از خرمن سودای تو سرمایه خواجو %~% حاصل بحز از گونه چون کاه ندیدم
PageV1P645
### || [genre: Gh]
# 1 نکنم حدیث شکر چو لبت گزیدم %~% چه کنم نبات مصری چو شکر مزیدم
# 2 بتو کی توان رسیدن چو ز خویش رفتم %~% ز تو چون توان بریدن چو ز خود بریدم
# 3 چه فروشی آب رویم که بملک عالم %~% نفروشم آرزویت که بجان خریدم
# 4 ندهم کنون ز دستت که ز دست رفتم %~% نروم ز پیش تیغت که بجان رسیدم
# 5 چه نکردم از وفا تا بتو میل کردم %~% چه ندیدم از جفا تا ز تو هجر دیدم
# 6 که برد خبر به یارم که ز اشتیاقش %~% ز خبر برفتم از وی چو خبر شنیدم
# 7 نکشیده زلف عنبر شکنش چو خواجو %~% نتوان بشرح گفتن که چها کشیدم
PageV1P646
### || [genre: Gh]
# 1 روزی به سر کوی خرابات رسیدم %~% در کوی خرابان یکی مغبچه دیدم
# 2 از چشم بشد ظلمت و سرچشمه خضرم %~% چون در خط سبز و لب لعلش نگریدم
# 3 نقش دو جهان محو شد از لوح ضمیرم %~% چون نقش رخش بر ورق دیده کشیدم
# 4 در لعل لبش یافتم آن نکته که عمری %~% در عالم جان معنی آن می‌طلبیدم
# 5 تا شیشه خودبینی و هستی نشکستم %~% یک جرعه به کام از می لعلش نچشیدم
# 6 ساکن نشدم در حرم کعبه وحدت %~% تا بادیه عالم کثرت نبریدم
# 7 با من سخن از درس و کتب خانه مگوئید %~% اکنون که وطن بر در میخانه گزیدم
# 8 ایمان چه دهم عرض چو در کفر فتادم %~% قرآن چه کنم حفظ چو مصحف بدریدم
# 9 تسبیح بیفکندم و ناقوس گرفتم %~% سجاده گرو کردم وز نار خریدم
# 10 بردار شدم تا بدهم داد انا الحق %~% معنی انا الحق ز سردار شنیدم
# 11 خواجو بدر دیر شو و کعبه طلب کن %~% زیرا که من از کفر به اسلام رسیدم
PageV1P647
### || [genre: Gh]
# 1 نشان روی تو جستم به هر کجا که رسیدم %~% ز مهر در تو نشانی ندیدم و نشنیدم
# 2 چه رنجها که نیامد برویم از غم رویت %~% چه جورها که ز دست تو در جهان نکشیدم
# 3 هزار نیش جفا از تو نوش کردم و رفتم %~% هزار تیر بلا از تو خوردم و نرمیدم
# 4 کدام یار جفا کز تو احتمال نکردم %~% کدام شربت خونابه کز غمت نچشیدم
# 5 ترا بدیدم و گفتم که مهر روز فروزی %~% ولی چه سود که یک ذره مهر از تو ندیدم
# 6 بجای من تو اگر صد هزار دوست گزیدی %~% بدوستی که بجای تو دیگری نگزیدم
# 7 جهان بروی تو می‌دیدم ار چه همچو جهانت %~% وفا و مهر ندیدم چو نیک در نگردیدم
# 8 بسی تو عهد شکستی که من رضای تو جستم %~% بسی تو مهر بریدی که از تو من نبریدم
# 9 از آن زمان که چو خواجو عنان دل بتو دادم %~% بجان رسیدم و هرگز بکام دل نرسیدم
PageV1P648
### || [genre: Gh]
# 1 بلبلان که رساند نسیم باغ ارم %~% بتشنگان که دهد آب چشمه زمزم
# 2 مقیم در طیرانست مرغ خاطر ما %~% بگرد کوی تو همچون کبوتران حرم
# 3 مرا بناوک مژگان اگر کشی غم نیست %~% شهید تیغ غمت را ز نوک تیر چه غم
# 4 به نامه بهر جگر خستگان دود فراق %~% بساز شربتی آخر ز آب چشم قلم
# 5 کجا بطعنه دشمن ز دوست برگردم %~% که غرق بحر مودت نترسد از شبنم
# 6 گرم عنایت شه دستگیر خواهد بود %~% منم کنون و سرخاکسار و پای علم
# 7 بیار نکهت جان بخش بوستان وصال %~% که جان فدای تو باد ای نسیم عیسی دم
# 8 کسی که ملک خرد باشدش بزیر نگین %~% ز جام می ندهد جرعه‌ئی به ملکت جم
# 9 چگونه در ره مستی قدم نهد خواجو %~% اگر نه بر سر هستی نهاده است قدم
PageV1P649
### || [genre: Gh]
# 1 ایدل ار خواهی به دولتخانه جانت برم %~% ور حدیث جان نگوئی پیش جانانت برم
# 2 شمسه ایوان عقلی ماه برج عشق باش %~% تا بپیروزی برین پیروزه ایوانت برم
# 3 گر چنان دانی که از راه خطا بگذشته‌ئی %~% پای در نه تا به خلوتخانه خانت برم
# 4 گوهر شهوار خواهی بر لب بحر آرمت %~% دامن گل بایدت سوی گلستانت برم
# 5 از کف دیو طبیعت باز گیر انگشتری %~% تا بگیرم دست و بر تخت سلیمانت برم
# 6 نفس کافر کیش را گر بنده فرمان کنی %~% هر چه فرمائی شوم تعلیم و فرمانت برم
# 7 در گذر زین ارقم نه سر که گر دل خواهدت %~% دست گیرم بر سر گنجینه جانت برم
# 8 گر شوی با من چوآه صبحگاهی همنفس %~% از دل پر مهر بر ایوان کیوانت برم
# 9 چون درین راه از در بتخانه می‌یابی گشاد %~% مست و لایعقل درآ تا پیش رهبانت برم
# 10 ور جدا گردی ز خواجو با بهشتی پیکران %~% از پی نزهت بصحن باغ رضوانت برم
PageV1P650
### || [genre: Gh]
# 1 دوش می‌آید نگار بربرم %~% گفتم ای آرام جان و دلبرم
# 2 دامن افشان زین صفت مگذر ز ما %~% گفت بگذار ای جوان تا بگذرم
# 3 گفتم امشب یک زمان تشریف ده %~% تا بکام دل ز وصلت بر خورم
# 4 گفت بی پروانه نتوان یافتن %~% صحبتم را زانکه شمع خاورم
# 5 گفتم از پروانه و خط در گذر %~% من نه میر ملک و شاه کشورم
# 6 یک زمان با من بدرویشی بساز %~% زانکه من هم بنده‌ات هم چاکرم
# 7 چون غلام حلقه در گوش توام %~% چند داری همچو حلقه بر درم
# 8 گفت آری بس جوانی مهوشی %~% تا کنون جز راه مهرت نسپرم
# 9 راستی را سرو بالائی خوشی %~% تا بیایم با تو جان می‌پرورم
# 10 گفتم از مهر جمالت گشته‌ام %~% آنچنان کز ذره پیشت کمترم
# 11 گفت آری با چنان حسن و جمال %~% شاید ار گوئی که مهر انورم
# 12 گفتم امشب گر مسلمانی بیا %~% گفت اگر یک لحظه آیم کافرم
# 13 گفت ار جان بایدت استاده‌ام %~% گفت کو سیم و زرت تا بنگرم
# 14 گفتمش گر سیم باید شب بیا %~% گفت خلقت بینم از لطف و کرم
# 15 گفتمش یک لحظه با پیران بساز %~% گفت زر برکش که من زال زرم
# 16 گفتمش گر سر برآری بنده‌ام %~% گفت خواجو بگذر امشب از سرم
PageV1P651
### || [genre: Gh]
# 1 چو برکشی علم قربت از حریم حرم %~% ز ما ببادیه یاد آر از طریق کرم
# 2 ندانم این نفس روح بخش روحانی %~% شمیم باغ بهشتست یا نسیم ارم
# 3 رقوم دفتر دیوانگی نکو خواند %~% کسی که بر دلش از بیخودی زدند رقم
# 4 مسخرت نشود تختگاه ملک وجود %~% مگر گهی که زنی خیمه بر جهان عدم
# 5 مرا که گنج غمت هست در خرابه دل %~% چرا به آبی در می سرزنش کنی چو درم
# 6 بدور باش فراقم ز خویش دور مدار %~% اگر چنانکه کنی قتل من بتیغ ستم
# 7 کنون که کشتی عمرم فتاده در غرقاب %~% کجا بساحل شادی رسم ز ورطه غم
# 8 چو صید عشق شدم از حرامیم غم نیست %~% که هیچکس نکند قصد آهوان حرم
# 9 چه خیزد ار بنشانی چو خاک شد خواجو %~% غبار خاطر او را به آب چشم قلم
PageV1P652
### || [genre: Gh]
# 1 بزن بنوک خدنگم که پیش دست تو میرم %~% چو جان فدای تو کردم چه غم ز خنجر و تیرم
# 2 اسیر قید محبت سر از کمند نتابد %~% گرم بتیغ برانی کجا روم که اسیرم
# 3 بحضرتی که شهانرا مجال قرب نباشد %~% من شکسته بگردش کجا رسم که فقیرم
# 4 ز خویشتن بروم چون تو در خیال من آئی %~% ولی عجب که خیالت نمی‌رود ز ضمیرم
# 5 چو شمع مجلسم ار زانکه می‌کشی شب هجران %~% چو صبح پرده برافکن که پیش روی تو میرم
# 6 کمال شوق بجائی رسید و حد مودت %~% که از دو کون گزیرست و از تو نیست گزیرم
# 7 بود بگاه صبوحی در آرزوی جمالت %~% نوای ناله زارم ادای نغمه زیرم
# 8 نظیر نیست ترا در جهان بحسن و لطافت %~% چنانکه گاه لطایف بعهد خویش نظیرم
# 9 قلم چو شرح دهد وصف گلستان جمالت %~% نوای نغمه بلبل شنو بجای صریرم
# 10 مرا مگوی که خواجو بترک صحبت ما کن %~% چو از تو صبر ندارم چگونه ترک تو گیرم
# 11 منم درین چمن آن مرغ کز نشیمن وحدت %~% بیان عشق حقیقی بود نوای صفیرم
PageV1P653
### || [genre: Gh]
# 1 اشکست که می‌گردد در کوی تو همرازم %~% و آهست که می‌آید در عشق تو دمسازم
# 2 سر حلقه رندان کرد آن طره طرارم %~% دردیکش مستان کرد آن غمزه غمازم
# 3 گر صبر کند باری مشکل نشود کارم %~% ور دیده بدوزد لب بیرون نفتد رازم
# 4 جامی بده ای ساقی تا چهره برافروزم %~% راهی بزن ای مطرب تا خرقه دراندازم
# 5 در چنگ تو همچون نی می‌نالم و می‌زارم %~% بر بوی تو همچون عود می‌سوزم و می‌سازم
# 6 این ضربت بی قانون تا چند زنی برمن %~% یک روز چو چنگ آخر در برکش و بنوازم
# 7 هر دم که روان گردی جان در رهت افشانم %~% وان لحظه که باز آئی سر در قدمت بازم
# 8 چون با تو نپردازم آتشکده دل را %~% کز آتش سودایت با خویش نپردازم
# 9 در صومعه چون خواجو تا چند فرود آیم %~% باشد که بود روزی در میکده پروازم
PageV1P654
### || [genre: Gh]
# 1 بیا که هندوی گیسوی دلستان تو باشم %~% قتیل غمزه خونخوار ناتوان تو باشم
# 2 گرم قبول کنی بنده کمین تو گردم %~% ورم به تیر زنی ناظر کمان تو باشم
# 3 کنم بقاف هوای تو آشیانه چو عنقا %~% بدان امید که مرغی ز آشیان تو باشم
# 4 دلم چو غنچه بخندد چو سر ز خاک برآرم %~% ببوی آنکه گیاهی ز بوستان تو باشم
# 5 ز خوابگاه عدم چون بحشر باز نشستم %~% براستان که همان خاک آستان تو باشم
# 6 اگر به آب حیاتم هزار بار برآرند %~% هنوز سوخته آتش سنان تو باشم
# 7 تو شمع جمعی و خواهم که پیش روی تو میرم %~% تو پادشاهی و آیم که پاسبان تو باشم
# 8 مرا بهر زه در آئی مران که در شب رحلت %~% درای راه نوردان کاروان تو باشم
# 9 چو از میان تو یک موی در کنار نبینم %~% چو موی گردم از آنرو که چون میان تو باشم
# 10 اگر هزار شکایت بود ز دور زمانم %~% چگونه شکر نگویم که در زمان تو باشم
# 11 غلام خویشتنم خوان بحکم آنکه چو خواجو %~% بخاک راه نیرزم اگر نه زان تو باشم
PageV1P655
### || [genre: Gh]
# 1 ای روی تو چشمه خور چشم %~% ابروی تو طاق اخضر چشم
# 2 بالای بلند و چشم مستت %~% شمشاد روان و عبهر چشم
# 3 لعل تو شراب مجلس روح %~% روی تو چراغ منظر چشم
# 4 خاک قدم تو سرمه حور %~% لعل لبت آب کوثر چشم
# 5 پیکان غم تو ناوک دل %~% نوک مژه تو نشتر چشم
# 6 از غایت مهر گشته حیران %~% در پیکر تو دو پیکر چشم
# 7 لعل تو بهای جوهر جان %~% دندان تو عقد گوهر چشم
# 8 ابروت هلال ماه خوبی %~% رخسار تو مهر انور چشم
# 9 در ورطه خون فتاده ما را %~% دور از رخ تو شناور چشم
# 10 از شوق خط تو این مقله %~% در آب فکند دفتر چشم
# 11 تا بی تو بروی ما چه آید %~% زین مردمک بد اختر چشم
# 12 دریا شودم ز اشک خونین %~% هر لحظه سواد کشور چشم
# 13 از چشم شد آب روی خواجو %~% بر باد که خاک بر سر چشم
PageV1P656
### || [genre: Gh]
# 1 ای لاله برگ خویش نظرت گلستان چشم %~% یاقوت آبدار تو قوت روان چشم
# 2 خیل خیال خال تو بیند بعینه و %~% در هر طرف که روی کند دیدبان چشم
# 3 دور از توام ز دیده نماند نشان ولیک %~% برخاک درگه تو بماند نشان چشم
# 4 یکدم بیاد آن لب و دندان در نثار %~% خالی نشد ز گوهر و لعلم دکان چشم
# 5 روز سپید اگر نه بروی تو دیده‌ام %~% یا رب سیاه باد مرا خان و مان چشم
# 6 ای بس که ما بسوزن مژگان کشیده‌ایم %~% زنجیره‌های جعد تو بر پرنیان چشم
# 7 چون می‌روی کجا نشود ملک دل خراب %~% ما را که رود می‌رود از ناودان چشم
# 8 پستان سیمگون تو با اشک لعل ما %~% آن نار سینه آمد و این ناردان چشم
# 9 خواجو نگر که رسته پروین ز تاب مهر %~% هر صبح بیتو چون گسلد ز آسمان چشم
PageV1P657
### || [genre: Gh]
# 1 تا چند به شادی می غمهای تو نوشم %~% از خلق جهان کسوت سودای تو پوشم
# 2 هر چند که زلفت دل من گوش ندارد %~% من سلسله زلف ترا حلقه بگوشم
# 3 عیبم مکن ار دود دلم در جگر افتاد %~% با این همه آتش نتوانم که نجوشم
# 4 چون چنگ زه جان کشدم چون نخراشم %~% چون عود ره دل زندم چون نخروشم
# 5 خلقی ز فغانم به فغانند ولیکن %~% این طرفه که می‌نالم و پیوسته خموشم
# 6 دیشب خبرم نیست که شاگرد خرابات %~% چون از در میخانه بدر برد بدوشم
# 7 پر کن قدحی زهر هلاهل که بیکدم %~% بر یاد لب لعل تو چون شهد بنوشم
# 8 تا جان بودم زان می چون خون سیاوش %~% جامی بهمه مملکت جم نفروشم
# 9 در میکده گر زهد فروشم چو تو خواجو %~% دانم که بیک جو نخرد باده فروشم
PageV1P658
### || [genre: Gh]
# 1 می‌درم جامه و از مدعیان می‌پوشم %~% می‌خورم جامی و زهری بگمان می‌نوشم
# 2 من چو از باده گلرنگ سیه روی شدم %~% چه غم از موعظه زاهد ازرق پوشم
# 3 هرکه از مستی و دیوانگیم نهی‌کند %~% گو برو با دگری گوی که من بیهوشم
# 4 باده می‌نوشم و از آتش دل می‌جوشم %~% مگر آن آب چو آتش بنشاند جوشم
# 5 هر دم ایشمع چرا سر دل آری بزبان %~% نه من سوخته خون می‌خورم و خاموشم
# 6 مطرب پرده‌سرا چون بخراشد رگ چنگ %~% نتوانم که من سوخته دل نخروشم
# 7 دامنم دوش گر از خون جگر پر می‌شد %~% این چه سیلست که امشب بگذشت از دوشم
# 8 یا رب آن باده نوشین ز کجا آوردند %~% که چنان مست ببردند ز مجلس دوشم
# 9 چون من از پای در افتادم و از دست شدم %~% دارم از لطف تو آن چشم که داری گوشم
# 10 طاقت بار فراق تو ندارم لیکن %~% چون فتادم چکنم می‌کشم و می‌کوشم
# 11 همچو خواجو دو جهان بی تو بیک جو نخرم %~% وز تو موئی به همه ملک جهان نفروشم
PageV1P659
### || [genre: Gh]
# 1 ترا که گنج گشودی ز زخم مار چه غم %~% چو شاخ گل بکف آید ز نوک خار چه غم
# 2 اگر هزار فغان کرده است بلبل مست %~% چو غنچه پرده بر اندازد از هزار چه غم
# 3 معاشری که مدام از قدح گزیرش نیست %~% چو می ز جام فرح نوشد از خمار چه غم
# 4 در آنزمان که شود وصل معنوی حاصل %~% بصورت ار نشوی زائر مزار چه غم
# 5 میان لیلی و مجنون چو قرب جانی هست %~% اگر چنانکه بود دوری دیار چه غم
# 6 ز روزگار میندیش و کار خویش بساز %~% چو روزگار برآمد ز روزگار چه غم
# 7 بزیر بار غم ار پست گشته‌ام غم نیست %~% مرا که ترک شتر کرده‌ام ز بار چه غم
# 8 ترا چه غم بود از درد ما که سلطان را %~% ز رنج خاطر درویش دلفگار چه غم
# 9 درین میان که گرفتار عشق شد خواجو %~% گرش مراد نهد چرخ در کنار چه غم
PageV1P660
### || [genre: Gh]
# 1 من بار هجر می‌کشم و ناقه محملم %~% برگیر ساربان نفسی باری از دلم
# 2 طوفان آب دیده گر ازین صفت رود %~% زین پس مگر سفینه رساند بمنزلم
# 3 با درد خود مرا بگذارید و بگذرید %~% کایندم نماند طاقت قطع منازلم
# 4 گفتم قدم برون نهم از آستان دوست %~% از آب دیده پای فرو رفت در گلم
# 5 هرجا که می‌نشینم و هر جا که می‌روم %~% نقشش نمی‌رود نفسی از مقابلم
# 6 گر دیگری بضربت خنجر شود قتیل %~% من کشته دو ساعد سیمین قاتلم
# 7 آندم که خاک گردم و خاکم شود غبار %~% از بحر عشق باد نیارد بساحلم
# 8 هر چند عمر در سر تحصیل کرده‌ام %~% بیحاصلیست در غم عشق تو حاصلم
# 9 خواجو برو که قافله کوس رحیل زد %~% ای دوستان چه چاره چو من در سلاسلم
PageV1P661
### || [genre: Gh]
# 1 آید ز نی حدیثی هر دم بگوش جانم %~% کاخر بیا و بشنو دستان و داستانم
# 2 من آن نیم که دیدی و آوازه‌ام شنیدی %~% در من بچشم معنی بنگر که من نه آنم
# 3 گر گوش هوش داری بشنو که باز گویم %~% رمزی چنانکه دانی رازی چنانکه دانم
# 4 من بلبل فصیحم من همدم مسیحم %~% من پرده سوز انسم من پرده ساز جانم
# 5 من بادپای روحم من بادبان نوحم %~% من رازدار غیبم من راوی روانم
# 6 گاه ترانه گفتن عقلست دستیارم %~% در شرح عشق دادن روحست ترجمانم
# 7 عیسی روان فزاید چون من نفس برآرم %~% داود مست گردد چون من زبور خوانم
# 8 در گوش هوش پیچد آواز دلنوازم %~% وز پرده دل آید دستان دلستانم
# 9 بی فکر ذکر گویم بی‌لهجه نغمه آرم %~% بی حرف صوت سازم بی‌لب حدیث رانم
# 10 پیوسته در خروشم زیرا که زخم دارم %~% همواره زار و زردم زانرو که ناتوانم
# 11 اکنون که صوفی آسا تجریدخرقه کردم %~% بنگر چو بت پرستان زنار برمیانم
# 12 ببریده‌اند پایم در ره زدن ولیکن %~% با این بریده پائی با باد همعنانم
# 13 معذورم ار بنالم زیرا که می‌زنندم %~% لیکن چه چاره سازم کز خویش در فغانم
# 14 وقتی که طفل بودم هم خرقه بود خضرم %~% اکنون که پیر گشتم همدست کودکانم
# 15 خواجو اگر ندانی اسرار این معانی %~% از شهر بی زبانان معلوم کن زبانم
PageV1P662
### || [genre: Gh]
# 1 من آن مرغ همایونم که باز چتر سلطانم %~% من آن نوباوه قدسم که نزل باغ رضوانم
# 2 چو جام بیخودی نوشم جهانرا جرعه دان سازم %~% چو در میدان عشق آیم فرس برآسمان رانم
# 3 چراغ روز بنشیند شب ار چون شمع برخیزم %~% ز مهرم آستین پوشد مه ار دامن برافشانم
# 4 ز معنی نیستم خالی بهر صورت که می‌بینم %~% بصورت نیستم مایل بهر معنی که می‌دانم
# 5 اگر پنهان بود پیدا من آن پیدای پنهانم %~% وگر نادان بود دانا من آن دانای نادانم
# 6 همای گلشن قدسم نه صید دانه و دامم %~% تذرو باغ فردوسم نه مرغ این گلستانم
# 7 چه در گلخن فرود آیم که در گلشن بود جایم %~% درین بوم از چه رو پایم که باز دست سلطانم
# 8 من آن هشیار سرمستم که نبود بی قدح دستم %~% نگویم نیستم هستم بلی هم این و هم آنم
# 9 سراندازی سرافرازم تهی دستی جهان بازم %~% سبکساری گران سیرم سبک روحی گرانجانم
# 10 سپهر مهر را ماهم جهان عشق را شاهم %~% بتانرا آستین بوسم مغانرا آفرین خوانم
# 11 اگر دیو سلیمانم ز خاتم نیستم خالی %~% ولی مهر پری رویان بود مهر سلیمانم
# 12 چو خضرم زنده دل زیرا که عشقست آب حیوانم %~% چو نوحم نوحه گر زانرو که در چشمست طوفانم
# 13 بهر دردی که درمانم همان دردم دوا باشد %~% که هم درمان من دردست و هم دردست درمانم
# 14 منم هم چشم و هم طوفان که طوفانست در چشمم %~% منم هم جان و هم جانان که جانانست در جانم
# 15 برو از کفر و دین بگذر مرا از کفر دین مشمر %~% که هم ایمان من کفرست و هم کفرست ایمانم
# 16 که می‌گوید که از جمعی پریشان می‌شود خواجو %~% مرا جمعیت آن وقتست کز جمعی پریشانم
PageV1P663
### || [genre: Gh]
# 1 من همان به که بسوزم ز غم و دم نزنم %~% ورنه از دود دل آتش بجهان در فکنم
# 2 همچو شمع ار سخن سوز دل آرم بزبان %~% در نفس شعله زند آتش عشق از دهنم
# 3 مرد و زن برسر اگر تیغ زنندم سهلست %~% من چو مردم چه غم از سرزنش مرد و زنم
# 4 هر کرا جان بود از تیغ بگرداند روی %~% وانکه جان می‌دهد از حسرت تیغ تو منم
# 5 تن من گر چه شد از شوق میانت موئی %~% نیست بی شور سر زلف تو موئی ز تنم
# 6 اثری بیش نماند از من و چون باز آئی %~% این خیالست که بینی اثری از بدنم
# 7 عهد بستی و شکستی و ز ما بگسستی %~% عهد کردم که دگر عهد تو باور نکنم
# 8 چون توانم که دمی خوش بزنم کاتش عشق %~% نگذارد که من سوخته دل دم بزنم
# 9 اگر از خویشتنم چند ز درد دل خویش %~% دفتر از خون دلم پرشد و تر شد سخنم
# 10 اگر از خویشتنم هیچ نمی‌آید یاد %~% دوستان عیب مگیرید که بی خویشتنم
# 11 می‌نوشتم سخنی چند ز درد دل خویش %~% دفتر از خون دلم پر شد و تر شد سخنم
# 12 ایکه گفتی که بغربت چه فتادی خواجو %~% چکنم دور فلک دور فکند از وطنم
# 13 در پی جان جهان گرد جهان می‌گردم %~% تا که پوشد سر تابوت و که دوزد کفنم
PageV1P664
### || [genre: Gh]
# 1 گر من خمار خود ز لب یار بشکنم %~% بازار کارخانه اسرار بشکنم
# 2 بر بام هفت قلعه گردون علم زنم %~% دندان چرخ سرکش خونخوار بشکنم
# 3 در هم کشم طناب سراپرده کبود %~% بند و طلسم گنبد دوار بشکنم
# 4 منجوق چتر خسرو سیاره بفکنم %~% قلب سپاه کوکب سیار بشکنم
# 5 گر پای ازین دوایر کحلی برون نهم %~% چون نقطه پایدارم و پرگار بشکنم
# 6 بر اوج این نشیمن سبز آشیان پرم %~% نسرین چرخ را پر و منقار بشکنم
# 7 بفروزم از چراغ روان شمع عشق را %~% ناموس این حدیقه انوار بشکنم
# 8 تا کی طریق توبه و سالوس و معرفت %~% جامی بده که توبه بیکبار بشکنم
# 9 خواجو بیا که نیم شب از بهر جرعه‌ئی %~% زنجیر و قفل خانه خمار بشکنم
PageV1P665
### || [genre: Gh]
# 1 ز روی خوب تو گفتم که پرده برفکنم %~% ولی چو درنگرم پرده رخ تو منم
# 2 مرا ز خویش بیک جام باده باز رهان %~% که جام باده رهائی دهد ز خویشتنم
# 3 بجز نسیم صبا ای برادران عزیز %~% که آرد از طرف مصر بوی پیرهنم
# 4 چو زان دو نرگس میگون بیان کنم رمزی %~% کسی که گوش کند مست گردد از سخنم
# 5 اگر نصیب نبخشی ز لاله و سمنم %~% ز دور باز مدار از تفرج چمنم
# 6 گهی که بلبل روح از قفس کند پرواز %~% زنم اگر نه در این دم صفیر شوق زنم
# 7 در آن نفسی که مرا از لحد برانگیزند %~% حدیث عشق تو باشد نوشته بر کفنم
# 8 اگر خیال تو آید بپرسشم روزی %~% بجز خیال نیابد نشانی از بدنم
# 9 نهاده‌ام سر پر شور دائما بر کف %~% بدان امید که در پای مرکبت فکنم
# 10 چو شمع مجلس اگر دم برآرم از سر سوز %~% برآرد آتش عشقت زبانه از دهنم
# 11 اگر چو زلف کژت بر شکستم از خواجو %~% گمان مبر که توانم که از تو بر شکنم
PageV1P666
### || [genre: Gh]
# 1 نیست بی روی تو میل گل و برگ سمنم %~% تا شدم بنده‌ات آزاد ز سرو چمنم
# 2 منکه در صبح ازل نوبت مهرت زده‌ام %~% تا ابد دم ز وفای تو زنم گر نزنم
# 3 جان من جرعه عشق تو نریزد بر خاک %~% مگر آنروز که در خاک بریزد بدنم
# 4 گر مرا با تو بزندان ابد حبس کنند %~% طره‌ات گیرم و زنجیر به هم درشکنم
# 5 بار سر چند کشم بی سر زلفت بردوش %~% وقت آنست که در پای عزیزت فکنم
# 6 چون سر از خوابگه خاک برآرم در حشر %~% بچکد خون جگر گر بفشاری کفنم
# 7 آخر ای قبله صاحب‌نظران رخ بنمای %~% تا رخ از قبله بگردانم و سوی تو کنم
# 8 بر تنم یک سر مو نیست که در بند تو نیست %~% گر چه کس باز نداند سر موئی ز تنم
# 9 پیرهن پاره کنم تا تو ببینی از مهر %~% تن چون تار قصب تافته در پیرهنم
# 10 بسکه می‌گریم و بر خویشتنم رحمت نیست %~% گریه می‌آید ازین واسطه بر خویشتنم
# 11 چون کنم وصف شکر خنده شور انگیزت %~% از حلاوت برود آب نبات از سخنم
# 12 چون حدیث از لب میگون تو گوید خواجو %~% همچو ساغر شود از باده لبالب دهنم
PageV1P667
### || [genre: Gh]
# 1 مدام آن نرگس سرمست را در خواب می‌بینم %~% عجب مستیست کش پیوسته در محراب می‌بینم
# 2 اگر خط سیه کارش غباری دارد از عنبر %~% چرا آن زلف عنبربیز را در تاب می‌بینم
# 3 اگر چه واضع خطست این مقله چشمم %~% ولیکن پیش یاقوتت ز شرمش آب می‌بینم
# 4 دلم همچون کبوتر در هوا پرواز می‌گیرد %~% چو تاب و پیچ آن گیسوی چون مضراب می‌بینم
# 5 نسیم خلد یا بوی وصال یار می‌یابم %~% بهشت عدن یا منزلگه احباب می‌بینم
# 6 مرا گویند کز عناب خون ساکن شود لیکن %~% من این سیلاب خون زان لعل چون عناب می‌بینم
# 7 برین در پای برجا باش اگر دستت دهد خواجو %~% که من کلی فتح خویش در این باب می‌بینم
PageV1P668
### || [genre: Gh]
# 1 گلی به رنگ تو در بوستان نمی‌بینم %~% باعتدال تو سروی روان نمی‌بینم
# 2 ستاره‌ئی که ز برج شرف شود طالع %~% چو مهر روی تو برآسمان نمی‌بینم
# 3 ز چشم مست تو دل بر نمی‌توانم داشت %~% که هیچ خسته چنان ناتوان نمی‌بینم
# 4 براستان که غباری چو شخص خاکی خویش %~% ز رهگذار تو برآستان نمی‌بینم
# 5 ز عشق روی تو سر در جهان نهم روزی %~% ولی ز عشق رخت در جهان نمی‌بینم
# 6 بقاصدی سوی جانان روان کنم جان را %~% که پیک حضرت او جز روان نمی‌بینم
# 7 شبم بطلعت او روز می‌شود ور نی %~% در آفتاب فروغی چنان نمی‌بینم
# 8 مگر میان ضعیفش تن نحیف منست %~% که هیچ هستی ازو در میان نمی‌بینم
# 9 ز بحر عشق اگرت دست می‌دهد خواجو %~% کنار گیر که آن را کران نمی‌بینم
PageV1P669
### || [genre: Gh]
# 1 آن ماه پری رخ را در خانه نمی‌بینم %~% وین طرفه که بی رویش کاشانه نمی‌بینم
# 2 بینم دو جهان یکموی از حلقه گیسویش %~% وز گیسوی او موئی در شانه نمی‌بینم
# 3 گنجیست که جز جانش ویرانه نمی‌یابم %~% شمعیست که جز عقلش پروانه نمی‌بینم
# 4 از خویش ز بیخویشی بیگانه شدم لیکن %~% جز خویش در آن حضرت بیگانه نمی‌بینم
# 5 هر چند که جانانه در دیده باز آید %~% تا دیده نمی‌دوزم جانانه نمی‌بینم
# 6 چون دانه ببیند مرغ از دام شود غافل %~% من در ره او دامی جز دانه نمی‌بینم
# 7 چندانکه بسر گردم چون اشک درین دریا %~% جز اشک درین دریا دردانه نمی‌بینم
# 8 اینست که مجنونرا دیوانه نهد عاقل %~% ورنی من مجنونش دیوانه نمی‌بینم
# 9 تخفیف کن از دورم ساقی دو سه پیمانه %~% کز غایت سرمستی پیمانه نمی‌بینم
# 10 بفروش بمی خواجو خود را که درین معنی %~% جز پیر مغان کس را فرزانه نمی‌بینم
PageV1P670
### || [genre: Gh]
# 1 خرم آنروز که از خطه کرمان بروم %~% دل و جان داده ز دست از پی جانان بروم
# 2 با چنین درد ندانم که چه درمان سازم %~% مگر این کز پی آن مایه درمان بروم
# 3 منکه در مصر چو یعقوب عزیزم دارند %~% چه نشینم ز پی یوسف کنعان بروم
# 4 بعد از این قافله در راه بکشتی گذرد %~% چو من دلشده با دیده گریان بروم
# 5 گر چه از ظلمت هجران نبرم جان بکنار %~% چون سکندر ز پی چشمه حیوان بروم
# 6 تا نگویند که چون سوسن ازو آزادم %~% همچو باد از پی آن سرو خرامان بروم
# 7 چون سرم رفت و بسامان نرسیدم بی دوست %~% شاید اندر عقبش بی سر و سامان بروم
# 8 اگرش دور مخالف به عراق اندازد %~% من به پهلو ز پیش تا به سپاهان بروم
# 9 همچوخواجو گرم از گنج نصیبی ندهند %~% رخت بر بندم و زین منزل ویران بروم
PageV1P671
### || [genre: Gh]
# 1 من بیدل نگر از صحبت جانان محروم %~% تنم از درد به جان آمده وز جان محروم
# 2 خضر سیراب و من تشنه جگر در ظلمات %~% چون سکندر ز لب چشمه حیوان محروم
# 3 آن نگینی که بدو بود ممالک بر پای %~% در کف دیو فتادست و سلیمان محروم
# 4 ای طبیب دل مجروح روا می‌داری %~% جان من خون شده از رنج و ز درمان محروم
# 5 خاشه چینان زمین روب سراپرده انس %~% همه در بندگی و بنده ازینسان محروم
# 6 همچو پروانه نگر مرغ دل ریش مرا %~% بال و پر سوخته وز شمع شبستان محروم
# 7 ای مقیمان سر کوی سلاطین آخر %~% بنده تا کی بود از حضرت سلطان محروم
# 8 رحمت آرید برآن مرغ سحر خوان چمن %~% کو بماند ز گل و طرف گلستان محروم
# 9 عیب خواجو نتوان کرد اگرش جان عزیز %~% همچو یعقوب شد از یوسف کنعان محروم
PageV1P672
### || [genre: Gh]
# 1 این چه بادست کزو بوی شما می‌شنوم %~% وین چه بویست که از کوی شما می‌شنوم
# 2 مرغ خوش خوان که کند شرح گلستان تکرار %~% زو همه وصف گل روی شما می‌شنوم
# 3 از سهی سرو که در راستیش همتا نیست %~% صفت قامت دلجوی شما می‌شنوم
# 4 پیش گیسوی شما راست نمی‌آرم گفت %~% آنچه پیوسته ز ابروی شما می‌شنوم
# 5 چشم آهو که کند صید پلنگ اندازان %~% عیبش این لحظه ز آهوی شما می‌شنوم
# 6 شرح آن نکته که هاروت کند تفسیرش %~% ز آن دو افسونگر جادوی شما می‌شنوم
# 7 نافه مشک تتاری که ز چین می‌خیزد %~% بویش از سلسله موی شما می‌شنوم
# 8 آن سوادی که بود نسخه آن در ظلمات %~% شرحش از سنبل هندوی شما می‌شنوم
# 9 حال خواجو که پریشان تر ازو ممکن نیست %~% مو بمو ازخم گیسوی شما می‌شنوم
PageV1P673
### || [genre: Gh]
# 1 این چه بویست که از باد صبا می‌شنوم %~% وین چه خاکست کزو بوی وفا می‌شنوم
# 2 گر نه هدهد ز سبا باز پیام آوردست %~% این چه مرغیست کزو حال سبا می‌شنوم
# 3 از کجا می‌رسد این قاصد فرخنده کزو %~% مژده آنمه خورشید لقا می‌شنوم
# 4 ای عزیزان اگر از مصر نمی‌آید باد %~% بوی پیراهن یوسف ز کجا می‌شنوم
# 5 می‌کنم ناله و فریاد ولی از در و کوه %~% سخن سخت بهنگام صدا می‌شنوم
# 6 نسبت شکل هلال و صفت قامت خویش %~% یک بیک زان خم ابروی دوتا می‌شنوم
# 7 این چه رنجست کزو راحت جان می‌یابم %~% وین چه دردست کزو بوی دوا می‌شنوم
# 8 ای رفیقان من از آن سرو صنوبر قامت %~% بصفت راست نیاید که چها می‌شنوم
# 9 باد صبح از من خاکی اگرش گردی نیست %~% هر نفس زو سخن سرد چرا می‌شنوم
# 10 سخن آن دو کمانخانه ابروی دو تا %~% نه باندازه بازوی شما می‌شنوم
# 11 هر گیاهی که ز خون دل خواجو رستست %~% دمبدم زو نفس مهر گیا می‌شنوم
PageV1P674
### || [genre: Gh]
# 1 حکایت رخت از آفتاب می‌شنوم %~% حدیث لعل لبت از شراب می‌شنوم
# 2 ز آب چشمه هر آن ماجرا که می‌رانم %~% ز چشم خویش یکایک جواب می‌شنوم
# 3 کسی که نسخه خط تو می‌کند تحریر %~% ز خامه‌اش نفس مشک ناب می‌شنوم
# 4 شبی که نرگس میگون بخواب می‌بینم %~% ز چشم مست تو تعبیر خواب می‌شنوم
# 5 ز حسرت گل رویت چو اشک می‌ریزم %~% ز آب دیده نسیم گلاب می‌شنوم
# 6 چنان بچشمه نوشت تعطشی دارم %~% که مست می‌شوم ار نام آب می‌شنوم
# 7 فروغ خاطر خویش از شراب می‌یابم %~% نوای نغمه دعد از رباب می‌شنوم
# 8 حدیث ذره اگر روشنت نمی‌گردد %~% ز من بپرس که از آفتاب می‌شنوم
# 9 گهی کز آتش دل آه می‌زند خواجو %~% در آن نفس همه بوی کباب می‌شنوم
PageV1P675
### || [genre: Gh]
# 1 نسیم زلف تو از نوبهار می‌شنوم %~% نشان روی تو از لاله‌زار می‌شنوم
# 2 ز چین زلف تو تاری مگر بدست صباست %~% کزو شامه مشک تتار می‌شنوم
# 3 بهر دیار که دور از تو می‌کنم منزل %~% ندای عشق تو از آن دیار می‌شنوم
# 4 لطیفه‌ئی که خضر نقل کرد از آب حیات %~% از آن دو لعل لب آبدار می‌شنوم
# 5 حدیث این دل شوریده بین که موی بموی %~% از آن دو هندوی آشفته کار می‌شنوم
# 6 گلی بدست نمی‌آیدم برنگ نگار %~% ولی ز غالیه بوی نگار می‌شنوم
# 7 هنوز دعوی منصور همچنان باقیست %~% چرا که لاف انا الحق ز دار می‌شنوم
# 8 اثر نماند ز فرهاد کوهکن لیکن %~% صدای ناله‌اش از کوهسار می‌شنوم
# 9 سرشک دیده خواجو که آب دجله برد %~% حکایتش ز لب جویبار می‌شنوم
PageV1P676
### || [genre: Gh]
# 1 مدتی شد که درین شهر گرفتار توایم %~% پای بند گره طره طرار توایم
# 2 کار ما را مکن آشفته و مفکن در پای %~% که پریشان سر زلف سیه کار توایم
# 3 طرب افزای مقیمان درت زاری ماست %~% زانکه ما مطرب بازاری بازار توایم
# 4 گر کنی قصد دل خسته یاران سهلست %~% ترک یاری مکن ای یار که ما یار توایم
# 5 تو بغم خوردن ما شادی و از دشمن دوست %~% هیچکس را غم ما نیست که غمخوار توایم
# 6 آخر ای گلبن نو رسته بستان جمال %~% پرده بگشای که ما بلبل گلزار توایم
# 7 تا ابد دست طلب باز نداریم از تو %~% زانکه از عهد ازل باز طلبکار توایم
# 8 بده ای لعبت ساقی قدحی باده که ما %~% مست آن نرگس مخمور دلازار توایم
# 9 آب برآتش خواجو زن و ما را مگذار %~% بر سر خاک بخواری که هوا دار توایم
PageV1P677
### || [genre: Gh]
# 1 با لعل او ز جوهر جان در گذشته‌ایم %~% با قامتش ز سرو روان در گذشته‌ایم
# 2 پیرانه سر به عشق جوانان شدیم فاش %~% وز عقل پیر و بخت جوان در گذشته‌ایم
# 3 از ما مجوی شرح غم عشق را بیان %~% زیرا که ما ز شرح و بیان در گذشته‌ایم
# 4 چون موی گشته‌ایم ولیکن گمان مبر %~% کز شاهدان موی میان در گذشته‌ایم
# 5 در آتشیم بر لب آب روان ولیک %~% از تاب تشنگی ز روان در گذشته‌ایم
# 6 از ما نشان مجوی و مبر نام ما که ما %~% از بیخودی ز نام و نشان در گذشته‌ایم
# 7 بر هر زمین که بی‌تو زمانی نشسته‌ایم %~% صد باره از زمین و زمان در گذشته‌ایم
# 8 خواجو اگر چنانکه جهانیست از علو %~% زو در گذر که ما ز جهان در گذشته‌ایم
PageV1P678
### || [genre: Gh]
# 1 ما حاصل از جهان غم دلبر گرفته‌ایم %~% وز جان به جان دوست که دل برگرفته‌ایم
# 2 زین در گرفته‌ایم بپروانه سوز عشق %~% چون شمع آتش دل ازین در گرفته‌ایم
# 3 با طلعتت ز چشمه خور دست شسته‌ایم %~% با پیکر تو ترک دو پیکر گرفته‌ایم
# 4 بر ما مگیر اگر ز پراکندگی شبی %~% آن زلف مشکبار معنبر گرفته‌ایم
# 5 تا همچو شمع از سر سر در گذشته‌ایم %~% هر لحظه سوز عشق تو از سر گرفته‌ایم
# 6 بی روی و قامت و لب جان‌بخش دلکشت %~% ترک بهشت و طوبی و کوثر گرفته‌ایم
# 7 چون دل اگر چه پیش تو قلب و شکسته‌ایم %~% از رخ درست گوی تو در زر گرفته‌ایم
# 8 هشیار کی شویم که از ساقی الست %~% بر یاد چشم مست تو ساغر گرفته‌ایم
# 9 از خود گذشته‌ایم و چو خواجو ز کاینات %~% دل برگرفته و پی دلبر گرفته‌ایم
PageV1P679
### || [genre: Gh]
# 1 ما قدح کشتی و دل را همچو دریا کرده‌ایم %~% چون صدف دامن پر از للی لالا کرده‌ایم
# 2 خرقه صوفی بخون چشم ساغر شسته ایم %~% دین و دنیا در سر جام مصفا کرده‌ایم
# 3 عیب نبود گر ترنج از دست نشناسیم از آن %~% کز سر دیوانگی عیب زلیخا کرده‌ایم
# 4 تا سواد خط مشکین تو بر مه دیده‌ایم %~% سر سودای ترا نقش سویدا کرده‌ایم
# 5 وصف گلزار جمالت در گلستان خوانده‌ایم %~% بلبل شوریده را سرمست و شیدا کرده‌ایم
# 6 راستی را تا ببالای تو مائل گشته‌ایم %~% خانه دل را چو گردون زیر و بالا کرده‌ایم
# 7 هرشبی از مهر رخسار تو تا هنگام صبح %~% دیده اختر فشانرا در ثریا کرده‌ایم
# 8 با شکنج زلف مشک آسای عنبر سای تو %~% هیچ بوئی می‌بری کامشب چه سودا کرده‌ایم
# 9 اشک خواجو دامن دریا از آن گیرد که ما %~% از وطن با چشم گریان رو بدریا کرده‌ایم
PageV1P680
### || [genre: Gh]
# 1 چون ما بکفر زلف تو اقرار کرده‌ایم %~% تسبیح و خرقه در سر زنار کرده‌ایم
# 2 خلوت نشین کوی خرابات گشته‌ایم %~% تا خرقه رهن خانه خمار کرده‌ایم
# 3 شوریدگان حلقه زنجیر عشق را %~% انکار چون کنیم چو این کار کرده‌ایم
# 4 ما را اگر چه کس به پشیزی نمی‌خرد %~% نقد روان فدای خریدار کرده‌ایم
# 5 از ما مپرس نکته معقول از آنکه ما %~% پیوسته درس عشق تو تکرار کرده‌ایم
# 6 ادرار ما روان ز دل و دیده داده‌اند %~% هر دم که یاد اجری و ادرار کرده‌ایم
# 7 گر خواب ما به نرگس پرخواب بسته‌ئی %~% ما فتنه را بعهد تو بیدار کرده‌ایم
# 8 در راه مهر سایه دیوار محرمست %~% زان همچو سایه روی بدیوار کرده‌ایم
# 9 خواجو ز یار اگر طلب کام دل کنند %~% ما کام دل فدای رخ یار کرده‌ایم
PageV1P681
### || [genre: Gh]
# 1 به گدائی به سر کوی شما آمده‌ایم %~% دردمندیم و بامید دوا آمده‌ایم
# 2 نظر مهر ز ما باز مگیرید چو صبح %~% که درین ره ز سر صدق و صفا آمده‌ایم
# 3 دیگران گر ز برای زر و سیم آمده‌اند %~% ما برین در بتمنای شما آمده‌ایم
# 4 گر برانید چو بلبل ز گلستان ما را %~% از چه نالیم چو بی برگ و نوا آمده‌ایم
# 5 آفتابیم که از آتش دل در تابیم %~% یا هلالیم که انگشت نما آمده‌ایم
# 6 به قفا بر نتوان گشتن از آن جان جهان %~% کز عدم پی بپی او را ز قفا آمده‌ایم
# 7 گر چو مشک ختنی از خط حکمش یک موی %~% سر بتابیم ز مادر بخطا آمده‌ایم
# 8 نفس را بر سر میدان ریاضت کشتیم %~% چون درین معرکه از بهر غزا آمده‌ایم
# 9 غرض آنستکه در کیش تو قربان گردیم %~% ورنه در پیش خدنگ تو چرا آمده‌ایم
# 10 دل سودازده در خاک رهت می‌جوئیم %~% همچو گیسوی تو زانروی دوتا آمده‌ایم
# 11 ایکه خواجو بهوای تو درین خاک افتاد %~% نظری کن که نه از باد هوا آمده‌ایم
PageV1P682
### || [genre: Gh]
# 1 باز هشیار برون رفته و مست آمده‌ایم %~% وز می لعل لبت باده پرست آمده‌ایم
# 2 تا ابد باز نیائیم بهوش از پی آنک %~% مست جام لبت از عهد الست آمده‌ایم
# 3 از درت بر نتوان خاست از آنروی که ما %~% بر سر کوی تو از بهرنشست آمده‌ایم
# 4 با غم عشق تو تا پنجه در انداخته‌ایم %~% چون سر زلف سیاهت بشکست آمده‌ایم
# 5 سر ما دار که سر در قدمت باخته‌ایم %~% دست ما گیر که در پای تو پست آمده‌ایم
# 6 بر سر کوی تو زینگونه که از دست شدیم %~% ظاهر آنستکه آسانت بدست آمده‌ایم
# 7 عیب سرمستی خواجو نتوان کرد چو ما %~% باز هشیار برون رفته و مست آمده‌ایم
PageV1P683
### || [genre: Gh]
# 1 ما بدرگاه تو از کوی نیاز آمده‌ایم %~% به هوایت ز ره دور و دراز آمده‌ایم
# 2 قدحی آب که برآتش ما افشاند %~% که درین بادیه با سوز و گداز آمده‌ایم
# 3 بینوا گرد عراق ار چه بسی گردیدیم %~% راست از راه سپاهان بحجاز آمده‌ایم
# 4 غسل کردیم به خون دل و از روی نیاز %~% بعبادتگه لطفت بنماز آمده‌ایم
# 5 تا نسیم سمن از گلشن جان بشنیدیم %~% همچو مرغ سحری نغمه نواز آمده‌ایم
# 6 بیش ازین برگ چمن بود چو بلبل ما را %~% شاهبازیم کنون کز همه باز آمده‌ایم
# 7 همچو محمود نداریم سر ملکت و تاج %~% که گرفتار سر زلف ایاز آمده‌ایم
# 8 تا چه صیدیم که در چنگ پلنگ افتادیم %~% یا چه کبکیم که در چنگل باز آمده‌ایم
# 9 برگ خواجو اگر از لطف بسازی چه شود %~% کاندرین راه نه با توشه و ساز آمده‌ایم
PageV1P684
### || [genre: Gh]
# 1 ما به نظاره رویت بجهان آمده‌ایم %~% وز عدم پی بپیت نعره زنان آمده‌ایم
# 2 چون دل گمشده را با تو نشان یافته‌ایم %~% از پی آن دل پرخون بنشان آمده‌ایم
# 3 گر برآریم فغان از غم دل معذوریم %~% کز فغان دل غمگین بفغان آمده‌ایم
# 4 زخم شمشیر ترا مرهم جان ساخته‌ایم %~% لیکن از درد دل خسته بجان آمده‌ایم
# 5 قامت از غم چو کمان کرده و دل راست چو تیر %~% در صف عشق تو با تیر و کمان آمده‌ایم
# 6 بی تو از دوزخ و فردوس چه جوئیم که ما %~% هم ازین ایمن و هم فارغ از آن آمده‌ایم
# 7 چون نداریم سکون بی نظر مغبچگان %~% ساکن کوی خرابات مغان آمده‌ایم
# 8 اگر آن جان جهان تیغ زند خواجو را %~% گو بزن زانکه مبرا ز جهان آمده‌ایم
PageV1P685
### || [genre: Gh]
# 1 کشتی ما کو که ما زورق درآب افکنده‌ایم %~% در خرابات مغان خود را خراب افکنده‌ایم
# 2 جام می را مطلع خورشید تابان کرده‌ایم %~% وز حرارت تاب دل در آفتاب افکنده‌ایم
# 3 با جوانان بر در میخانه مست افتاده‌ایم %~% وز فغان پیر مغان را در عذاب افکنده‌ایم
# 4 شاهد میخوارگان گو روی بنمای از نقاب %~% کاین زمان از روی کار خود نقاب افکنده‌ایم
# 5 محتسب اسب فضیحت بر سرما گو مران %~% گر برندی در جهان خر در خلاف افکنده‌ایم
# 6 آبروی ساغر از چشم قدح پیمای ماست %~% گر به بی آبی سپر بر روی آب افکنده‌ایم
# 7 ما که از جام محبت نیمه مست افتاده‌ایم %~% کی بهوش آئیم کافیون در شراب افکنده‌ایم
# 8 گوشه دل کرده‌ایم از بهر میخواران کباب %~% لیکن از سوز دل آتش در کباب افکنده‌ایم
# 9 غم مخور خواجو که از غم خواب را بینی بخواب %~% زانکه ما چشم امید از خورد و خواب افکنده‌ایم
PageV1P686
### || [genre: Gh]
# 1 اشارت کرده بودی تا بیایم %~% بگو چون بی سر و بی پا بیایم
# 2 من شوریده دل را از ضعیفی %~% ندانی باز اگر فردا بیایم
# 3 گرم رانی بگو تا باز گردم %~% وگر خوانی بفرما تا بیایم
# 4 بهر منزل که فرمائی بدیده %~% چه جابلقا چه جابلسا بیایم
# 5 اگر برفست وگر باران نترسم %~% اگر بادست وگر سرما بیایم
# 6 اگر خواهی که با تن‌ها نباشم %~% نه با تن‌ها من تنها بیایم
# 7 وگر گوئی بیا تا قعر دریا %~% ز بهر لؤلؤ لالا بیایم
# 8 بدان جائی که گوهر می‌توان یافت %~% اگر کوهست و گر دریا بیایم
# 9 ایا کوی تو منزلگاه خواجو %~% چه فرمائی نیایم یا بیایم
PageV1P687
### || [genre: Gh]
# 1 ما ز رخ کار خویش پرده بر انداختیم %~% با رخ دلدار خویش نرد نظر باختیم
# 2 مشعله بیخودی از جگر افروختیم %~% و آتش دیوانگی در خرد انداختیم
# 3 بر در ایوان دل کوس فنا کوفتیم %~% بر سر میدان جان رخش بقا تاختیم
# 4 گر سپر انداختیم چون قمر از تاب مهر %~% تیغ زبان بین چو صبح کز سر صدق آختیم
# 5 شمع دل افروختیم عود روان سوختیم %~% گنج غم اندوختیم با غم دل ساختیم
# 6 سر چو ملک بر زدیم از حرم سرمدی %~% تا علم مرشدی برفلک افراختیم
# 7 چون دم دیوانگی از دل خواجو زدیم %~% مست می عشق را مرتبه بشناختیم
PageV1P688
### || [genre: Gh]
# 1 ما دلی ایثار او کردیم و جانی یافتیم %~% گوهری در پایش افکندیم و کانی یافتیم
# 2 چون نظر کردیم در بستان بیاد قامتش %~% راستی را از سهی سروی روانی یافتیم
# 3 با خیال عارض گلرنگ و قد سرکشش %~% بر سر هر شاخ عرعر گلستانی یافتیم
# 4 گر چه چون عنقا به قاف عشق کردیم آشیان %~% مرغ دلرا هر نفس در آشیانی یافتیم
# 5 ترک عالم گیر و عالمگیر شو زیرا که ما %~% هر زمانی خویشتن را در مکانی یافتیم
# 6 در جهان بی نشانی تا نیاوردیم روی %~% ظن مبر کز آن بت مه رو نشانی یافتیم
# 7 سالها کردیم قطع وادی عشقش ولیک %~% تا نپنداری که این ره را کرانی یافتیم
# 8 ما نه از چشم گران خواب تو بیماریم و بس %~% زانکه در هر گوشه از وی ناتوانی یافتیم
# 9 در گلستان غم عشق تو از خوناب چشم %~% هر گیاهی را که دیدیم ارغوانی یافتیم
# 10 چون بیاد تیغ مژگان تو بگشودیم چشم %~% هر سو مو بر تن خواجو سنانی یافتیم
PageV1P689
### || [genre: Gh]
# 1 مردیم در خمار و شرابی نیافتیم %~% گشتیم غرق آتش وآبی نیافتیم
# 2 کردیم حال خون دل از دیدگان سؤال %~% لیکن بجز سرشک جوابی نیافتیم
# 3 تا چشم مست یار خرابی بنا نهاد %~% همچون دل شکسته خرابی نیافتیم
# 4 رفتیم در هوایش و برخاک کوی او %~% بردیم آب خویش و مبی نیافتیم
# 5 جان را براه بادیه از تاب تشنگی %~% کردیم خون و اشک سحابی نیافتیم
# 6 بیرون ز زلف و عارض خورشید پیکران %~% برآفتاب پر غرابی نیافتیم
# 7 در ده قدح که جز دل بریان خون چکان %~% در بزمگاه عشق کبابی نیافتیم
# 8 کردیم بی حجاب نظر در رخت ولیک %~% روی ترا بجز تو حجابی نیافتیم
# 9 خاک درت شدیم چو خواجو بحکم آنک %~% برتر ز درگه تو جنابی نیافتیم
PageV1P690
### || [genre: Gh]
# 1 آنکه لعلش عین آب زندگانی یافتیم %~% در رهش مردن حیات جاودانی یافتیم
# 2 راستی را پیش آن قد سهی سرو روان %~% نارون را در مقام ناروانی یافتیم
# 3 کار ما بی آتش دل در نگیرد زانکه ما %~% زندگی مانند شمع از جان فشانی یافتیم
# 4 گر چه رنگ عاشقان از غم شود چون زعفران %~% ما همه شادی ز رنگ زعفرانی یافتیم
# 5 خسروان گر سروری در پادشاهی می‌کنند %~% ما سریر خسروی در پاسبانی یافتیم
# 6 اهل معنی از چه رو انکار صورت کرده‌اند %~% زانکه صورت را همه گنج معانی یافتیم
# 7 ما اگر پیرانه سر در بندگی افتاده‌ایم %~% همچو سرو آزادگی در نوجوانی یافتیم
# 8 جامه صوفی بگیر و جام صافی ده که ما %~% دوستکامی راز جم دوستکانی یافتیم
# 9 رفتن دیر مغان خواجو بهنگام صبوح %~% از غوانی و شراب ارغوانی یافتیم
PageV1P691
### || [genre: Gh]
# 1 ما نوای خویش را در بینوائی یافتیم %~% فخر بر شاهان عالم در گدائی یافتیم
# 2 ز آشنا بیگانه گشتیم از جهان و جان غریب %~% در جوار قرب جانان آشنائی یافتیم
# 3 سالها بانگ گدائی بر در دلها زدیم %~% لاجرم بر پادشاهان پادشائی یافتیم
# 4 ای بسا شب کاندرین امید روز آورده‌ایم %~% تا کنون از صبح وصلش روشنائی یافتیم
# 5 ترک دنیی گیر و عقبی زانکه در عین الیقین %~% زهد و تقوی را خلاف پارسائی یافتیم
# 6 چون ازین ظلمت سرای خاکدان بیرون شدیم %~% هر دو عالم روشن از نور خدائی یافتیم
# 7 سالکان راه حق را در بیابان فنا %~% از چهار و پنج و هفت و شش جدائی یافتیم
# 8 از جناب بارگاه مالک ملک وجود %~% هر زمان توقیع قدر کبریائی یافتیم
# 9 کفر و دین یکسان شمر خواجو که در لوح بیان %~% کافری را برتر از زهد ریائی یافتیم
PageV1P692
### || [genre: Gh]
# 1 دو جان وقف حریم حرم او کردیم %~% و اعتماد از دو جهان بر کرم او کردیم
# 2 چون خضر دست ز سرچشمه حیوان شستیم %~% تا تیمم بغبار قدم او کردیم
# 3 آنکه از درد دل خسته دلان آگه نیست %~% ما دوای دل غمگین بغم او کردیم
# 4 بی عنا و الم او نتوانیم نشست %~% ز آنکه عادت بعنا و الم او کردیم
# 5 آن همه نامه نوشتیم و جوابی ننوشت %~% گوئیا عقد لسان قلم او کردیم
# 6 زان جفا جوی ستمکاره نداریم شکیب %~% گر چه جان در سر جور و ستم او کردیم
# 7 اگر از سکه او روی نتابیم مرنج %~% که فقیریم و طمع در درم او کردیم
# 8 پیش آن لعبت شیرین نفس از غایت شوق %~% جان بدادیم و تمنای دم او کردیم
# 9 یا رب آن خسرو خوبان جهان آگه بود %~% که چه فریاد بپای علم او کردیم
# 10 مردم دیده هندو وش دریائی را %~% خاک روب سر کوی خدم او کردیم
# 11 در دم صبح که خواجو ره مستان می‌زد %~% ای بسا ناله که بر زیر و بم او کردیم
PageV1P693
### || [genre: Gh]
# 1 اهل دل را خبر از عالم جان آوردیم %~% تحفه جان جهان جان و جهان آوردیم
# 2 چون نمی‌شد ز در کعبه گشادی ما را %~% رخت خلوت بخرابات مغان آوردیم
# 3 شمع جانرا ز قدح در لمعان افکندیم %~% مرغ دل را ز فرح در طیران آوردیم
# 4 جم را از جگر سوخته دلخون کردیم %~% شمع را از شرر سینه بجان آوردیم
# 5 ورق نسخه رویت بگلستان بردیم %~% باز مرغان چمن را بفغان آوردیم
# 6 شمه‌ئی از رخ و بالای بلندت گفتیم %~% آب با روی گل و سرو روان آوردیم
# 7 چون قلم پیش همه خلق سیه روی شدیم %~% بسکه وصف خط سبزت بزبان آوردیم
# 8 هیچ زر در همیان نیست بدین سکه که ما %~% از رخ زرد بسوی همدان آوردیم
# 9 پیش خواجو که نشانش ز عدم می‌دادند %~% از دهانت سر موئی بنشان آوردیم
PageV1P694
### || [genre: Gh]
# 1 دل به دست غم سودای تو دادیم و شدیم %~% چشمه خون دل از چشم گشادیم و شدیم
# 2 پشت بردنیی و دین کرده و جان در سر دل %~% روی در بادیه عشق نهادیم و شدیم
# 3 تو نشسته بمی و مطرب و ما مست و خراب %~% مدتی بر سر کوی تو ستادیم و شدیم
# 4 چون دل خسته ما رفت بباد از پی دل %~% همره قافله باد فتادیم و شدیم
# 5 همچو خواجو نگرفته ز دهانت کامی %~% بوسه بر خاک سر کوی تو دادیم و شدیم
PageV1P695
### || [genre: Gh]
# 1 گر شدیم از کویت ای ترک ختا باز آمدیم %~% ور خطائی رفت از آن بازآ که ما باز آمدیم
# 2 گر تو صادق نامدی در مهر ما مانند صبح %~% ما بمهرت از ره صدق و صفا باز آمدیم
# 3 تیهوی بی بال و پر بودیم دور از آشیان %~% شاهبازی تیز پر گشتیم تا بازآمدیم
# 4 گرچه کی باز آید آن مرغی که بیرون شد ز دام %~% ما بعشق دام آن زلف دوتا باز آمدیم
# 5 ای طبیب درد دلها این دل مجروح را %~% مرهمی نه چون بامید دوا باز آمدیم
# 6 بعد ازین گر باده در عالم نباشد گو مباش %~% زانکه با لعلت ز جام جانفزا باز آمدیم
# 7 گر ز بستان بینوا رفتیم یک چندی کنون %~% چون گل و بلبل بصد برگ و نوا باز آمدیم
# 8 ور خطائی رفت کان گیسوی عنبر بیز را %~% مشک چین خواندیم و اکنون از خطا باز آمدیم
# 9 خاک کرمان باز خواجو را بدین جانب فکند %~% تا نپنداری که از باد هوا باز آمدیم
PageV1P696
### || [genre: Gh]
# 1 باز چون بلبل بصد دستان ببستان آمدیم %~% باز چون مرغان شبگیری خوش الحان آمدیم
# 2 گر بدامن دوستان گل می‌برند از بوستان %~% ما بکام دوستان با گل ببستان آمدیم
# 3 آستین افشان برون رفتیم چون سرو از چمن %~% دوستان دستی که دیگر پای کوبان آمدیم
# 4 همچو گل یک سال اگر کردیم غربت اختیار %~% مژده بلبل را که دیگر با گلستان آمدیم
# 5 از میان بوستان چو بید اگر لرزان شدیم %~% بر کنار چشمه چون سرو خرامان آمدیم
# 6 چشم روشن گشته‌ایم اکنون که بعد از مدتی %~% از چه کنعان بسوی ماه کنعان آمدیم
# 7 جان ما گر ما برفتیم از سر پیمان نرفت %~% ساقیا پیمانه ده چون ما به پیمان آمدیم
# 8 گر پریشان رفته‌ایم اکنون تو خاطر جمع دار %~% کاین زمان بر بوی آن زلف پریشان آمدیم
# 9 صبر در کرمان بسی کردیم خواجو وز وطن %~% رخت بر بستیم و دیگر سوی کرمان آمدیم
PageV1P697
### || [genre: Gh]
# 1 شمع بنشست ز باد سحری خیز ندیم %~% که ز فردوس نشان می‌دهد انفاس نسیم
# 2 گر نباشد گل رخسار تو در باغ بهشت %~% اهل دلرا نکشد میل به جنات نعیم
# 3 برو ای خواجه که صبرم بدوا فرمائی %~% کاین نه دردیست که درمان بپذیرد ز حکیم
# 4 چون بمیرم بره دوست مرا دفن کنید %~% تا چو بر من گذرد یاد کند یار قدیم
# 5 ایکه آزار دل سوختگان می‌طلبی %~% بر سرآتش سوزان نتوان بود مقیم
# 6 من ازین ورطه هجران نبرم جان بکنار %~% زانکه غرقاب غم عشق تو بحریست عظیم
# 7 بر سر کوت گر از باد اجل خاک شوم %~% شعله آتش عشق تو زند عظم رمیم
# 8 گرچه خواجو بیقین شعر تو سحرست ولیک %~% هیچ قدرش نبود با ید بیضای کلیم
PageV1P698
### || [genre: Gh]
# 1 نسیم باد بهاری وزید خیز ندیم %~% بیار باده که جان تازه می‌شود ز نسیم
# 2 مریض شوق نباشد ز درد عشقش باک %~% قتیل عشق نباشد ز تیغ تیزش بیم
# 3 گر از بهشت نگارم عنان بگرداند %~% بروز حشر من و دوزخ عذاب الیم
# 4 ز خاک کوی تو ما را فراق ممکن نیست %~% چنانکه فرقت درویش از آستان کریم
# 5 کمان بسیم بسی در جهان بدست آید %~% نه همچو آن دو کمان هلال شکل و سیم
# 6 چنین که بر رخ زردم نظر نمی‌فکنی %~% معینست که چشمت نه بر زرست و نه سیم
# 7 کنونکه بلبل باغ توام غنیمت دان %~% که مرغ باز نیاید بشیانه مقیم
# 8 اگر چه پشه نیارد شدن ملازم باز %~% مرا بمنزل طاوس رغبتیست عظیم
# 9 ز آهم آتش نمرود بفسرد آندم %~% که در دلم گذرد یاد کوه ابراهیم
# 10 نسیم باد صبا گر عنان نرنجاند %~% پیام من که رساند بدوستان قدیم
# 11 بیا و خیمه بصحرای عشق زن خواجو %~% که طبل عشق نشاید زدن بزیر گلیم
PageV1P699
### || [genre: Gh]
# 1 ما سر بنهادیم و به سامان نرسیدیم %~% در درد بمردیم و بدرمان نرسیدیم
# 2 گفتند که جان در قدمش ریز و ببر جان %~% جان نیز بدادیم و بجانان نرسیدیم
# 3 گشتیم گدایان سر کویش و هرگز %~% در گرد سراپرده سلطان نرسیدیم
# 4 چون سایه دویدیم به سر در عقبش لیک %~% در سایه آن سرو خرامان نرسیدیم
# 5 رفتیم که جان بر سر میدانش فشانیم %~% از سر بگذشتیم و به میدان نرسیدیم
# 6 چون ذره سراسیمه شدیم از غم و روزی %~% در چشمه خورشید درفشان نرسیدیم
# 7 در تیرگی هجر بمردیم و ز لعلش %~% هرگز به لب چشمه حیوان نرسیدیم
# 8 ایوب صبوریم که از محنت کرمان %~% چون یوسف گم گشته به کنعان نرسیدیم
# 9 از زلف تو زنار ببستیم و چو خواجو %~% در کفر بماندیم و بایمان نرسیدیم
PageV1P700
### || [genre: Gh]
# 1 از عمر چو این یک دو نفس بیش نداریم %~% بنشین نفسی تا نفسی با تو برآریم
# 2 چون دل بسر زلف سیاه تو سپردیم %~% باز آی که تا پیش رخت جان بسپاریم
# 3 جز غم بجهان هیچ نداریم ولیکن %~% گر هیچ نداریم غم هیچ نداریم
# 4 ز آنروی که از روی نگارین تو دوریم %~% رخسار زر اندوده به خونابه نگاریم
# 5 دیوانه آن غمزه عاشق کش مستیم %~% آشفته آن سلسله غالیه باریم
# 6 با طلعت زیبای تو در باغ بهشتیم %~% با بوی خوشت همنفس باد بهاریم
# 7 از باده نوشین لبت مست و خرابیم %~% وز نرگس مخمور تو در عین خماریم
# 8 هم در تو اگر زانکه ز دست تو گریزیم %~% هم با تو اگر زانکه پیام تو گزاریم
# 9 چون فاش شد این لحظه ز ما سر انا الحق %~% فتوی بده ای خواجه که مستوجب داریم
# 10 آنرا غم دارست که دور از رخ یارست %~% ما را چه غم از دار که رخ در رخ یاریم
# 11 دی لعل روان بخش تو می‌گفت که خواجو %~% خوش باش که ما رنج تو ضایع نگذاریم
PageV1P701
### || [genre: Gh]
# 1 داریم دلی پر غم و غمخوار نداریم %~% وز مستی و بی خویشتنی عار نداریم
# 2 ما را نه ز دین آر بشارت نه ز دینار %~% کاندیشه ز دین و غم دینار نداریم
# 3 تا منزل ما کوی خرابات مغان شد %~% خلوت بجز از خانه خمار نداریم
# 4 بیدار بسر بردن و تا روز نخفتن %~% سودی نکند چون دل بیدار نداریم
# 5 بازاری از آنیم که با ناله و زاری %~% داریم سری و سر بازار نداریم
# 6 از ما سخن یار چه پرسید که یکدم %~% بی یار نئیم و خبر از یار نداریم
# 7 ما را بجز از آه سحر همنفسی نیست %~% زیرا که جز او محرم اسرار نداریم
# 8 در دل بجز آزار نداریم ولیکن %~% مرهم بجز از یار دلازار نداریم
# 9 باز آی که بی روی تو ای یار سمن بوی %~% برگ سمن و خاطر گلزار نداریم
# 10 آزردن و بیزار شدن شرط خرد نیست %~% بیزار مشو چون ز تو آزار نداریم
# 11 با هیچکس انکار نداریم چو خواجو %~% ز آنروی که با هیچکسی کار نداریم
PageV1P702
### || [genre: Gh]
# 1 ما مست می لعل روان پرور یاریم %~% سودا زده زلف پریشان نگاریم
# 2 برلعل لبش دست نداریم ولیکن %~% تا سر بود از دامن او دست نداریم
# 3 گر بی بصران شیفته نقش و نگارند %~% ما فتنه نوک قلم نقش نگاریم
# 4 با روی تو فارغ ز گلستان بهشتیم %~% با بوی تو مستغنی از انفاس بهاریم
# 5 چون نرگس مخمور تو مستان خرابیم %~% چون مردمک چشم تو در عین خماریم
# 6 از آه دل سوخته با نغمه زیریم %~% وز چنگ سر زلف تو با ناله زاریم
# 7 جان عاریت از لعل تو داریم و بجانت %~% کان لحظه که تشریف دهی جان بسپاریم
# 8 گر زانکه دهن باز کند پسته خندان %~% پیش لب لعل تو ازو مغز برآریم
# 9 داریم کناری ز میان تو چو خواجو %~% لیکن ز میان تو بامید کناریم
PageV1P703
### || [genre: Gh]
# 1 اکنون که از بهشت نشان می‌دهد نسیم %~% بنشان غبار ما به نم ساغر ای ندیم
# 2 انفاس دوستان دمد از باد بوستان %~% در موسمی چنین که روان پرورد نسیم
# 3 نام نعیم خلد مبر زانکه در بهشت %~% نبود ورای وصل بهشتی رخان نعیم
# 4 آن درد نیست بردل ریشم که تا بحشر %~% امکان آن بود که علاجش کند حکیم
# 5 وصلم مده بیاد که اهل جحیم را %~% اندیشه بهشت عذابی بود الیم
# 6 ما را امید رحمت و بیم عذاب نیست %~% کازاد گشته‌ایم ز بند امید و بیم
# 7 از ما عنان مکش که خلاف کرم بود %~% گر زانکه از گدا متنفر بود کریم
# 8 ما در ازل حدیث تو تکرار کرده‌ایم %~% آری حدیث دوست کلامی بود قدیم
# 9 شیرین اگر بخرگه خسرو کند مقام %~% فرهاد در محبت شیرین بود مقیم
# 10 خواجو ز سیم اشک مکن یک زمان کنار %~% باشد که وصل دوست میسر شود بسیم
PageV1P704
### || [genre: Gh]
# 1 کی آمدی ز تتار ای صبای مشک نسیم %~% بیا بیا که خوشت باد ای نسیم شمیم
# 2 دگر مگوی حدیث از نعیم و ناز بهشت %~% بهشت منزل یارست و وصل یار نعیم
# 3 چو روز حشر مرا از لحد برانگیزند %~% هنوز شعله زند آتشم ز عظم رمیم
# 4 گمان مبر که تمنای بنده سیم و زرست %~% نسیم تست مراد من شکسته نه سیم
# 5 فتاده است دلم در میان خون چون واو %~% کشیده زلف ترا در کنار جان چون جیم
# 6 از آن مرا ز دهان تو هیچ قسمت نیست %~% که نیست نقطه موهوم قابل تقسیم
# 7 بود بمعتقد عاقلان جهان محدث %~% برون ز عالم عشقت که عالمیست قدیم
# 8 بهر دیار که زینجا سفر کنم گویم %~% خوشا نشیمن طاوس و کوه ابراهیم
# 9 کنون چه فایده خواجو ز درس معقولات %~% که در ازل سبق عشق کرده‌ئی تعلیم
PageV1P705
### || [genre: Gh]
# 1 ما جرعه چشانیم ولی خضر وشانیم %~% ما راه نشینیم ولی شاه نشانیم
# 2 ما صید حریم حرم کعبه قدسیم %~% ما راهبر بادیه عالم جانیم
# 3 ما بلبل خوش نغمه باغ ملکوتیم %~% ما سرو خرامنده بستان روانیم
# 4 فراش عبادتکده راهب دیریم %~% سقای سر کوی خرابات مغانیم
# 5 گه ره بمقیمان سماوات نمائیم %~% گاه از سرمستی ره کاشانه ندانیم
# 6 از نام چه پرسید که بی نام و نشانیم %~% وز کام چه گوئید که بی کام و زبانیم
# 7 هر شخص که دانید که اوئیم نه اوئیم %~% هر چیز که گوئید که آنیم نه آنیم
# 8 آن مرغ که بر کنگره عرش نشیند %~% مائیم که طاوس گلستان جنانیم
# 9 هر چند که تاج سر سلطان سپهریم %~% خاک کف نعلین گدایان جهانیم
# 10 داود صفت کوه بصد نغمه بنالد %~% هر گه که زبور غم سودای تو خوانیم
# 11 خواجو چو کند شرح غم عشق تو املا %~% از چشم گهربار قلم خون بچکانیم
PageV1P706
### || [genre: Gh]
# 1 خیزید ای میخوارگان تا خیمه بر گردون زنیم %~% ناقوس دیر عشق را بر چرخ بوقلمون زنیم
# 2 هر چند از چار آخشپج و پنج حس در شش دریم %~% از چار حد نه فلک یکدم علم بیرون زنیم
# 3 گر رخش همت زین کنیم از هفت گردن بگذریم %~% هنگام شب چون شبروان هنگامه برگردون زنیم
# 4 بی دلستان دل خون کنیم وز دیدگان بیرون کنیم %~% بر یاد آن پیمان شکن پیمانه را در خون زنیم
# 5 مائیم چون مهمان او دور از لب و دندان او %~% هر لحظه‌ئی برخوان او انگشت بر افیون زنیم
# 6 لیلی چو بنماید جمال از برقع لیلی مثال %~% در شیوه جان باختن صد طعنه بر مجنون زنیم
# 7 خواجو چه اندیشی ز جان دامن برافشان بر جهان %~% ما را گر از جان غم بود پس لاف عشقش چون زنیم
PageV1P707
### || [genre: Gh]
# 1 خیز تا برگ صبوحی بچمن ساز کنیم %~% دیده مرغ صراحی بقدح باز کنیم
# 2 زاهدانرا بخروشیدن چنگ سحری %~% از صوامع بدر میکده آواز کنیم
# 3 باده از جام لب لعبت ساقی طلبم %~% مستی از چشم خوش شاهد طناز کنیم
# 4 بلبلان چون سخن از شاخ صنوبر گویند %~% ما حدیث قد آن سرو سرافراز کنیم
# 5 چنگ در حلقه آن طره طرار زنیم %~% چشم در عشوه آن غمزه غماز کنیم
# 6 وقت آنست که در پای سهی سرو چمن %~% برفشانیم سردست و سرانداز کنیم
# 7 کعبه روی دلارای پریرویان را %~% قبله مردمک چشم نظر باز کنیم
# 8 از لب روح فزا راح مروح نوشیم %~% همچو عیسی پس از آن دعوی اعجاز کنیم
# 9 سایه شهپر سیمرغ چو بر ما افتاد %~% گر چه کبکیم چه اندیشه شهباز کنیم
# 10 در قفس چند توان بود بیا تا چو همای %~% پر برآریم و برین پنجره پرواز کنیم
# 11 چون نواساز چمن نغمه‌سرا شد خواجو %~% خیز تا برگ صبوحی بچمن ساز کنیم
PageV1P708
### || [genre: Gh]
# 1 خیز تا باده در پیاله کنیم %~% گل روی قدح چو لاله کنیم
# 2 بی می جانفزای و نغمه چنگ %~% تا بکی خون خوریم و ناله کنیم
# 3 هر دم از دیده قدح پیمای %~% باده لعل در پیاله کنیم
# 4 شاد خواران چو مجلس آرایند %~% دفع غم را بمی حواله کنیم
# 5 با گل و لاله همچو بلبل مست %~% وصف آن عنبرین کلاله کنیم
# 6 وز شگرفان چارده ساله %~% دعوی عمر شصت ساله کنیم
# 7 چون به خوان وصال دست بریم %~% دو جهان را بیک نواله کنیم
# 8 وز بخار شراب آتش فام %~% ورق چهره پر ز ژاله کنیم
# 9 همچو خواجو بنام میخواران %~% مرغ دل را بخون قباله کنیم
PageV1P709
### || [genre: Gh]
# 1 نشان دل بی نشان از که جویم %~% حدیث تن ناتوان با که گویم
# 2 گر از کوی او روی رفتن ندارم %~% مگیرید عیبم که در بند اویم
# 3 برویم فرو می‌چکد اشک خونین %~% ز خون جگر تا چه آید برویم
# 4 رخ ار زانکه شستم بخوناب دیده %~% غبار سر کویت از رخ نشویم
# 5 وفای تو ورزم بهر جا که باشم %~% دعای تو گویم بهر جا که پویم
# 6 خیال تو بینم اگر غنچه چینم %~% نسیم تو یابم اگر لاله بویم
# 7 چه نالم چو از ناله دل شد چو نالم %~% چه مویم چو از مویه شد تن چو مویم
# 8 چو رنجم تو دادی شفا از چه خواهم %~% چو درد از تو دارم دوا از که جویم
# 9 اگر کوزه خالی شد از باده حالی %~% بده ساقیا کاسه‌ئی از سبویم
# 10 چو ساغر بگرید ببین های هایم %~% چو مطرب بنالد ببین های و هویم
# 11 بچوگان مزن بیش ازینم چو خواجو %~% که سرگشته و خسته مانند گویم
PageV1P710
### || [genre: Gh]
# 1 دلداده‌ایم وز پی دلدار می‌رویم %~% با خون دیده و دل افکار می‌رویم
# 2 یاران به همتی مدد حال ما شوید %~% کز این دیار بیدل و بی یار می‌رویم
# 3 ما را بحال خود بگذارید و بگذرید %~% کز جور یار و غصه اغیار می‌رویم
# 4 گو پیر خانقاه بدان حال ما که ما %~% از خانقه به خانه خمار می‌رویم
# 5 منصوروار اگر ز اناالحق زدیم دم %~% این دم نگر که چون به سر دار می‌رویم
# 6 تا چشم می‌پرست تو بیمار خفته است %~% هر لحظه‌ئی به پرسش بیمار می‌رویم
# 7 آزار می‌نمائی و بیزار می‌شوی %~% دریاب کز بر تو به آزار می‌رویم
# 8 نی زر بدست مانده و نی زور در بدن %~% زاری کنان ز خاک درت زار می‌رویم
# 9 با چشم در نثار باردوی ایلخان %~% مشنو که بهر اجری و ادرار می‌رویم
# 10 گفتی که هست چاره بیچارگان سفر %~% چون چاره رفتنست بناچار می‌رویم
# 11 خواجو چو یار وعده دیدار داده است %~% ما بر امید وعده دیدار می‌رویم
PageV1P711
### || [genre: Gh]
# 1 درد دل خویش با که گویم %~% داد دل خویش از که جویم
# 2 چون چهره بخون دیده شستم %~% دست از دل خسته چون نشویم
# 3 کر گشت فلک ز های هایم %~% پرگشت جهان ز های و هویم
# 4 دادم بهوای روی او دل %~% تا دیده چه آورد برویم
# 5 از ناله نحیف‌تر ز نالم %~% وز مویه ضعیف‌تر ز مویم
# 6 تا چند ز دور چرخ نالم %~% تا کی ز غم زمانه مویم
# 7 با تست مقیم گفت و گویم %~% وز تست مدام جست و جویم
# 8 از حسن تو هیچ کم نگردد %~% گر زانکه نظر کنی بسویم
# 9 بگذار که شکرت ببوسم %~% پیش آی که عنبرت ببویم
# 10 تا چند زنی مرا بچوگان %~% آخر نه من شکسته گویم
# 11 در کوزه چو می نماند خواجو %~% یک کاسه بیاور از سبویم
PageV1P712
### || [genre: Gh]
# 1 ز باد نکهت دو تات می‌جوئیم %~% ز باده ذوق لب جان فزات می‌جوئیم
# 2 نسیم گلشن فردوس و آب چشمه خضر %~% بخاک پات که از خاک پات می‌جوئیم
# 3 به جست و جوی تو عمری که نگذرد با دست %~% گمان مبر که ز باد هوات می‌جوئیم
# 4 جفا مجوی و میازار بیش ازین ما را %~% بدین صفت که بزاری وفات می‌جوئیم
# 5 اگر تو پیل برانی و اسب در تازی %~% چگونه رخ ننهیمت چو مات می‌جوئیم
# 6 خطا بود که نجوئی مراد خاطر ما %~% چرا که ما نه ز راه خطات می‌جوئیم
# 7 علاج درد مرا گفتمش خطی بنویس %~% جواب داد که خواجو دوات می‌جوئیم
PageV1P713
### || [genre: Gh]
# 1 ای بت یاقوت لب وی مه نامهربان %~% شمع شبستان دل گلبن بستان جان
# 2 گاه صبوحست و جام وقت شباهنگ و بام %~% صبح دوم در طلوع مرغ سحر در فغان
# 3 مردم چشم شبی تا بسحر پاس داشت %~% گر چه بر ایوان ماست هندوی شب پاسبان
# 4 ای مه آتش عذار آب چو آتش بیار %~% آتش رخ بر فروز و آتش ما را نشان
# 5 گر بگشائی نقاب شمع فلک گو متاب %~% ور بنوازی نوا مرغ سحر گو مخوان
# 6 خواجو اگر عاشقی حاجت گفتار نیست %~% گونه زردت بسست شرح غمت را بیان
# 7 گر بزبان آوری سوسن آزاده‌ئی %~% برخی آزاده‌ئی کو نبود ده زبان
PageV1P714
### || [genre: Gh]
# 1 ای رخت شمع بت پرستان شمع بیرون بر از شبستان %~% بر لب جوی و طرف بستان داد مستان ز باده بستان
# 2 وی برخ رشگ ماه و پروین بشکر خنده جان شیرین %~% روی خوب تو یا مهست این چین زلف تو با شبست آن
# 3 هندوی بت پرست پستت آهوی شیر گیر مستت %~% رفته از دست من ز دستت برده آرام من بدستان
# 4 شکرت شور دلنوازان مارت آشوب مهره بازان %~% سنبلت دام سرفرازان دهنت کام تنگ دستان
# 5 کفرت ایمان پاک دینان قامتت سرو راست بنیان %~% کاکلت شام شب نشینان پسته‌ات نقل می پرستان
# 6 مه مطرب بزن ربابی بت ساقی بده شرابی %~% که ندارم بهیچ بابی سر سرو و هوای بستان
# 7 تا کی از خویشتن پرستی بگذر از بند خویش و رستی %~% همچو خواجو سزد بمستی گر شوی خاک راه مستان
PageV1P715
### || [genre: Gh]
# 1 ای رخ تو قبله خورشید پرستان %~% پرتو روی چو مهت شمع شبستان
# 2 تشنه به خون من بیچاره مسکین %~% سنبل سیراب تو برطرف گلستان
# 3 با گل رویت چه زند لاله و نسرین %~% با سر کویت چه کنم گلشن و بستان
# 4 طلعت خورشید و شست یا قمرست این %~% پسته شکر شکنت یا شکرست آن
# 5 ای تنم از پای در آورده بافسوس %~% وی دلم از دست برون برده بدستان
# 6 سوز غم عشق تو در مجلس رندان %~% یاد می لعل تو در خاطر مستان
# 7 گرمیم از پای در آرد نبود عیب %~% در سر سرخاب رود رستم دستان
# 8 خواجو اگر جان بدهد در غم عشقت %~% داد وی از زلف کژ سر زده بستان
PageV1P716
### || [genre: Gh]
# 1 چه خوشست باده خوردن به صبوح در گلستان %~% که خبر دهد ز جنت دم صبح و باد بستان
# 2 چو دل قدح بخندد ز شراب ناردانی %~% دل خسته چون شکیبد ز بتان نار پستان
# 3 بسحر که جان فزاید لب یار و جام باده %~% بنشین و کام جانرا از لب پیاله بستان
# 4 چو نمی‌توان رسیدن بخدا ز خودپرستی %~% بخدا که در ده از می قدحی بمی پرستان
# 5 برو ای فقیه و پندم مده اینزمان که مستم %~% تو که چشم او ندیدی چه دهی صداع مستان
# 6 که ز دست او تواند بورع خلاص جستن %~% که بعشوه چشم مستش بکند هزار دستان
# 7 چو سخن نگفت گفتم که چنین که هست پیدا %~% ز دهان او نصیبی نرسد بتنگدستان
# 8 تو جوانی و نترسی ز خدنگ آه پیران %~% که چو باد بر شکافد سپه هزار دستان
# 9 به چمن خرام خواجو دم صبح و ناله می‌کن %~% که ببوستان خوش آید نفس هزار دستان
PageV1P717
### || [genre: Gh]
# 1 ای چشم تو چشم‌بند مستان %~% روی تو چراغ بت پرستان
# 2 بادام تو نقل میگساران %~% عناب تو کام تنگدستان
# 3 مرجان تو پرده دار لؤلؤ %~% ریحان تو خادم گلستان
# 4 رخسار تو در شکنج گیسو %~% رخشنده چو شمع در شبستان
# 5 سرنامه حسن یا خطست این %~% عنوان جمال یا رخست آن
# 6 ای شمع مریز اشک خونین %~% گریه چه دهی بیاد مستان
# 7 صد جامه دریده‌ام چو غنچه %~% بر زمزمه هزار دستان
# 8 سرخاب قدح تهمتنانرا %~% از پای در آورد بدستان
# 9 خواجو دهن قرابه بگشای %~% وز لعل پیاله کام بستان
PageV1P718
### || [genre: Gh]
# 1 ببوستان می گل بوی لاله گون مستان %~% مگر ز دست سمن عارضان پردستان
# 2 جهان ز عمر تو چون داد خویش می گیرد %~% تو نیز کام دل از لذت جهان بستان
# 3 کنونکه فصل بهاران رسید و موسم گل %~% خوشا نواحی یزد و نسیم اهرستان
# 4 چه نکهتست مگر بوی دوستانست این %~% چه منزلست مگر طرف بوستانست آن
# 5 منم جدا شده از یار و منقطع ز دیار %~% چو بلبلان چمن دور مانده از بستان
# 6 سفر گزیدم و بسیار خون دل خوردم %~% چودر مصیبت سهراب رستم دستان
# 7 باختیار کسی هرگز اختیار کند %~% جرون و تشنگی و باد گرم و تابستان
# 8 مکن ملامت خواجو که عاقلان نکنند %~% ز بیم حکم قضا اعتراض برمستان
PageV1P719
### || [genre: Gh]
# 1 نرگس مستت فتنه مستان %~% تشنه لعلت باده پرستان
# 2 روی تو ما را لاله و نسرین %~% کوی تو ما را گلشن و بستان
# 3 زلف سیاهت شام غریبان %~% روی چو ماهت شمع شبستان
# 4 در چمن افتد غلغل بلبل %~% چون تو درآئی سوی گلستان
# 5 طلعت زیبا یا قمرست این %~% لعل شکر خا یا شکرست آن
# 6 دست بخونم شسته و از من %~% هوش دل و دین برده بدستان
# 7 باده صافی خرقه صوفی %~% درکش و برکش در ده و بستان
# 8 پرده بساز ای مطرب مجلس %~% باده بیار ای ساقی مستان
# 9 خواجوی مسکین بر لب شیرین %~% فتنه چو طوطی بر شکرستان
PageV1P720
### || [genre: Gh]
# 1 ای بوستان عارض تو گلستان جان %~% چشم تو عین مستی و جسم تو جان جان
# 2 زلف تو دستگیر دل و پای بند عقل %~% لعل تو جانفزای تن و دلستان جان
# 3 مهر رخ تو مشتری آسمان حسن %~% یاد لب تو بدرقه کاروان جان
# 4 بر سر نیامدست سیاهی بپر دلی %~% چون آن دو زلف قلب شکن در جهان جان
# 5 ز آندم که رفت نام لبت بر زبان من %~% طعم شکر نمی‌رودم از دهان جان
# 6 گوید خیال آن لب جانبخش دلفریب %~% هر لحظه با دلم سخنی از زبان جان
# 7 آن زلف همچو دال ببین بر کنار دل %~% و آن قد چون الف بنگر در میان جان
# 8 خواجو مباش خالی از آن می که خرمست %~% از رنگ و بوی او چمن و بوستان جان
# 9 زان لعل آتشین قدحی نوش کن که هست %~% نار دل شکسته و آب روان جان
PageV1P721
### || [genre: Gh]
# 1 ای لب و گفتار تو کام دل و قوت جان %~% لعل زمرد نقاب گوهر یاقوت کان
# 2 زلف تو هندو نژاد لعل تو کوثر نهاد %~% هندوی آتش نشین کوثر آتش نشان
# 3 چشم گهر پاش من قلزم سیماب ریز %~% و آه جگر تاب من صرصرآتش فشان
# 4 کاکل مشکین تو غالیه برنسترن %~% سنبل پرچین تو سلسله بر ارغوان
# 5 هندوی زلف ترا بر شه خاور کمین %~% زنگی خال ترا بر طرف چین مکان
# 6 شام سحر پوش را کرده ز مه تکیه جای %~% چشمه خورشید را بسته ز شب سایبان
# 7 روی تو و خط سبز آینه چین و زنگ %~% لعل تو و خال لب طوطی و هندوستان
# 8 موی میانت که آن یک سر مو بیش نیست %~% نیست تو گوئی از او یک سر مو در میان
# 9 گر چه ز سر تا قدم در شب حیرت بسوخت %~% زنده دل آمد چو شمع خواجوی آتش زبان
PageV1P722
### || [genre: Gh]
# 1 ای چشم می پرستت آشوب چشم بندان %~% وی زلف پر شکستت زنجیر پای بندان
# 2 مهپوش شب نمایت شام سحرنشینان %~% یاقوت جان فزایت کام نیازمندان
# 3 رویت بدل فروزی خورشید بت پرستان %~% زلفت بدستگیری اومید مستمندان
# 4 از شام روز پوشت سرگشته تیره روزان %~% وز نقش دلفریبت آشفته نقش بندان
# 5 آهوی نیمه مستت صیاد شیرگیران %~% هندوی بت پرستت زنار هوشمندان
# 6 کفرت ز راه تحقیق ایمان پاک دینان %~% دردت ز روی تعیین درمان دردمندان
# 7 خواجو جفای دشمن تا کی کند تحمل %~% مپسند بروی آخر غوغای ناپسندان
PageV1P723
### || [genre: Gh]
# 1 ای می لعل تو کام رندان %~% جعد تو زنجیر پای بندان
# 2 کفر تو ایمان پاک دینان %~% درد تو درمان دردمندان
# 3 لعل تو در خون باده نوشان %~% چشم تو در چشم چشم بندان
# 4 پسته تنگ تو نقل مستان %~% نرگس مستت بلای رندان
# 5 تشنه لعل تو می پرستان %~% کشته جور تو مستمندان
# 6 جور کشیدم ولی نه چندین %~% لطف شنیدم ولی نه چندان
# 7 بر دل خواجو چرا پسندی %~% این همه بیداد ناپسندان
PageV1P724
### || [genre: Gh]
# 1 به من رسید نوید وصال دلداران %~% چو کشته را دم عیسی و کشته را باران
# 2 چه نکهتست مگر بر گذار باد بهار %~% گشوده‌اند سر طبله‌های عطاران
# 3 به حق صحبت و یاری که چون شوم در خاک %~% بود هنوز مرا میل صحبت یاران
# 4 چو رفت آب رخم در سر وفاداری %~% بهل که خاک شوم در ره وفاداران
# 5 ترا که بر سر سنجاب خفته‌ئی چه خبر %~% که شب چگونه بروز آورند بیداران
# 6 ز نرگس تو طبیبان اگر شوند آگاه %~% هزار بار بمیرند پیش بیماران
# 7 چنین که باده دوشین مرا ز خویش ببرد %~% مگر بدوش برندم ز کوی خماران
# 8 کسیکه مست بمیرد بقول مفتی عشق %~% برو درست نباشد نماز هشیاران
# 9 چگونه خواب برد ساکنان هودج را %~% ز غلغل جرس و ناله گرفتاران
# 10 مجال نیست که در شب کسی برآرد سر %~% ز بسکه دست برآورده‌اند عیاران
# 11 دل ار چه روی سپردی بطره‌اش خواجو %~% کسی چگونه دهد نقد خود بطراران
PageV1P725
### || [genre: Gh]
# 1 چو چشم خفته بگشودی ببستی خواب بیداران %~% چو تاب طره بنمودی ببردی آب طراران
# 2 ترا بر اشک چون باران من گر خنده می‌آید %~% عجب نبود که در بستان بخندد غنچه از باران
# 3 چو فرهاد گرفتاران بگوشت می‌رسد هرشب %~% چه باشد گر رسی روزی بفریاد گرفتاران
# 4 طبیب ار بیندت در خواب کز رخ پرده برداری %~% ز شوق چشم رنجورت بمیرد پیش بیماران
# 5 الا ای شمع دلسوزان چراغ مجلس افروزان %~% بجبهت ماه مه رویان بطلعت شاه عیاران
# 6 بقد سرو سرافرازان برخ صبح سحر خیزان %~% بخط شام سیه روزان بشکر نقل میخواران
# 7 ز ما گر خرده‌ئی آمد بزرگی کن و زان بگذر %~% که آن بهتر که بر مستان ببخشایند هشیاران
# 8 ز ارباب کرم لطفی و رای آن نمی‌باشد %~% که ذیل عفو می‌پوشند بر جرم گنه کاران
# 9 کسی حال شبم داند که چون من روز گرداند %~% تو خفته مست با شاهد چه دانی حال بیداران
# 10 بقول دشمن ار پیچم عنان از دوست بی‌دینم %~% که ترک دوستی کفرست در دین وفاداران
# 11 بگو ای پیر فرزانه که شاگردان میخانه %~% برون آرند خواجو را بدوش از کوی خماران
PageV1P726
### || [genre: Gh]
# 1 ای غمزه جادویت افسونگر بیماران %~% وی طره هندویت سرحلقه طراران
# 2 رویت بشب افروزی مهتاب سحرخیزان %~% زلفت بدلاویزی دلبند جگر خواران
# 3 گوئیکه دو ابرویت بیمار پرستانند %~% پیوسته دو تا مانده از حسرت بیماران
# 4 جان آن نبود کو را نبود اثر از جانان %~% یار آن نبود کو را نبود خبر از یاران
# 5 چون دود دلم بینی اندیشه کن از اشکم %~% چون ابر پدید آید غافل مشو از باران
# 6 تا پیر خراباتت منظور نظر سازد %~% در دیده مستان کش خاک در خماران
# 7 جز عشق بتان نهیست در ملت مشتاقان %~% جز کیش مغان کفرست در مذهب دینداران
# 8 یوسف که بهر موئی صد جان عزیز ارزد %~% کی کم شود از کویش غوغای خریداران
# 9 خواهد که کند منزل بر خاک درش خواجو %~% لیکن نبود جنت ماوای گنه کاران
PageV1P727
### || [genre: Gh]
# 1 تا چند دم از گل زنی ای باد بهاران %~% گل را چه محل پیش رخ لاله عذاران
# 2 هر یار که دور از رخ یاران بدهد جان %~% از دل نرود تا ابدش حسرت یاران
# 3 منعم مکن از صحبت احباب که بلبل %~% تا جان بودش باز نیاید ز بهاران
# 4 گر صید بتان شد دل من عیب مگیرید %~% آهو چه کند در نظر شیر شکاران
# 5 در بحر غم از سیل سرشکم نبود غم %~% کانرا که بود خرقه چه اندیشه ز باران
# 6 تا تاج سر از نعل سم رخش تو سازیم %~% یک راه عنان رنجه کن ای شاه سواران
# 7 گر نقش نگارین تو بینند ز حیرت %~% از دست بیفتد قلم نقش نگاران
# 8 از لعل تو دل بر نکنم زانکه بمستی %~% جز باده نباشد طلب باده گساران
# 9 خواجو چکنی ناله که پیش گل صد برگ %~% باشد بسحر باد هوا بانگ هزاران
PageV1P728
### || [genre: Gh]
# 1 چه خوش باشد میان لاله زاران %~% بر غم دشمنان با دوستداران
# 2 گرامی دار مرغان چمن را %~% الا ای باغبان در نو بهاران
# 3 نفیر عاشقان در کوی جانان %~% صفیر بلبلان بر شاخساران
# 4 بنالم هر شبی در آرزویش %~% چو کبکان دری بر کوهساران
# 5 قیامت آنزمان باشد بتحقیق %~% که از یاران جدا مانند یاران
# 6 مرا در حلقه رندان درآرید %~% که می‌پرهیزم از پرهیزگاران
# 7 ز زلف بیقرار و چشم مستش %~% نمی‌ماند قرار هوشیاران
# 8 خوش آمد قامتش در چشم خواجو %~% صنوبر خوش بود بر جویباران
PageV1P729
### || [genre: Gh]
# 1 ای نسیم سحری بوی بهارم برسان %~% شکری از لب شیرین نگارم برسان
# 2 حلقه زلف دلارام من از هم بگشای %~% شمسه‌ئی زان گره غالیه بارم برسان
# 3 تار آن سلسله مشک فشان بر هم زن %~% بوئی از نافه آهوی تتارم برسان
# 4 گرت افتد به دواخانه وصلش گذری %~% مرهمی بهر دل ریش فگارم برسان
# 5 دم بدم تا کنمش بر ورق دیده سواد %~% نسخه‌ای زان خط مشکین غبارم برسان
# 6 تا دهم بوسه و بر بازوی ایمان بندم %~% رقعه‌ئی از خط آن لاله عذارم برسان
# 7 پیش از آن کز من دلخسته نماند دیار %~% مژده‌ئی از ره یاری بدیارم برسان
# 8 چون بدان بقعه رسی رقعه من در نظر آر %~% نام من محو کن و نامه بیارم برسان
# 9 گر بخمخانه آن مغبچه‌ات راه بود %~% سر خم بر کن و داروی خمارم برسان
# 10 دارد آن موی میان از من بیچاره کنار %~% یا رب آنموی میان را بکنارم برسان
# 11 دل خواجو شد و بر خاک درش کرد قرار %~% خبری زاندل بی صبر و قرارم برسان
PageV1P730
### || [genre: Gh]
# 1 ای صبا غلغل بلبل بگلستان برسان %~% قصه مور بدرگاه سلیمان برسان
# 2 ماجرای دل دیوانه بدلدار بگوی %~% خبرآدم سرگشته برضوان برسان
# 3 شمع را قصه پروانه فرو خوان روشن %~% باغ را بندگی مرغ سحر خوان برسان
# 4 بلبلانرا خبری از گل صد برگ بیار %~% طوطیانرا شکری از شکرستان برسان
# 5 کشتگانرا ز شفاخانه جان مرهم ساز %~% تشنگانرا بلب چشمه حیوان برسان
# 6 قصه غصه درویش اگرت راه بود %~% به مقیمان سراپرده سلطان برسان
# 7 سخن شکر شیرین برفرهاد بگوی %~% خبر یوسف گمگشته بکنعان برسان
# 8 چون شدم خاک رهت گر ز منت گردی نیست %~% دست من گیر و چو بادم بخراسان برسان
# 9 در هواداری اگر کار تو بالا گیرد %~% خدمت ذره بخورشید درفشان برسان
# 10 گر از آن مایه درمان خبری یافته‌ئی %~% دل بیمار مرا مژده درمان برسان
# 11 داغ کرمان ز دل خسته خواجو برگیر %~% خیز و درد دل ایوب بکرمان برسان
PageV1P731
### || [genre: Gh]
# 1 یا رب ز باغ وصل نسیمی بمن رسان %~% وین خسته را بکام دل خویشتن رسان
# 2 داغ فراق تا بکیم بر جگر نهی %~% یک روز مرهمی بدل ریش من رسان
# 3 از حد گذشت ناله و افغان عندلیب %~% بازش بشاخ سنبل و برگ سمن رسان
# 4 بفرست بوی پیرهن از مصر و یکنفس %~% آرامشی بسا کن بیت الحزن رسان
# 5 از مطبخ نوال حبیب حرم نشین %~% آخر نواله‌ئی به اویس قرن رسان
# 6 خورشید را بذره بی خواب و خور نمای %~% گل را دگر بلبل شیرین سخن رسان
# 7 تا چند بینوا بزمستان توان نشست %~% بوی بهار باز بمرغ چمن رسان
# 8 تا کی مرا بدرد فراق امتحان کنی %~% از وصل مژده‌ای بمن ممتحن رسان
# 9 خواجو ز داغ و درد جدائی بجان رسید %~% از غربتش خلاص ده و با وطن رسان
PageV1P732
### || [genre: Gh]
# 1 در تابم از دو هندوی آتش پرستشان %~% کز دست رفت دنیی و دینم ز دستشان
# 2 ز مشک سوده سلسله بر مه نهاده‌اند %~% زانرو که آفتاب بود زیر دستشان
# 3 برطرف آفتاب چه در خور فتاده است %~% مرغول مشگ رنگ دلاویز پستشان
# 4 از حد گذشته‌اند بخوبی و لطف از آنک %~% زین بیش نیست حد لطافت که هستشان
# 5 مسکین دلم که بلبل بستان شوق بود %~% شد پای بند حلقه زلف چو سستشان
# 6 نعلم نگر که باز برآتش نهاده‌اند %~% آن هندوان کافرآتش پرستشان
# 7 صاحبدلان که بی خبرند از شراب شوق %~% در داده‌اند جرعه جام الستشان
# 8 یاران ز جام باده نوشین فتاده مست %~% خواجو از آن دو نرگس مخمور مستشان
PageV1P733
### || [genre: Gh]
# 1 خوشا چشمی که بیند روی ترکان %~% خنک بادی که آرد بوی ترکان
# 2 می نوشین و نوشا نوش مستان %~% در اردو هایاهوی ترکان
# 3 دل شیرافکنان افتاده در دام %~% ز روبه بازی آهوی ترکان
# 4 شب شامی لباس زنگی آسا %~% غلام سنبل هندوی ترکان
# 5 ز ترکان گوشه چون گیرم که بینم %~% کمان حسن بر بازوی ترکان
# 6 بود هندوی چشم می پرستان %~% دو تا پیوسته چون ابروی ترکان
# 7 در آب روشن ار آتش ندیدی %~% ببین روشن درآب روی ترکان
# 8 و گر گفتی که چین در شام نبود %~% نظر کن در خم گیسوی ترکان
# 9 بود پیرسته خواجو مست و مخمور %~% بیاد نرگس جادوی ترکان
PageV1P734
### || [genre: Gh]
# 1 خوشا صبح و صبوحی با همالان %~% نظر بر طلعت فرخنده فالان
# 2 خداوندا بده صبری جمیلم %~% که می‌نشکیبم از صاحب جمالان
# 3 خیالت این که برگردم ز خوبان %~% چو درویش از در دریا نوالان
# 4 دلم چون گیسوی او بر کمر دید %~% چو وحشی شد شکار کوه مالان
# 5 گهی کز کازرون رحلت گزینم %~% بنالد از فغانم کوه نالان
# 6 غریبان را چرا باید که بینند %~% بچشم منقصت صاحب کمالان
# 7 خطا باشد که چشم ترکتازت %~% دل مردم کند یکباره نالان
# 8 مگر زلف تو زان آشفته حالست %~% که در تابند ازو آشفته حالان
# 9 چنان مرغ دلم در قیدت افتاد %~% که کبکان دری در چنگ دالان
# 10 عقاب تیز پر کی باز گردد %~% بهر بازی ز صید خسته بالان
# 11 غزل خواجو بگوید بر غزاله %~% مگر برآهوی چشم غزالان
PageV1P735
### || [genre: Gh]
# 1 ای کفر سر زلف تو غارتگر ایمان %~% جان داده بر نرگس مست تو حکیمان
# 2 دست ازطلبت باز نگیرم که بشمشیر %~% کوته نشود دست فقیران ز کریمان
# 3 گر دولت وصلت بزر و سیم برآید %~% کی دست دهد آرزوی بی زر و سیمان
# 4 باری اگرش شربت آبی نچشانند %~% راهی بمسافر بنمایند مقیمان
# 5 از هر چه فلک می‌دهدت بگذر و بگذار %~% عاقل متنفر بود از خوان لئیمان
# 6 با چشم سقیمم دل پر خون بربودند %~% یا رب حذر از خیرگی چشم سقیمان
# 7 بانگی بزن ای خادم عشرتگه مستان %~% تا وقت سحر باز نشینند ندیمان
# 8 قاضی اگر از می نشکیبد نبود عیب %~% خون جگر جام به از مال یتیمان
# 9 از گفته خواجو شنوم رایحه عشق %~% چون بوی عبیر از نفس مشک نسیمان
PageV1P736
### || [genre: Gh]
# 1 دلا از جان زبان درکش که جانان %~% نکو داند زبان بی زبانان
# 2 اگر برگ گلت باشد چو بلبل %~% مترس از خار خار باغبانان
# 3 طبیبانرا اگر دردی نباشد %~% چه غم باشد ز درد ناتوانان
# 4 نیندیشد معاشر در شبستان %~% شبان تیره از حال شبانان
# 5 خرد با عشق برناید که پیران %~% زبون آیند در دست جوانان
# 6 ندارد موئی از موئی تفاوت %~% میان لاغر لاغر میانان
# 7 شراب تلخ چون شکر کنم نوش %~% بیاد شکر شیرین دهانان
# 8 اگر جانان برآرد کام جانم %~% کنم جانرا فدای جان جانان
# 9 میانش در ضمیر خرده بینان %~% دهانش در گمان خرده دانان
# 10 نشان دل چه می‌پرسی ز خواجو %~% نپرسد کس نشان بی نشانان
PageV1P737
### || [genre: Gh]
# 1 زهی روی تو صبح شب نشینان %~% خیالت مونس عزلت گزینان
# 2 دهانت آرزوی تنگدستان %~% میانت نکته باریک بینان
# 3 عذارت آفتاب صبح خیزان %~% جمالت قبله خلوت نشینان
# 4 بزلف کافرت آوردم ایمان %~% که اینست اعتقاد پاک دینان
# 5 چرا از خرمن حسن تو یک جو %~% نمی‌باشد نصیب خوشه چینان
# 6 چو این شکر لبان جان می‌فزایند %~% خنک آنان که نشکیبند از اینان
# 7 برو خواجو و بر خاک درش بین %~% نشانهای جبین مه جبینان
PageV1P738
### || [genre: Gh]
# 1 ای زلف تو زنجیر دل حلقه ربایان %~% در بند کمند تو دل حلقه گشایان
# 2 وی برده بدندان سر انگشت تحیر %~% ز آئینه رخسار تو آئینه زدایان
# 3 همچون مه نو گشته‌ام از مهر تو در شهر %~% انگشت نما گشته انگشت نمایان
# 4 عمرم بنهایت رسد و دور بخر %~% لیکن نرسد قصه عشق تو بپایان
# 5 این نکهت مشکین نفس باد بهشتست %~% یا بوی تو یا لخلخه غالیه سایان
# 6 با سرو قدان مجلس خلوت نتوان ساخت %~% تا کم نشود مشغله بی سر و پایان
# 7 محمول سبکروح که در خواب گرانست %~% او را چه غم از ولوله هرزه درایان
# 8 باید که برآید چو برآید نفس صبح %~% از پرده‌سرا زمزمه پرده‌سرایان
# 9 منزلگه خواجو و سر کوی تو هیهات %~% در بزم سلاطین که دهد راه گدایان
PageV1P739
### || [genre: Gh]
# 1 سخن عشق نشاید بر هر کس گفتن %~% مهر را گرچه محالست بگل بنهفتن
# 2 مشکل آنست که احوال گدا با سلطان %~% نتوان گفتن و با غیر نیاید گفتن
# 3 ای خوشا وقت گل و لاله بهنگام صبوح %~% در کشیدن مل گلگون و چو گل بشکفتن
# 4 شرط فراشی در دیر مغان دانی چیست %~% ره رندان خرابات بمژگان رفتن
# 5 هیچکس نیست که با چشم تو نتواند گفت %~% که چنین مست بمحراب نشاید خفتن
# 6 کیست کز هندوی زلف تو نجوید دل من %~% دزد را گر چه ز دانش نبود آشفتن
# 7 کار خواجو بهوای لب در پاشش نیست %~% جز بالماس زبان گوهر معنی سفتن
PageV1P740
### || [genre: Gh]
# 1 نه درد عشق می‌یارم نهفتن %~% نه ترک عشق می‌یارم گرفتن
# 2 نگردد مهر دل در سینه پنهان %~% بگل خورشید چون شاید نهفتن
# 3 غریبست از کسانی کاشنایند %~% حدیث خویش با بیگانه گفتن
# 4 اگر فراش دیری فرض عینست %~% بمژگانت در میخانه رفتن
# 5 بگو با نرگس میگون که پیوست %~% نشاید مست در محراب خفتن
# 6 بود کارم بیاد درج لعلت %~% بالماس زبان دردانه سفتن
# 7 مقیمان در میخانه خواجو %~% چه حاجتشان بکوی کعبه رفتن
PageV1P741
### || [genre: Gh]
# 1 نی نگر با اهل دل هر دم بمعنی در سخن %~% بشنو از وی ماجرای خویشتن بیخویشتن
# 2 بلبل بستانسرا بین در چمن دستانسرا %~% و او چون من دستان زن بستانسرای انجمن
# 3 گردر اسرار زبان بی زبانان می‌رسی %~% بی زبانی را نگر با بی زبانان در سخن
# 4 مطرب بی برگ بین از همدمان او را نوا %~% ناله نایش نگر در پرده دل چنگ زن
# 5 پسته خندان شکر لب چون نباتش می‌نهند %~% از چه هر دم می‌نهند از پسته قندش در دهن
# 6 ایکه چون نی سوختی جانم چونی را ساختی %~% تاکه فرمودت که هردم آتشی در نی فکن
# 7 همچو من بی دوستان در بوستانش خوش نبود %~% زان بریدست از کنار چشمه و طرف چمن
# 8 راستی را گوئی از شیرین زبانی طوطیست %~% هر نفس در شکرستان سخن شکر شکن
# 9 گفتم آخر باز گو کاین ناله زارت ز چیست %~% گفت خواجو من نیم هر دم چه می‌پرسی ز من
PageV1P742
### || [genre: Gh]
# 1 دوش چون از لعل میگون تو می‌گفتم سخن %~% همچو جام از باده لعلم لبالب شد دهن
# 2 مرده در خاک لحد دیگر ز سر گیرد حیات %~% گر به آب دیده ساغر بشویندش کفن
# 3 با جوانان پیر ماهر نیمه شب مست و خراب %~% خویشتن را در خرابات افکند بی خویشتن
# 4 تشنگانرا ساقی میخانه گو آبی بده %~% رهروانرا مطرب عشاق گو راهی بزن
# 5 گر نیارامم دمی بی همدمی نبود غریب %~% زانکه با تن‌ها بغربت به که تنها در وطن
# 6 ایکه دور افتاده‌ئی از راه و با ما همرهی %~% ره بمنزل کی بری تا نگذری از ما و من
# 7 بلبل از بوی سمن سرمست و مدهوش اوفتد %~% ما ز گلبوئی که رنگ و روی او دارد سمن
# 8 باغبان چون آبروی گل نداند کز کجاست %~% باد پندارد خروش ناله مرغ چمن
# 9 در حقیقت پیر کنعان چون ز یوسف دور نیست %~% ای عزیزان کی حجاب راه گردد پیرهن
# 10 جان و جانانرا چو با هم هست قرب معنوی %~% اعتبار بعد صوری کی توان کردن ز تن
# 11 گر چه خواجو منطق مرغان نکو داند ولیک %~% از سلیمان مرغ جانش باز می‌راند سخن
PageV1P743
### || [genre: Gh]
# 1 هندوی آن کاکل ترکانه می‌باید شدن %~% یا چو هندو بنده ترکان نمی‌باید شدن
# 2 ماه بزم افروز و عالم سوز من چون حاضرست %~% پیش شمع عارضش پروانه می‌باید شدن
# 3 تا مگر گنجی بدست آید ترا عمری دراز %~% معتکف در کنج هر ویرانه می‌باید شدن
# 4 ملک جانرا منزل جانانه می‌باید شناخت %~% وانگه از جان طالب جانانه می‌باید شدن
# 5 از سر افسانه و افسون همی باید گذشت %~% یا به عشقش در جهان افسانه می‌باید شدن
# 6 تا شود بتخانه از روی حقیقت کعبه‌ات %~% با هوای کعبه در بتخانه می‌باید شدن
# 7 هر چه می‌بینی برون از دانه و دام تو نیست %~% فارغ از دام و بری از دانه می‌باید شدن
# 8 بابت پیمان شکن پیمانه نوش و غم مخور %~% زانکه شادی خورده پیمانه می‌باید شدن
# 9 گفتم ار شکرانه می‌خواهی به جان استاده‌ام %~% گفت خواجو از پی شکرانه می‌باید شدن
PageV1P744
### || [genre: Gh]
# 1 بسی خون جگر دارد سر زلف تو در گردن %~% ولی با او چه شاید کرد جز خون جگر خوردن
# 2 قلم پوشیده می‌رانم که اسرارم نهان ماند %~% اگر چه آتش سوزان به نی نتوان نهان کردن
# 3 مزن بلبل دم از نسرین که در خلوتگه رامین %~% چو ویس دلستان باشد نشاید نام گل بردن
# 4 مگو از دنیی و عقبی اگر در راه عشق آئی %~% که مکروهست با اصنام رو در کعبه آوردن
# 5 ورع یکسو نهد صوفی چو با مستان در آمیزد %~% بحکم آنکه ممکن نیست پیش آتش افسردن
# 6 مراد از زندگانی چیست روی دلبران دیدن %~% حیات جاودانی چیست پیش دوستان بودن
# 7 اگر لیلی طمع بودش که حسنش جاودان ماند %~% دل مجروح مجنون را نمی‌بایستش آزردن
# 8 هواداران بسی هستند خورشید درخشانرا %~% ولیکن ذره را زیبد طریق مهر پروردن
# 9 نگفتی بارها خواجو که سر در پایش اندازم %~% ادا کن گر سری داری که آن فرضیست برگردن
PageV1P745
### || [genre: Gh]
# 1 بر اشکم کهربا آبیست روشن %~% سرشکم بی تو خونابیست روشن
# 2 اگر گفتم که اشکم سیم نابست %~% خطا گفتم که سیمابیست روشن
# 3 شبی خورشید را در خواب دیدم %~% توئی تعبیر و این خوابیست روشن
# 4 شکنج زلف و روی دلفروزت %~% شبی تاریک و مهتابیست و روشن
# 5 خطت از روشنائی نامه حسن %~% بگرد عارضت بابیست روشن
# 6 رخت در روشنی برد آب آتش %~% ولی در چشم ما آبیست روشن
# 7 دلم تا شد مقیم طاق ابروت %~% چو شمعی پیش محرابیست روشن
# 8 کجا از ورطه عشقت برم جان %~% چو می‌دانم که غرقابیست روشن
# 9 درش خواجو بهر بابی که خواهی %~% ز فردوس برین بابیست روشن
PageV1P746
### || [genre: Gh]
# 1 ترا که گفت که قصد دل شکسته ما کن %~% چو زلف سر زده ما را فرو گذار و رها کن
# 2 نه عهد کردی و گفتی که با تو کینه نورزم %~% بترک کینه کن اکنون و عهد خویش وفا کن
# 3 بهرطریقی که دانی مراد خاطر ما جوی %~% بهر صفت که تو دانی تدارک دل ما کن
# 4 ز ما چو هیچ نیاید خلاف شرط محبت %~% مرو بخشم و ره صلح گیر و ترک جفا کن
# 5 وگر چنانکه دلت می کشد به باده صافی %~% بگیر خرقه صوفی و می بیار و صفا کن
# 6 ز بهر خاطرم ای هدهد آن زمان که توانی %~% بعزم گلشن بلقیس روی سوی سبا کن
# 7 چو ره بمنزل قربت نمی‌برند گدایان %~% بچشم بنده نوازی نظر بحال گدا کن
# 8 چه زخمها که ندارم ز تیغ هجر تو بر دل %~% بیا و زخم مرا مرهمی بساز و دواکن
# 9 هر آن نماز که کردی بکنج صومعه خواجو %~% رضای دوست بدست آر ورنه جمله قضا کن
PageV1P747
### || [genre: Gh]
# 1 ای خواجه مرا با می و میخانه رها کن %~% جان من دلخسته بجانانه رها کن
# 2 دلدار مرا با من دلسوخته بگذار %~% بگذر ز سر شمع و بپروانه رها کن
# 3 گر مرتبه یار ز بیگانگی ماست %~% گو مرتبه خویش به بیگانه رها کن
# 4 بر رهگذرت دنیی و دین دانه و دامست %~% در دام مقید مشو و دانه رها کن
# 5 گر باده پرستان همه از میکده رفتند %~% سرمست مرا بر در میخانه رها کن
# 6 آنرا که بود برگ گل و عزم تماشا %~% گو خیمه بصحرا زن و کاشانه رها کن
# 7 چون مار سر زلف تو زد بر دل ریشم %~% تدبیر فسونی کن و افسانه رها کن
# 8 گنجست غم عشقت و ویران دل خواجو %~% از بهر دلم گنج به ویرانه رها کن
PageV1P748
### || [genre: Gh]
# 1 وقت صبوح شد بشبستان شتاب کن %~% برگ صبوح ساز و قدح پر شراب کن
# 2 خورشید را ز برج صراحی طلوع ده %~% وانگه ز ماه نو طلب آفتاب کن
# 3 خاتون بکر مهوش آتش لباس را %~% از ابر آبگون زجاجی نقاب کن
# 4 آن آتش مذاب در آب فسرده ریز %~% و آن بسد گداخته در سیم ناب کن
# 5 لب را بلعل حل شده رنگ عقیق بخش %~% کف را به خون دیده ساغر خضاب کن
# 6 بهر صبوحیان سحر خیز شب نشین %~% از آتش جگر دل بریان کباب کن
# 7 شمع از جمال ماه پری چهره برفروز %~% قند از عقیق یار شکر لب در آب کن
# 8 ای رود پرده ساز که راه دلم زنی %~% بردار پرده از رخ و ساز رباب کن
# 9 خواجو ترا که گفت که در فصل نوبهار %~% از طرف باغ و باده ناب اجتناب کن
PageV1P749
### || [genre: Gh]
# 1 ای صبا احوال دل با آن صنم تقریر کن %~% حال این درویش با آن محتشم تقریر کن
# 2 ماجرای اشک گرمم یک بیک با او بگو %~% داستان آه سردم دمبدم تقریر کن
# 3 گر چو شمع آری حدیث سوز عشقم بر زبان %~% وصف سیلاب سرشک دیده هم تقریر کن
# 4 شرح سرگردانی مستسقیان بادیه %~% چون فرود آئی بر اطراف حرم تقریر کن
# 5 قصه تاریک روزان در دل شب عرضه دار %~% داستان مهر ورزان صبحدم تقریر کن
# 6 گر غم بیچارگان داری و درد خستگان %~% آنچه بر جان منست از درد و غم تقریر کن
# 7 اضطراب و شور آن ماهی که دور افتد ز آب %~% گر هواداری نمائی پیش یم تقریر کن
# 8 وان گل باغ کرم گر یاد بی برگان کند %~% افتقار و عجزم از راه کرم تقریر کن
# 9 ضعف خواجو بین و با آن دلبر لاغر میان %~% هر چه دانی موبموی از بیش و کم تقریر کن
PageV1P750
### || [genre: Gh]
# 1 خویش را در کوی بیخویشی فکن %~% تا ببینی خویشتن بی خویشتن
# 2 جرعه‌ئی برخاک می خواران فشان %~% آتشی در جان هشیاران فکن
# 3 هر کرا دادند مستی در ازل %~% تا ابد گو خیمه بر میخانه زن
# 4 مرغ نتواند که در بندد زبان %~% صبحدم چون غنچه بگشاید دهن
# 5 باد اگر بوی تو بر خاکم دمد %~% همچو گل برتن بدرانم کفن
# 6 از تنم جز پیرهن موجود نیست %~% جان من جانان شد و تن پیرهن
# 7 آنچنان بدنام و رسوا گشته‌ام %~% کز در دیرم براند بر همن
# 8 سر عشق از عقل پرسیدن خطاست %~% روح قدسی را چه داند اهرمن
# 9 جز میانش بر بدن یک موی نیست %~% وز غم او هست یک مویم بدن
# 10 باغبان از ناله ما گومنال %~% ما نه امروزیم مرغ این چمن
# 11 معرفت خواجو ز پیر عشق جوی %~% تا سخن ملک تو گردد بی سخن
PageV1P751
### || [genre: Gh]
# 1 امشب ای یار قصد خواب مکن %~% مرو و کار ما خراب مکن
# 2 شب درازست و عمر ما کوتاه %~% قصه کوته کن و شتاب مکن
# 3 چشم مست تو گر چه درخوابست %~% تو قدح نوش وعزم خواب مکن
# 4 شب قدرست قدر شب دریاب %~% وز می و مجلس اجتناب مکن
# 5 سخن جام گوی و باده ناب %~% صفت ابر و آفتاب مکن
# 6 و گرت شیخ و شاب طعنه زنند %~% التفاتی بشیخ و شاب مکن
# 7 روز را چون ز شب نقاب کنند %~% ترک خورشید مه نقاب مکن
# 8 آبروی قدح بباد مده %~% پشت بر آتش مذاب مکن
# 9 لعل میگون آبدار بنوش %~% جام می را ز خجلت آب مکن
# 10 چون مرا از شراب نیست گزیر %~% منعم از ساغر شراب مکن
# 11 از برای معاشران خواجو %~% جز دل خونچکان کباب مکن
PageV1P752
### || [genre: Gh]
# 1 جان بده یا دگر اندیشه جانانه مکن %~% دام را بنگر ازین پس طلب دانه مکن
# 2 بسته‌ای با می و پیمانه ز مستی پیمان %~% ترک پیمان کن و جان در سر پیمانه مکن
# 3 حرمت خویش نگهدار و مکن قصد حرم %~% ور شدی صید حرم روی بدین خانه مکن
# 4 اگرت دست دهد صحبت بیگانه و خویش %~% خویش را دستخوش مردم بیگانه مکن
# 5 گنج بردار و ازین منزل ویران بگذر %~% ور مسیحا نفسی چون خر و ویرانه مکن 
# 6 گر نداری سرآنک از سر جان در گذری %~% چشم در نرگس مستانه جانانه مکن
# 7 تو هم ای ترک ختا ترک جفا گیر و مرا %~% صید آن کاکل شوریده ترکانه مکن
# 8 ما چو روی از دو جهان در غم عشقت کردیم %~% هر دم از مجلس ما روی بکاشانه مکن
# 9 حلقه سلسله طره میفکن در پای %~% دل سودازدگان مشکن و دیوانه مکن
# 10 رخ میارای و قرار از دل مشتاق مبر %~% شمع مفروز و ستم بر دل پروانه مکن
# 11 گر نخواهی که کنی مشک فشانی خواجو %~% پیش گیسوی عروسان سخن شانه مکن
PageV1P753
### || [genre: Gh]
# 1 ای باد سحرگاهی زینجا گذری کن %~% وز بهر من دلشده عزم سفری کن
# 2 چون بلبل سودازده راه چمنی گیر %~% چون طوطی شوریده هوای شکری کن
# 3 فرهاد صفت روی بصحرا نه و چون سیل %~% از کوه برآور سر و یاد کمری کن
# 4 چون کار تو در هر طرفی مشک فروشیست %~% با قافله چین بخراسان گذری کن
# 5 شب در شکن سنبل یارم بسر آور %~% وانگه چو ببینی مه رویش سحری کن
# 6 برکش علم از پای سهی سرو روانش %~% وز دور در آن منظر زیبا نظری کن
# 7 احوال دل ریش گدا پیش شهی گوی %~% تقریر شب تیره ما با قمری کن
# 8 هر چند که دانم که مرا روی بهی نیست %~% لطفی بکن و کار مرا به بتری کن
# 9 گر دست دهد آن مه بی مهر و وفا را %~% از حال دل خسته خواجو خبری کن
PageV1P754
### || [genre: Gh]
# 1 بلبل خوش سرای شد مطرب مجلس چمن %~% مطربه سرای شد بلبل باغ انجمن
# 2 خادم عیشخانه کو تا بکشد چراغ را %~% زانکه زبانه می‌زند شمع زمردین لگن
# 3 ساقی دلنواز گو داد صبوحیان بده %~% مطرب نغمه ساز گو راه معاشران بزن
# 4 هر سحری که نسترن پرده ز رخ برافکند %~% باد صبا ببوی گل رو بچمن نهد چو من
# 5 نیست مرا بجز بدن یک سر موی در میان %~% نیست ترا بجز میان یک سر موی بر بدن
# 6 ای چو تن منت میان بلکه در آن میان گمان %~% وی چو دل منت دهان بلکه در آن دهان سخن
# 7 هیچ ندید هر که او هیچ ندید از آن میان %~% هیچ نگفت هر که او هیچ نگفت از آن دهن
# 8 روز جزا چو از لحد بر عرصاتم آورند %~% خون جگر فرو چکد گر بفشاریم کفن
# 9 مرغ ببوی نسترن واله و مست می‌شود %~% خواجو از آنکه سنبلش بوی دهد بنسترن
PageV1P755
### || [genre: Gh]
# 1 بوقت صبح ندانم چه شد که مرغ چمن %~% هزار ناله شبگیر بر کشید چو من
# 2 مگر چو باد صبا مژده بهار آورد %~% بباد داد دل خسته در هوای سمن
# 3 در آن نفس که برآید نسیم گلشن شوق %~% رسد ببلبل یثرب دم اویس قرن
# 4 میان یوسف و یعقوب گر حجاب بود %~% معینست که نبود برون ز پیراهن
# 5 ز روی خوب تو دوری نمی‌توانم جست %~% اگر چنانکه شوم فتنه هم بوجه حسن
# 6 ز خوابگاه عدم چون بحشر برخیزم %~% روایح غم عشق تو آیدم ز کفن
# 7 کند بگرد درت مرغ جان من پرواز %~% چنانکه بلبل سرمست در هوای چمن
# 8 ز سوز سینه چو یک نکته بر زبان آرم %~% زند زبانه چو شمع آتش دلم ز دهن
# 9 چو نور روی تو پرتو برآسمان فکند %~% چراغ خلوت روحانیان شود روشن
# 10 میان جان من و چین جعد مشکینت %~% تعلقیست حقیقی بحکم حب وطن
# 11 حدیث زلف تو می‌گفت تیره شب خواجو %~% برآمد از نفس او نسیم مشک ختن
PageV1P756
### || [genre: Gh]
# 1 هر کس که برگرفت دل از جان چنانکه من %~% گو سر بباز در ره جانان چنانکه من
# 2 لؤلؤ چو نام لعل گهر بار او شنید %~% لالای او شد از بن دندان چنانکه من
# 3 کو صادقی که صبح وصالش چو دست داد %~% غافل نگردد از شب هجران چنانکه من
# 4 وان رند کو که بر در دردیکشان درد %~% از دل برون کند غم درمان چنانکه من
# 5 ای شمع تا بچند زنی آه سوزناک %~% یکدم بساز با دل بریان چنانکه من
# 6 حاجی بعزم کعبه که احرام بسته‌ئی %~% در دیده ساز جای مغیلان چنانکه من
# 7 دل سوختست و غرقه خون جگر ز مهر %~% دور از رخ تو لاله نعمان چنانکه من
# 8 مرغ چمن که برگ و نوایش نمانده بود %~% دارد دگر هوای گلستان چنانکه من
# 9 گر ذوق شکر تو سکندر بیافتی %~% سیرآمدی ز چشمه حیوان چنانکه من
# 10 زلف تو چون من ار چه پریشان فتاده است %~% کس را مباد حال پریشان چنانکه من
# 11 ابروت از آن کشید کمان بر قمر که او %~% پیوسته شد ملازم مستان چنانکه من
# 12 دیوانه‌ئی که خاتم لعل لب تو یافت %~% آزاد شد ز ملک سلیمان چنانکه من
# 13 هر کس که پای در ره عشقت نهاده است %~% افتاده است بی سر و سامان چنانکه من
# 14 ایوب اگر ز محنت کرمان بجان رسید %~% هرگز نخورده انده کرمان چنانکه من
# 15 خواجو کسی که رخش بمیدان شوق راند %~% گو جان بباز بر سر میدان چنانکه من
PageV1P757
### || [genre: Gh]
# 1 گهیکه جان رود از چشم ناتوان بیرون %~% گمان مبر که رود مهر او ز جان بیرون
# 2 ندانم آن بت کافر نژاد یغمائی %~% کی آمدست ز اردوی ایلخان بیرون
# 3 درآن میان دل شوریده حال من گمشد %~% که آردم دل شوریده زان میان بیرون
# 4 نشان دل بمیان شما از آن آرم %~% که از میان شما نیست این نشان بیرون
# 5 سپر چه سود که در رو کشم ز تقوی و زهد %~% کنون که تیر قضا آمد از کمان بیرون
# 6 ز بسکه آتش دل خونش از جگر پالود %~% زبان شمع فتادست از دهان بیرون
# 7 حدیث زلف تو تا خامه بر زبان آورد %~% فکنده است چو مار از دهن زبان بیرون
# 8 چگونه قصه شوق تو در میان آرم %~% که هست آیت مشتاقی از بیان بیرون
# 9 چو در وفای تو خواجو برون رود ز جهان %~% برد هوای رخت با خود از جهان بیرون
PageV1P758
### || [genre: Gh]
# 1 ای سر زلف تو لیلی و جهانی مجنون %~% عالمی بر شکن زلف سیاهت مفتون
# 2 خسروان شکر شیرین سخنت را فرهاد %~% عاقلان طره لیلی صفتت را مجنون
# 3 خال زنگیت سیاهیست بغایت مقبل %~% زلف هندوت بلالیست بغایت میمون
# 4 سر موئیست میان تو ولی یکسر موی %~% در کنار من دلخسته ترا نیست سکون
# 5 از میان تو هر آن نکته که صورت بستم %~% بجز این معنی باریک نیامد بیرون
# 6 کاف و نون پیش من آنست که خود ممکن نیست %~% مگر آن زلف چو کاف و خم ابروی چو نون
# 7 چشم خونخوار تو چون تشنه بخون دل ماست %~% هست دور از تو مرا چشمی و صد چشمه خون
# 8 چون فغان من دلسوخته از گردونست %~% می‌رسانم همه شب آه و فلک بر گردون
# 9 هست یاقوت تو چون گفته خواجو شیرین %~% مهر رخسار تو چون محنت او روز فزون
PageV1P759
### || [genre: Gh]
# 1 به عقل کی متصور شود فنون جنون %~% که عقل عین جنونست والجنون فنون
# 2 ز عقل بگذر و مجنون زلف لیلی شو %~% که کل عقل عقیله‌ست و عقل کل جنون
# 3 بنور مهر بیارا درون منظر دل %~% که کس برون نبرد ره مگر بنور درون
# 4 جنون نتیجه عشقست و عقل عین خیال %~% ولی خیال نماید بعین عقل جنون
# 5 بعقل کاشف اسرار عشق نتوان شد %~% که عقل را بجز از عشق نیست راهنمون
# 6 در آن مقام که احرام عشق می‌بندند %~% بب دیده طهارت کنند و غسل بخون
# 7 شدست این دل مهموز ناقصم با مهر %~% مثال زلف لفیف پریرخان مقرون
# 8 چو من بمیرم اگر ابر را حیا باشد %~% بجای آب کند خاک من بخون معجون
# 9 حیات چیست بقائی فنا درو مضمر %~% ممات چیست فنائی بقا درو مضمون
# 10 اگر جمال تو بینم کدام هوش و قرار %~% و راز تو هجر گزینم کدام صبر و سکون
# 11 چه نیکبخت کسی کو غلام روی تو شد %~% مبارک آنکه دهد دل بطلعت میمون
# 12 اگر بروی تو هر روز مهرم افزونست %~% نشاط دل نبود جز بمهر روز افزون
# 13 محققت نشود سرکاف و نون خواجو %~% مگر ز زلف چو کاف و خط سیاه چو نون
PageV1P760
### || [genre: Gh]
# 1 زبان خامه نتواند حدیث دل بیان کردن %~% که وصف آتش سوزان به نی مشکل توان کردن
# 2 در آن حضرت که باد صبح گردش در نمی‌یابد %~% دمادم قاصدی باید ز خون دل روان کردن
# 3 شبان تیره از مهرش نبینم در مه و پروین %~% که شرط دوستی نبود نظر در این و آن کردن
# 4 مرا ماهیت رویش چو شد روشن بدانستم %~% که بی وجهست تشبیهش به ماه آسمان کردن
# 5 چو در لعل پریرویان طمع بی هیچ نتوان کرد %~% نباید تنگدستانرا حدیث آن دهان کردن
# 6 کمر موی میانش را چنان در حلقه آوردست %~% که از دقت نمی‌یارم نظر در آن میان کردن
# 7 بر غم دشمنان با دوست پیمان تازه خواهم کرد %~% که ترک دوستان نتوان بقول دشمنان کردن
# 8 در آن معرض که جان بازان بکوی عشق در تازند %~% اگر جانان دلش خواهد چه باشد ترک جان کردن
# 9 کسی کش چشم آهوئی به روباهی بدام آرد %~% خلاف عقل باشد پنجه با شیر ژیان کردن
# 10 چو از آه خدا خوانان برافتد ملک سلطانان %~% نباید پادشاهان را ستم بر پاسبان کردن
# 11 ز باغ و بوستان چون بوی وصل دوستان آید %~% خوشا با دوستان آهنگ باغ و بوستان کردن
# 12 بگوئید آخر ای یاران بدان خورشید عیاران %~% که چندین بر سبکباران نشاید سر گران کردن
# 13 جهان بر حسن روی تست و ارباب نظر دانند %~% که از ملک جهان خوشتر تماشای جهان کردن
# 14 اگر خواجو نمی‌خواهی که پیش ناوکت میرد %~% چرا باید ز مژگان تیر و از ابرو کمان کردن
PageV1P761
### || [genre: Gh]
# 1 سنبل سیه بر سمن مزن %~% لشکر حبش بر ختن مزن
# 2 ابر مشکسا بر قمر مسا %~% تاب طره بر نسترن مزن
# 3 تا دل شب تیره نشکند %~% زلف را شکن بر شکن مزن
# 4 از حرم ببستانسرا میا %~% طعنه بر عروس چمن مزن
# 5 آتشم چو در جان و دل زدی %~% خاطرم بدست آر وتن مزن
# 6 روح را که طاوس باغ تست %~% همچو مرغ بر بابزن مزن
# 7 مطربا چو از چنگ شد دلم %~% بیش ازین ره عقل من مزن
# 8 ساقیا بدان لعل آتشین %~% خنده بر عقیق یمن مزن
# 9 دود سینه خواجو ز سوز دل %~% همچو شمع در انجمن مزن
PageV1P762
### || [genre: Gh]
# 1 خط زنگاری نگر از سبزه بر گرد سمن %~% کاسه یاقوت بین از لاله در صحن چمن
# 2 یوسف گل تا عزیز مصر شد یعقوب وار %~% چشم روشن می‌شود نرگس ببوی پیرهن
# 3 نو عروس باغ را مشاطه باغ صبا %~% هر نفس می‌افکند در سنبل مشکین شکن
# 4 طاس زرین می‌نهد نرگس چمن را بر طبق %~% خط ریحان می‌کشد سنبل بر اوراق سمن
# 5 سرو را بین بر سماع بلبلان صبح خیز %~% همچو سرمستان ببستان پای کوب و دست زن
# 6 زرد شد خیری و مؤبد باد صبح و ویس گل %~% باغ شد کوراب و رامین بلبل و گل نسترن
# 7 گوئیا نرگس بشاهد بازی آمد سوی باغ %~% زانکه دایم سیم دارد بر کف و زر در دهن
# 8 ایکه گفتی جز بدن سرو روانرا هیچ نیست %~% آب را در سایه او بین روانی بی بدن
# 9 غنچه گوئی شاهد گلروی سوسن بوی ماست %~% کز لطافت در دهان او نمی‌گنجد سخن
# 10 نوبت نوروز چون در باغ پیروزی زدند %~% نوبت نوروز سلطانی به پیروزی بزن
# 11 مرغ گویا گشت مطرب گفته خواجو بگوی %~% باد شبگیری برآمد باده در ساغر فکن
PageV1P763
### || [genre: Gh]
# 1 ای ز سنبل بسته شادروان مشکین بر سمن %~% راستی را چون قدت سروی ندیدم در چمن
# 2 زنگیان سودائی آن هندوان دل سیاه %~% و آهوان نخجیر آن ترکان مست تیغ زن
# 3 رویت از زلف سیه چون روز روشن در طلوع %~% جسمت اندر پیرهن چون جان شیرین در بدن
# 4 تا برفت از چشمم آن یاقوت گوهر پاش تو %~% می‌رود آب فرات از چشم دریا بارمن
# 5 بسکه برتن پیرهن کردم قبا از درد عشق %~% شد تنم مانندیک تار قصب در پیرهن
# 6 گر صبا بوئی ز گیسویت بترکستان برد %~% مشک اذفر خون شود در ناف آهوی ختن
# 7 صبحدم در صحن بستان گر براندازی نقاب %~% پیش روی چون گلت بر لاله خندد نسترن
# 8 تاگرفتار سر زلف سیاهت گشته‌ام %~% گشته‌ام مانند یک مو وندران مو صد شکن
# 9 گر نسیم سنبلت برخاک خواجو بگذرد %~% همچو گل بر تن ز بیخویشی بدراند کفن
PageV1P764
### || [genre: Gh]
# 1 خیز و در بحر عدم غوطه خور و ما را بین %~% چشم موج افکن ما بنگر و دریا را بین
# 2 اگر از عالم معنی خبری یافته‌ئی %~% برگشا دیده و آن صورت زیبا را بین
# 3 چه زنی تیغ ملامت من جان افشانرا %~% عیب وامق مکن و طلعت عذرا را بین
# 4 حلقه زلف چو زنجیر پریرویان گیر %~% زیر هر موی دلی واله و شیدا را بین
# 5 باغبان گر ز فغان منع کند بلبل را %~% گو نظر باز کن و لاله حمرا را بین
# 6 ای سراپرده بدستان زده بر ملک فنا %~% علم از قاف بقا برکش و عنقا را بین
# 7 گر بدل قائل آن سر و سهی بالائی %~% سر برآر از فلک و عالم بالا را بین
# 8 چون درین دیر مصور شده‌ئی نقش پرست %~% شکل رهبان چکنی نقش مسیحا را بین
# 9 دفتر شعر چه بینی دل خواجو بنگر %~% سخن سحر چه گوئی ید بیضا را بین
PageV1P765
### || [genre: Gh]
# 1 هر زمان آهنگ بیزاریش بین %~% عهد و پیمان وفاداریش بین
# 2 گر ندیدی نیمشب در نیمروز %~% گرد ماه آن خط زنگاریش بین
# 3 زلف مشکین چون براندازد رخ %~% روز روشن در شب تاریش بین
# 4 حلقه‌های جعدش از هم باز کن %~% نافه‌های مشک تاتاریش بین
# 5 آن لب شیرین شورانگیز او %~% در سخنگوئی شکر باریش بین
# 6 چشم مخمورش که خونم می‌خورد %~% گر چه بیمارست خونخواریش بین
# 7 این که خود را طره‌اش آشفته ساخت %~% از سیه کاریست طراریش بین
# 8 بار غم گوئی دلم را بس نبود %~% درد تنهائی بسر باریش بین
# 9 چاره خواجو اگر زور و زرست %~% چون ندارد زور و زر زاریش بین
PageV1P766
### || [genre: Gh]
# 1 زهی خطی به خطا برده سوی خطه چین %~% گرفته چین بدو هندوی زلف چین بر چین
# 2 نموده لعل لبت ثلثی از خط یاقوت %~% بنفشه‌ات خط ریحان نوشته بر نسرین
# 3 چو صبحدم متبسم شدی فلک پنداشت %~% که از قمر بدرخشید رشته پروین
# 4 ز لعل دختر رز چون مراد بستانم %~% که کشف آن نکند محتسب برای رزین
# 5 عجب ز جادوی مستت که ناتوان خفته %~% نهاده است کمانش مدام بر بالین
# 6 چه شد که با من سرگشته کینه می‌ورزی %~% ز دره مهر نباشد بهیچ رو در کین
# 7 اگر چه رفت بتلخی درین طلب فرهاد %~% نرفت از سر او شور شکر شیرین
# 8 گل ار چه هست عروس تتق نشین چمن %~% گلی چو ویس نباشد بگلستان رامین
# 9 چو در سخن ید بیضا نموده‌ئی خواجو %~% چگونه نسبت شعرت کنم بسحر مبین
PageV1P767
### || [genre: Gh]
# 1 ای شام زلفت بتخانه چین %~% مشک سیاهت بر لاله پرچین
# 2 بزم از عقیقت پر شهد و شکر %~% وایوان ز رویت پرماه و پروین
# 3 شمع شبستان بنشست برخیز %~% و آشوب مستان برخاست بنشین
# 4 سنبل برانداز از طرف بستان %~% ریحان برافشان از برگ نسرین
# 5 دلها ربایند اما نه چندان %~% دستان نمایند اما نه چندین
# 6 جز عشق دلبر مگزین که خوشتر %~% از ملک کسری مهر نگارین
# 7 مجنون نبوید جز عطر لیلی %~% خسرو نجوید جز لعل شیرین
# 8 ویس ار ز رامین بیزار گردد %~% گل خار گردد در چشم رامین
# 9 بینم نشسته سروی در ایوان %~% یا مست خفته شمعی ببالین
# 10 یار از چه گردد با دوست دشمن %~% مهر از چه باشد با ذره در کین
# 11 خواجو چه خواهی اورنگ شاهی %~% گلچهر خود را بنگر خورآئین
PageV1P768
### || [genre: Gh]
# 1 تحیتی چو هوای ریاض خلد برین %~% تحیتی چو رخ دلگشای حور العین
# 2 تحیتی چو شمیم شمامه سنبل %~% تحیتی چو نسیم روایح نسرین
# 3 تحیتی چو تف آه عاشقان دلسوز %~% تحیتی چو دم صبح صادقان مشکین
# 4 تحیتی گهر آگین چو دیده فرهاد %~% تحیتی شکر افشان چو پسته شیرین
# 5 تحیتی همه زاری چو نامه ویسه %~% تحیتی همه یاری چو پاسخ رامین
# 6 تحیتی چو فروغ جمال شمع چگل %~% تحیتی چو خط مشک رنگ لعبت چین
# 7 تحیتی که بود حرز بازوی افلاک %~% تحیتی که بود ورد جان روح امین
# 8 تحیتی که کند نفس قدسیش تقریر %~% تحیتی که کند جان علویش تلقین
# 9 تحیتی که ازو ملک دل شود معمور %~% تحیتی که ازو کام جان شود شیرین
# 10 تحیتی که شود زخم سینه را مرهم %~% تحیتی که دهد درد خسته را تسکین
# 11 کدام پیک همایون رساند از خواجو %~% بحضرتی که بنضرت بود بهشت برین
PageV1P769
### || [genre: Gh]
# 1 آن لب شیرین همچون جان شیرین %~% وان شکنج زلف همچون نافه چین
# 2 جان شیرینست یا مرجان شیرین %~% نافه مشکست یا زلفین مشکین
# 3 عاقلان مجنون آنزلف چو لیلی %~% خسروان فرهاد آن یاقوت شیرین
# 4 عارضش بین بر سر سرو ار ندیدی %~% گلستانی بر فراز سرو سیمین
# 5 من بروی دوست می‌بینم جهانرا %~% وز برای دوست می‌خواهم جهان بین
# 6 شمع بنشست ای مه بی مهر برخیز %~% ناله مرغ سحر برخاست بنشین
# 7 سنبل سیراب را از برگ لاله %~% برفکن تا بشکند بازار نسرین
# 8 دلبران عاشق کشند اما نه چندان %~% بیدلان انده خورند اما نه چندین
# 9 جان بتلخی می‌دهد خواجو چو فرهاد %~% جان شیرینش فدای جان شیرین
PageV1P770
### || [genre: Gh]
# 1 کیست که گوید ببارگاه سلاطین %~% حال گدایان دلشکسته مسکین
# 2 سوخته‌ئی کو که خون ز دیده ببارد %~% از سر سوزم چو شمع بر سر بالین
# 3 در گذر ای باغبان که بلبل سرمست %~% باز نیاید به غلغل تو ز نسرین
# 4 با رخ بستان فروز ویس گلندام %~% کس نبرد نام گل بمجلس رامین
# 5 کی برود گر هزار سال برآید %~% از سرفرهاد شور شکر شیرین
# 6 عاشق صادق کسی بود که نخواهد %~% ملکت کسری بجای مهر نگارین
# 7 شمسه چین نیست در تصور اورنگ %~% جز رخ گلچهر ماهروی خورآئین
# 8 مرغ دل از زلف دلبران نبرد جان %~% کبک نیابد امان ز چنگل شاهین
# 9 منکر خواجو مشو که اهل نظر را %~% روی بتان قبله است و کیش مغان دین
PageV1P771
### || [genre: Gh]
# 1 هرکه شد با ساکنان عالم علوی قرین %~% گو بیا در عالم جان جان عالم را ببین
# 2 ایکه در کوی محبت دامن افشان می‌روی %~% آستین برآسمان افشان و دامن بر زمین
# 3 چنگ در زنجیر گیسوی نگاری زن که هست %~% چین زلفش فارغ از تاب و خم ابرو ز چین
# 4 رخت هستی از سرمستی بنه برآستان %~% دست مستی از سرهستی مکش در آستین
# 5 بگذر از اندوه و شادی وز دو عالم غم مدار %~% یا چو شادی دلنشان شو یا چو انده دلنشین
# 6 می‌کشد ابروی ترکان برشه خاور کمان %~% می‌کند زلف بتان بر قلب جانبازان کمین
# 7 کافرم گر دین پرستی در حقیقت کفر نیست %~% کانکه مومن باشد ایمانش کجا باشد بدین
# 8 گر کشند از راه کینش ور کشند از راه مهر %~% مهربان از مهر فارغ باشد و ایمن ز کین
# 9 حور و جنت بهر دینداران بود خواجو ولیک %~% جنت ما کوی خمارست و شاهد حور عین
PageV1P772
### || [genre: Gh]
# 1 نسیم صبح کز بویش مشام جان شود مشکین %~% مگر هر شب گذر دارد بر آن گیسوی مشک آگین
# 2 اگر در باغ بخرامد سهی سرو سمن بویم %~% خلایق را گمان افتد که فردوسست و حور العین
# 3 چو آن جادوی بیمارش که خون خوردن بود کارش %~% ندیدم ناتوانی را کمان پیوسته بر بالین
# 4 مرا گر داستان نبود هوای گلستان نبود %~% که بی ویس پری پیکر ز گل فارغ بود رامین
# 5 طبیبم صبر فرماید ولی کی سودمند آید %~% که چون فرهاد می‌میرم بتلخی از غم شیرین
# 6 چو آن خورشید تابانرا بوقت صبح یاد آرم %~% ز چشم اختر افشانم بیفتد رسته پروین
# 7 مگوی از بوستان یارا که دور از دوستان ما را %~% نه پروای چمن باشد نه برگ لاله و نسرین
# 8 چرا برگردم از یاران که در دین وفاداران %~% خلاف دوستان کفرست و مهر دوستان از دین
# 9 کجا همچون تو درویشی بوصل شه رسد خواجو %~% که نتواند شدن هرگز مگس همبازی شاهین
PageV1P773
### || [genre: Gh]
# 1 سرو را گل یار نبود گر بود نبود چنین %~% سرو گل رخسار نبود ور بود نبود چنین
# 2 دیدمش دی بر سر گلبار و گفتم راستی %~% سرو در گلبار نبود ور بود نبود چنین
# 3 طره هندوش بین کاندر همه هندوستان %~% هندوئی طرار نبود ور بود نبود چنین
# 4 در ختن چون زلف چین بر چین مشک آسای او %~% نافه تاتار نبود ور بود نبود چنین
# 5 مرده بیمار چشم مست مخمور توام %~% مرده‌ئی بیمار نبود ور بود نبود چنین
# 6 فتنه بیدار مستان نرگس پرخواب تست %~% خفته‌ئی بیدار نبود ور بود نبود چنین
# 7 با وجود مردم آزاری چو چشم آهویت %~% مست مردم دار نبود ور بود نبود چنین
# 8 جز لب یاقوت شکر بار شورانگیز تو %~% لعل شکر بار نبود ور بود نبود چنین
# 9 دوش خواجو چون عذارت دید گفت اندر چمن %~% هیچ گل بی‌خار نبود ور بود نبود چنین
PageV1P774
### || [genre: Gh]
# 1 صید شیران می‌کند آهوی روبه باز او %~% راه بابل می‌زند هاروت افسون ساز او
# 2 هر شبی بنگر که بر مهتاب بازی می‌کند %~% هندوان زلف عنبر چنبر شب باز او
# 3 از چه روی ابروی زنگاری کمان او کمان %~% می کشد پیوسته بر ترکان تیرانداز او
# 4 گفتم از زلفش بپوشم ماجرای دل ولیک %~% چون نهان دارم ز دست غمزه غماز او
# 5 بیدلانرا احتمال ناز دلبر واجبست %~% وانکه باشد نازنین‌تر بیش باشد ناز او
# 6 مطرب سازنده گو امشب دمی با ما بساز %~% ورنه چون دم برکشم در دم بسوزم ساز او
# 7 بلبل خوش نغمه تا گل بر نیندازد نقاب %~% نشنود کس در جهان آوازه آواز او
# 8 فارغ البالست هر کس کو نشد عاشق ولیک %~% مرغ بیدل در هوا خوشتر بود پرواز او
# 9 حال خواجو از سرشک چشم خونبارش بپرس %~% کو روان چون آب می‌خواند دمادم راز او
PageV1P775
### || [genre: Gh]
# 1 ترک من خاقان نگر در حلقه عشاق او %~% ماه من خورشید بین در سایه بغطاق او
# 2 خان اردوی فلک را کافتابش می‌نهند %~% بوسه گاهی نیست الا کوکب بشماق او
# 3 گر چه چنگز خان بشمشیر جفا عالم گرفت %~% اینهمه قتل و ستم واقع نشد در جاق او
# 4 ار چه در تابست زلفش کاین تطاول می‌کند %~% گوئیا جور و جفا شرطست در میثاق او
# 5 چون بتم آیاق برلب می‌نهد همچون قدح %~% جن بلب می‌آیدم از حسرت آیاق او
# 6 هر امیری را بود قشلاق و ییلاقی دگر %~% میر مادر جان بود قشلاق و دل ییلاق او
# 7 هر دم از کریاس بیرون آید و غوغا کند %~% جان کجا بیرون توانم برد از شلتاق او
# 8 در بغلتاق مرصع دوش چون مه می‌گذشت %~% او ملول از ما و ما از جان و دل مشتاق او
# 9 گفتمش آخر بچشم لطف در خواجو نگر %~% زانکه در خیلت نباشد کس باستحقاق او
PageV1P776
### || [genre: Gh]
# 1 آب آتش می‌رود زان لعل آتش فام او %~% می‌برد آرامم از دل زلف بی آرام او
# 2 خط بخونم باز می‌گیرند و خونم می‌خورند %~% جادوان نرگس مخمور خون آشام او
# 3 حاصل عمرم در ایام فراقش صرف شد %~% چون خلاص از عشق ممکن نیست در ایام او
# 4 گر چه عامی را چو من سلطان نیارد در نظر %~% همچنان امید می‌دارم بلطف عام او
# 5 کام فرهاد از لب شیرین چو بوسی بیش نیست %~% خسرو خوبان چه باشد گر برآرد کام او
# 6 گر خداوندان عقلم نهی منکر می‌کنند %~% پیش ما نهیست الا گوش بر پیغام او
# 7 بلبلان از بوی گل مستند و ما از روی دوست %~% دیگران از ساغر ساقی و ما از جام او
# 8 نام نیک عاشقان چون در جهان بدنامی است %~% نیک نام آنکو ببدنامی برآید نام او
# 9 خواجو از دامش رهائی چون تواند جست از آنک %~% پای بند عشق را نبود نجات از دام او
PageV1P777
### || [genre: Gh]
# 1 خوشا کشته برطرف میدان او %~% بخون غرقه در پای یکران او
# 2 خدنگی که گردد ز شستش رها %~% کنم دیده را جای پیکان او
# 3 بشمشیر کشتن چه حاجت که صید %~% حریصست بر تیر باران او
# 4 برآنم چو شرطست درکیش ما %~% که قربان شوم پیش قربان او
# 5 مرا در جهان خود دلی بود و بس %~% کنون خون شد از درد هجران او
# 6 ره کعبه وصل نتوان برید %~% که حدی ندارد بیابان او
# 7 گرت جوشن از زهد و تقوی بود %~% ز جان بگذرد تیر مژگان او
# 8 به دوران او توبه اهل عشق %~% ثباتی ندارد چو پیمان او
# 9 ز مستان او هوشمندی مجوی %~% که مستند از چشم مستان او
# 10 مگر او کنون دست گیرد مرا %~% که از دست رفتم ز دستان او
# 11 گرم چون قلم تیغ بر سر زند %~% نپیچم سر از خط فرمان او
# 12 شهیدست و غازی بفتوی عشق %~% چو شد کشته خواجو بمیدان او
# 13 چه حاجت که پیدا بگوید که اشک %~% گواهست بر درد پنهان او
PageV1P778
### || [genre: Gh]
# 1 به آفتاب جهانتاب سایه پرور تو %~% بتاب طره مهپوش سایه گستر تو
# 2 که من بمهر رخت ذره‌ئی جدا نشوم %~% گرم بتیغ زنی همچو سایه از بر تو
# 3 بخال خلدنشینت که روز و شب چو بلال %~% گرفته است وطن بر لب چو کوثر تو
# 4 که طوطی دل شوریده‌ام بسان مگس %~% دمی قرار نگیرد ز شور شکر تو
# 5 به لحظه‌ئیکه کشد تیغ تیز پیل افکن %~% دو چشم عشوه گر شیر گیر کافر تو
# 6 که همچو تشنه که میرد ز عشق آب حیات %~% بود دلم متعطش به آب خنجر تو
# 7 بدان خط سیه دود رنگ آتش پوش %~% که در گرفت بگرد مه منور تو
# 8 که من بروز و شب آشفته و پریشانم %~% از آن دو هندوی گردنکش دلاور تو
# 9 بخاک پای تو کانرا بجان و دل خواهد %~% که تاج سر کند آنکس که باشدش سر تو
# 10 که چون بخاک برند از در تو خواجو را %~% بهیچ باب نجوید جدائی از در تو
PageV1P779
### || [genre: Gh]
# 1 ایکه چو موی شد تنم در هوس میان تو %~% هیچ نمی‌رود برون از دل من دهان تو
# 2 از چمن تو هر کسی گل بکنار می‌برند %~% لیک بما نمی‌رسد نکهت بوستان تو
# 3 گر ز کمان ابرویت عقل سپر بیفکند %~% عیب مکن که در جهان کس نکشد کمان تو
# 4 چون تو کنار می‌کنی روز و شب از میان ما %~% کی به کنار ما رسد یک سر مو میان تو
# 5 تا تو چه صورتی که من قاصرم از معانیت %~% تا تو چه آیتی که من عاجزم از بیان تو
# 6 کی ز دلم برون روی زانکه چو من نبوده‌ام %~% عشق تو بوده است و بس در دل من بجان تو
# 7 صد رهم ار بستین دور کنی ز آستان %~% دستم و آستین تو رویم و آستان تو
# 8 گر چه بود به مهر تو شیر فلک شکار من %~% رشک برم هزار پی بر سگ پاسبان تو
# 9 خواجو از آستان تو کی برود که رفته است %~% حاصل روزگار او در سر داستان تو
PageV1P780
### || [genre: Gh]
# 1 ای هیچ در میان نه ز موی میان تو %~% نا دیده دیده هیچ بلطف دهان تو
# 2 گفتم که چون کمر کشمت تنگ در کنار %~% لیکن ضرورتست کنار از میان تو
# 3 هیچ از دهان تنگ تو نگرفته کام جان %~% جانرا فدای جان تو کردم بجان تو
# 4 هر لحظه ابروی تو کند بر دلم کمین %~% پیوسته چون کشد دل ریشم کمان تو
# 5 تا دیده‌ام که چشم تو بیمار خفته است %~% خوابم نمی‌برد ز غم ناتوان تو
# 6 باز آی ای همای همایون که مرغ دل %~% پر می‌زند در آرزوی آشیان تو
# 7 در صورت بدیع تو چندین معانیست %~% یا رب چه صورتی که ندانم بیان تو
# 8 ای باغبان ترا چه زیان گر بسوی ما %~% آید نسیمی از طرف بوستان تو
# 9 خواجو اگر چو تیغ نباشی زبان دراز %~% عالم شود مسخر تیغ زبان تو
PageV1P781
### || [genre: Gh]
# 1 برو ای باد بدانسوی که من دانم و تو %~% خیمه زن بر سر آن کوی که من دانم و تو
# 2 به سراپرده آن ماهت اگر راه بود %~% برفکن پرده از آنروی که من دانم و تو
# 3 تا ببینی دل شوریده خلقی در بند %~% بگشا تابی از آن موی که من دانم و تو
# 4 در بهاران که عروسان چمن جلوه کنند %~% بشنو از برگ گل آن بوی که من دانم و تو
# 5 در دم صبح به مرغان سحر خوان برسان %~% نکهت آن گل خودروی که من دانم و تو
# 6 حال آن سرو خرامان که ز من آزادست %~% با من خسته چنان گوی که من دانم و تو
# 7 ساقیا جامه جان من دردیکش را %~% بنم جام چنان شوی که من دانم و تو
# 8 چه توان کرد که بیرون ز جفاکاری نیست %~% خوی آن دلبر بدخوی که من دانم و تو
# 9 آه اگر داد دل خسته خواجو ندهد %~% آن دلازار جفا جوی که من دانم وتو
PageV1P782
### || [genre: Gh]
# 1 ای شب قدر بیدلان طره دلربای تو %~% مطلع صبح صادقان طلعت دلگشای تو
# 2 جان من شکسته بین وین دل ریش آتشین %~% ساخته با جفای تو سوخته در وفای تو
# 3 خاک در سرای تو آب زنم بدیدگان %~% تا گل قالبم شود خاک در سرای تو
# 4 گر چه بجای من ترا هست هزار معتقد %~% در دو جهان مرا کنون نیست کسی به جای تو
# 5 می‌فتم و نمی‌فتد در کف من عنان تو %~% می‌روم و نمی‌روم از سر من هوای تو
# 6 چون بهوای کوی تو عمر بباد داده‌ام %~% خاک ره تو می‌کنم سرمه بخاکپای تو
# 7 در رخم از نظر کنی ور بسرم گذر کنی %~% جان بدهم بروی تو سر بنهم برای تو
# 8 روضه خلد اگر چه دل بهر لقا طلب کند %~% روضه خلد بیدلان نیست بجز لقای تو
# 9 گر چه سزای خدمتت بندگی نکرده‌ام %~% چیست گنه که می‌کشم این همه ناسزای تو
# 10 خواجو اگر چه عشق را صبر بود دوا و بس %~% دردی دردکش که هم درد شود دوای تو
PageV1P783
### || [genre: Gh]
# 1 ای چراغ دیده جان روی تو %~% حلقه سودای دل گیسوی تو
# 2 صد شکن بر زنگبار انداخته %~% سنبل زنگی وش هندوی تو
# 3 مهره با هاروت بابل باخته %~% نرگس افسونگر جادوی تو
# 4 شیر گیران پلنگ پیلتن %~% صید روبه بازی آهوی تو
# 5 طره‌ات نعلم بر آتش تافتست %~% زان شدم شوریده دور از روی تو
# 6 شادی آن هندوی میمون که او %~% می‌تواند گشت همزانوی تو
# 7 از پریشان حالی و آشفتگی %~% در گمانم این منم یا موی تو
# 8 هر که را با می پرستان سرخوشست %~% خوش بود پیوسته چون ابروی تو
# 9 از سرشکم پای در گل می‌رود %~% ورنه بیرون رفتمی از کوی تو
# 10 آنکه دل در بند یکتائیت بست %~% کی گشادی یابد از پهلوی تو
# 11 ز ا برویش خواجو بیک پی گوشه گیر %~% کان کمان بیشست از بازوی تو
PageV1P784
### || [genre: Gh]
# 1 ای طبیب دل ریش از سر بیمار مرو %~% خسته مگذار مرا وز سر تیمار مرو
# 2 بجفا بر سر یاران وفادار میا %~% بوفا از پی خصمان جفا کار مرو
# 3 چند گوئی که روم روزی و ترک تو کنم %~% مکن ای یار ز من بشنو و زنهار مرو
# 4 ای دل ار شور شکر خنده شیرین داری %~% همچو فرهاد بده جان و بکهسار مرو
# 5 تیره شب در شکن طره دلدار مپیچ %~% و گرت راه غلط شد به شب تار مرو
# 6 بگذر از خالش و گیسوی سیاهش بگذار %~% در پی مهره بسر در دهن مار مرو
# 7 گر بود برگ گل سوریت از خار مترس %~% ور هوای چمنت نیست بگلزار مرو
# 8 اگرت خرقه سالوس شود دامنگیر %~% با مرقع به در خانه خمار مرو
# 9 اگر از کعبه بمیخانه کشندت خواجو %~% برو ای خواجه و از میکده هشیار مرو
PageV1P785
### || [genre: Gh]
# 1 صبحست ساقیا می چون آفتاب کو %~% خاتون آب جامه آتش نقاب کو
# 2 چون لعل آبدار ز چشمم نمی‌رود %~% از جام لعل فام عقیق مذاب کو
# 3 در مانده‌ایم با دل غمخواره می کجاست %~% در آتشیم با جگر تشنه آب کو
# 4 اکنون که مرغ پرده نوروز می‌زند %~% ای ماه پرده ساز خروش رباب کو
# 5 دردیکشان کوی خرابات عشق را %~% بیرون ز گوشه جگر آخر کباب کو
# 6 گفتم چو بخت خویش مگر بینمت بخواب %~% لیکن ز چشم مست تو پروای خواب کو
# 7 خواجوکه یک نفس نشدی خالی از قدح %~% مخمور تا بچند نشیند شراب کو
PageV1P786
### || [genre: Gh]
# 1 دوش می‌کردم سوال از جان که آن جانانه کو %~% گفت بگذر زان بت پیمان شکن پیمانه کو
# 2 گفتمش پروانه شمع جمال او منم %~% گفت اینک شمع را روشن ببین پروانه کو
# 3 گفتمش دیوانه زنجیر زلفش شد دلم %~% گفت اینک زلف چون زنجیر او دیوانه کو
# 4 گفتمش کی موی او در شانه ما اوفتد %~% گفت بی او نیست یک مو در دو عالم شانه کو
# 5 گفتمش در دامی افتادم ببوی دانه‌ئی %~% گفت عالم سربسر دامست آخر دانه کو
# 6 گفتمش دردانه دریای وحدت شد دلم %~% گفت در دریا شو و بنگر که آن دردانه کو
# 7 گفتمش نزدیک ما بتخانه و مسجد یکیست %~% گفت عالم مسجدست ای بی بصر بتخانه کو
# 8 گفتمش ما گنج در ویرانه دل یافتیم %~% گفت هر کنجی پر از گنجی بود ویرانه کو
# 9 گفتمش کاشانه جانانه در کوی دلست %~% گفت خواجوگر تو زانکوئی بگو جانانه کو
PageV1P787
### || [genre: Gh]
# 1 مرا ز هجر تو امید زندگانی کو %~% در آرزوی توام لذت جوانی کو
# 2 اگر نه عمر منی رسم بیوفائی چیست %~% و گر زمانه نئی شرط مهربانی کو
# 3 میان بادیه غم ز تشنگی مردم %~% زلال مشربه عذب شادمانی کو
# 4 ز جام لعل سمن عارضان سیمین بر %~% می مروق نوشین ارغوانی کو
# 5 درون مصطبه در جسم جام مینائی %~% ز دست یار سبک روح روح ثانی کو
# 6 میست کاب حیاتست در سیاهی شب %~% چو خضر وقت توئی آب زندگانی کو
# 7 وجود خاکی ما پیش از آنکه کوزه کنند %~% بگوی فاش که آن کوزه نهانی کو
# 8 گرفت این شب دیجورم از ستاره ملال %~% فروغ شعشعه شمع آسمانی کو
# 9 مگر ز درد دلم بسته شد رهش ور نی %~% طلیعه نفس صبح کامرانی کو
# 10 صبا بگوی که تسکین جان آدم را %~% نسیم روضه فردوس جاودانی کو
# 11 برون ز کون و مکانست گر چه پروازم %~% خروش شهپر طاوس لا مکانی کو
# 12 فتاده بر دو جهان پرتو تجلی دوست %~% صفیر بلبل بستان لن ترانی کو
# 13 چو بانگ و ناله خواجو فتاده در ره عشق %~% غریو دمدمه کوس کاروانی کو
PageV1P788
### || [genre: Gh]
# 1 که بر ز سرو روان تو خورد راست بگو %~% براستی که قدی زین صفت کراست بگو
# 2 بجنب چین سر زلف عنبر افشانت %~% اگر نه قصه مشک ختن خطاست بگو
# 3 فغان ز دیده که آب رخم برود بداد %~% ببین سرشک روانم وگر رواست بگو
# 4 ز چشم ما بجز از خون دل چه می‌جوئی %~% وگر چنانکه ترا قصد خون ماست بگو
# 5 کنون که دامن صحرا پر از گل سمنست %~% چو آن نگار سمن رخ گلی کجاست بگو
# 6 کجا چو زلف کژش هندوئی بدست آید %~% چو زلف هندوی او گژ نشین و راست بگو
# 7 چو آن صنوبر طوبی خرام من برخاست %~% چه فتنه بود که آن لحظه برنخاست بگو
# 8 اگر نه سجده برد پیش چشم جادویش %~% چرا چو قامت من ابرویش دو تاست بگو
# 9 کدام ابر شنیدی بگوهر افشانی %~% بسان دیده خواجو گرت حیاست بگو
PageV1P789
### || [genre: Gh]
# 1 ای صبا حال جگر گوشه ما چیست بگو %~% در دل آن مه خورشید لقا چیست بگو
# 2 صبر چون در مرض خسته دلان نافع نیست %~% درد ما را بجز از صبر دوا چیست بگو
# 3 اگر از مصر بدین جانبت افتاد گذار %~% خبر یوسف گمگشته ما چیست بگو
# 4 هرگز از صدر نشینان سلاطین با تو %~% هیچکس گفت که احوال گدا چیست بگو
# 5 از برای دلم ای هدهد میمون آخر %~% عزم بلقیس چه و حال سبا چیست بگو
# 6 گرنه آنست کزو مشک ختا می‌خیزد %~% چین گیسوی تو ای ترک ختا چیست بگو
# 7 آخر ای ماه پریچهره اگر نیست هلال %~% آن خم ابروی انگشت نما چیست بگو
# 8 بجز از آن که برم مهر و وفای تو به خاک %~% بر من ای دلبر بی مهر و وفا چیست بگو
# 9 قصد خواجو چه نمائی و نترسی ز خدا %~% جرم این خسته دل از بهر خدا چیست بگو
PageV1P790
### || [genre: Gh]
# 1 نفحه گلشن عشق از نفس ما بشنو %~% وز صبا نکهت آن زلف سمن سا بشنو
# 2 خبر درد فراق از دل یعقوب بپرس %~% شرح زیبائی یوسف ز زلیخا بشنو
# 3 همچنان ناله فرهاد بهنگام صدا %~% چون بهکسار شوی از دل خارا بشنو
# 4 حال وامق که پریشان تر از او ممکن نیست %~% از سر زلف پراکنده عذرا بشنو
# 5 اگر از باد صبا وصف عروسان چمن %~% نکند باورت از بلبل گویا بشنو
# 6 چون ختائی بچگان بزم صبوح آرایند %~% بوی مشک ختن از ساغر صهبا بشنو
# 7 هر نفس کز خط مشکین تو رانم سخنی %~% از لبم رایحه عنبر سارا بشنو
# 8 روز و شب چون نروی از دل تنگم بیرون %~% از سویدای دلم قصه سودا بشنو
# 9 چون حدیث از لب جانبخش تو گوید خواجو %~% از دمش نکهت انفاس مسیحا بشنو
PageV1P791
### || [genre: Gh]
# 1 آن عید نیکوان بدر آمد بعیدگاه %~% تابنده رخ چو روز سپید از شب سیاه
# 2 مانند باد می‌شد و می‌کرد دمبدم %~% در آب رود مردمک چشم من شناه
# 3 او باد پای رانده و ما داده دل بباد %~% او راه برگرفته و ما گشته خاک راه
# 4 بودی دو هفته کز بر من دور گشته بود %~% بعد از دو هفته یافتمش چون دو هفته ماه
# 5 فارغ ز آب چشم اسیران دردمند %~% ویمن ز دود آه فقیران داد خواه
# 6 از خط سبز او شده چشم امید من %~% چون چشم عاصیان سیه از نامه گناه
# 7 من همچو صبح چاک زده جیب پیرهن %~% او را چو آفتاب ز دیبای چین قباه
# 8 من در گمان که ماه نواست آنکه بینمش %~% برطرف جبهه یا خم آن ابروی دوتاه
# 9 چون تشنه کو نظر کند از دور در زلال %~% می‌کرد چشمم از سر حسرت درو نگاه
# 10 ناگه در آن میانه بخواجو رسید و گفت %~% کز عید گه کنون که رخ آری بخانگاه
# 11 باید که قطعه‌ئی بنویسی و در زمان %~% از راه تهنیت بفرستی ببزم شاه
PageV1P792
### || [genre: Gh]
# 1 ای سنبله زلف تو خرمن زده بر ماه %~% وی روی من از مهر تو طعنه زده بر کاه
# 2 خورشید جهانتاب تو از شب شده طالع %~% هندوی رسن باز تو بر مه زده خرگاه
# 3 افعی تو در حلقه و جادوی تو در خواب %~% خورشید تو در عقرب و پروین تو بر ماه
# 4 صورت نتوان بست چنین موی میانی %~% بر موی کمر بسته و مو تا بکمرگاه
# 5 ساقی به عقیق شکری می‌خوردم خون %~% مطرب به نوای سحر می‌زندم راه
# 6 در سلسله زلف رسن تاب تو پیچم %~% باشد که دل خسته برون آورم از چاه
# 7 همچون دل من هست پریشان و گرفتار %~% در شست سر زلف گره گیر تو پنجاه
# 8 آئینه رخسار تو زنگار برآورد %~% از بسکه برآمد ز دل سوختگان آه
# 9 خواجو نبرد ره به سراپرده وصلت %~% درویش کجا خیمه زند در حرم شاه
PageV1P793
### || [genre: Gh]
# 1 ای روانم بلب لعل تو آورده پناه %~% دلم از مهر توآتش زده در خرمن ماه
# 2 از سر کوی تو هر گه که کنم عزم رحیل %~% خون چشمم بدود گرم و بگیرد سر راه
# 3 چون قلم قصه سودای تو آرد بزبان %~% روی دفتر کند از دیده پر از خون سیاه
# 4 بسکه چون صبح در آفاق زنم آتش دل %~% نتواند که برآید شه سیاره پگاه
# 5 می‌کشم بار غم فرقت یاران قدیم %~% می‌شود پشت من خسته از آنروی دو تاه
# 6 محرمی کو که بود همسخنم جز خامه %~% مونسی کو که شود همنفسم الا آه
# 7 گر نسیم سحری بنده نوازی نکند %~% نکند هیچکس از یار و دیارم آگاه
# 8 چشم خونبارم اگر کوه گران پیش آید %~% بر سرآب روان افکندش همچون کاه
# 9 بگذرد هر نفس آن عمر گرامی از من %~% وز تکبر نکند در من بیچاره نگاه
# 10 آب چشمت که ازو کوه بماند خواجو %~% روز رحلت نتوان رفت برون جز به شناه
# 11 فرض عینست که سازی اگرت دست دهد %~% سرمه دیده مقصود ز خاک در شاه
PageV1P794
### || [genre: Gh]
# 1 مه بی مهر من ز شعر سیاه %~% روی بنمود بامداد پگاه
# 2 کرده از شام بر سحر سایه %~% زده از مشک بر قمر خرگاه
# 3 دل من در گو زنخدانش %~% همچو یوسف فتاده در بن چاه
# 4 آه کز دود دل نیارم کرد %~% پیش آئینه جمالش آه
# 5 بجز از عشق چون پناهی نیست %~% برم از عشق هم بعشق پناه
# 6 موی رویم سپید گشت و هنوز %~% می‌کشد خاطرم به زلف سیاه
# 7 شاخ وصل تو ای درخت امید %~% بس بلندست و دست من کوتاه
# 8 در شب هجر ناله‌ام همدم %~% در ره عشق سایه‌ام همراه
# 9 روز خواجو قیامتست که هست %~% بر دلش بار غم چو بار گناه
PageV1P795
### || [genre: Gh]
# 1 روی این چرخ سیه روی ستمکاره سیاه %~% که رخم کرد سیه در غم آن روی چو ماه
# 2 خامه در نامه اگر شرح دهد حال دلم %~% از سر تیغ زبانش بچکد خون سیاه
# 3 بجز از شمع کسی بر سر بالینم نیست %~% که بگرید ز سر سوز برین حال تباه
# 4 گر چه از ضعف چنانم که نیایم در چشم %~% کیست کو در من مسکین کند از لطف نگاه
# 5 به شه چرخ برم زین دل پرآه فغان %~% بدر مرگ برم زین تن پردرد پناه
# 6 تا ببیند که که آرد خبری از راهم %~% می‌دود دم بدمم اشک روان تا سر راه
# 7 نه مرا آگهی از حال رفیقان قدیم %~% نه کسی از من بیچاره مسکین آگاه
# 8 کار من هست چو گیسوی تو دایم در هم %~% پشت من هست چو ابروی تو پیوسته دوتاه
# 9 گر نبودی شب من چون سر زلف تو دراز %~% دستم از زلف دراز تو نبودی کوتاه
# 10 آه من گر نکند در دل سخت تواثر %~% زان دل سنگ جفا کار دلا زار تو آه
# 11 گر ازین درد جگر سوز بمیرد خواجو %~% حال درویش که گوید به سراپرده شاه
PageV1P796
### || [genre: Gh]
# 1 ای دلم جان و جهان در راه جانان باخته %~% نرد درد عشق برامید درمان باخته
# 2 دین و دنیا داده در عشق پریرویان بباد %~% وز سر دیوانگی ملک سلیمان باخته
# 3 بر در دیر مغان از کفر و دین رخ تافته %~% واستین افشانده بر اسلام و ایمان باخته
# 4 پشت پائی چون خضر بر ملک اسکندر زده %~% وز دو عالم شسته دست و آب حیوان باخته
# 5 با دل پر آتش و سوز جگر پروانه وار %~% خویش را در پای شمع می پرستان باخته
# 6 بسته زنار از سر زلف بتان وز بیخودی %~% سر نهاده بر در خمار و سامان باخته
# 7 کان و دریا را ز چشم درفشان انداخته %~% وز هوای لعل جانان جوهر جان باخته
# 8 من چیم گردی ز خاک کوی دلبر خاسته %~% من کیم رندی روان در پای جانان باخته
# 9 بینوایان بین برین در گنج قارون ریخته %~% تنگدستان بین درین ره خانه خان باخته
# 10 پاکبازی همچو خواجو دیده گردون ندید %~% برسر کوی گدائی ملک سلطان باخته
PageV1P797
### || [genre: Gh]
# 1 ای حبش بر چین و چین در زنگبار انداخته %~% بختیارانرا کمندت باختیار انداخته
# 2 دسته دسته سنبل گلبوی نسرین پوش را %~% دسته بسته بر کنار لاله زار انداخته
# 3 رفته سوی بوستان با دوستان خندان چو گل %~% وز لطافت غنچه را در خار خار انداخته
# 4 هندوانت نیکبختانرا کشیده در کمند %~% واهوانت شیر گیرانرا شکار انداخته
# 5 گرد صبح شام زیور گرد عنبر بیخته %~% تاب در مشگین کمند تابدار انداخته
# 6 آتش از آب رخ آتش فروز انگیخته %~% خواب در بادام مست پرخمار انداخته
# 7 هر که گوید گل برخسار تو ماند یا بهار %~% آب گل بردست و بادی در بهار انداخته
# 8 حقه یاقوت لل پوش گوهر پاش تو %~% رسته لعلم ز چشم در نثار انداخته
# 9 وصف لعلت کرده ساقی وز هوای شکرت %~% آتش اندر جان جام خوشگوار انداخته
# 10 قلزم چشمم که از وی آب جیحون می‌رود %~% موج خون دیده هر دم بر کنار انداخته
# 11 پای دار ار عاشقی خواجو که در بازار عشق %~% هر زمان بینی سری در پای‌دار انداخته
PageV1P798
### || [genre: Gh]
# 1 قدحی ده ای برآتش تتقی ز آب بسته %~% که به آفتاب ماند ز قمر نقاب بسته
# 2 نظری کن ای ز رویت دل نسترن گشاده %~% گذری کن ای ز بویت دم مشک ناب بسته
# 3 قمرت بخال هندو خطی از حبش گرفته %~% شکرت بخط مشکین تب آفتاب بسته
# 4 شه عرصه فلک را به دو رخ دو دست برده %~% رخ ماه چارده را بدو شب حجاب بسته
# 5 بامید آنکه روزی کشم از لب تو جامی %~% من دل شکسته دل در قدح شراب بسته
# 6 لب لعل آبدارت شکری فتاده در می %~% سر زلف تابدارت گرهی بر آب بسته
# 7 دو گلاله معنبر شده گرد لاله چنبر %~% تتقی بر ارغوانت ز پر غراب بسته
# 8 دل هر شکسته دل را بفریب صید کرده %~% من زار خسته دل را بکرشمه خواب بسته
# 9 من خسته چون ز عالم دل ریش در تو بستم %~% بسرت بگو که داری درم از چه باب بسته
# 10 بگشای عقده شب بنمای مه ز عقرب %~% که شد از نفیر خواجو گذر شهاب بسته
PageV1P799
### || [genre: Gh]
# 1 ای از شب قمرسا بر مه نقاب بسته %~% پیوسته طاق خضرا برآفتاب بسته
# 2 از قیر طیلسانی بر مشتری کشیده %~% بر مهر سایبانی از مشک ناب بسته
# 3 جعد تو هندوانرا بر دل کمین گشوده %~% چشم تو جادوانرا بر دیده خواب بسته
# 4 اشک محیط سیلم خون از فرات رانده %~% و آه سهیل سوزم ره بر شهاب بسته
# 5 از روی لاله رنگم بازار گل شکسته %~% وز لعل باده رنگت کار شراب بسته
# 6 زلفت بدلگشائی از دل گره گشوده %~% خطت بنقشبندی نقشی برآب بسته
# 7 آن سرکشان هندو وان هندوان جادو %~% راه خطا گشاده چشم صواب بسته
# 8 ساغر ز شوق لعلت جانش بلب رسیده %~% وز شرم آبرویت آتش نقاب بسته
# 9 خواجو بپرده سوزی نای رباب خسته %~% مطرب به پرده سازی زخم رباب بسته
PageV1P800
### || [genre: Gh]
# 1 ای چیده سنبل تر در باغ دسته بسته %~% و افکنده شاخ ریحان بر لاله دسته دسته
# 2 ریحان مشک بیزت آب بنفشه برده %~% یاقوت قند ریزت نرخ شکر شکسته
# 3 زلف شکسته بسته در حلق جان جمعی %~% وانگه چنین پریشان ما زان شکسته بسته
# 4 دائم خیال قدت بر جویبار چشمم %~% چون سرو جویباری برطرف چشمه رسته
# 5 با حاجبان ابرو ذکر کمان چه گوئی %~% باید که گوشه گیری زان شست زه گسسته
# 6 برخیز تا ببینی قندیل آسمان را %~% چون شمع صبحگاهی پیش رخت نشسته
# 7 اکنون که در کمندم فرصت شمر که دیگر %~% مشکل بدامت افتد صیدی ز قید جسته
# 8 گر پسته با دهانت نسبت کند دهانرا %~% برخیز و مشت پر کن بشکن دهان پسته
# 9 خواجو بپرده سازی دست از رباب برده %~% مطرب به تیز چنگی نای رباب خسته
PageV1P801
### || [genre: Gh]
# 1 ای سنبل تازه دسته بسته %~% و افکنده برآب دسته دسته
# 2 خط تو بنفشه‌ئی نباتی %~% قد تو صنوبری خجسته
# 3 آن هندوی پر دل تو در چین %~% بس قلب دلاوران شکسته
# 4 در دیده من خیال قدت %~% چون سرو ز طرف چشمه رسته
# 5 پیش دهن شکر فشانت %~% بی مغز بود حدیث پسته
# 6 چون زلف تو در کشاکش افتاد %~% شد رشته جان ما گسسته
# 7 دریاب که باز کی دهد دست %~% صیدی که بود ز قید جسته
# 8 برخیز و چراغ صبحگاهی %~% زاه سحرم نگر نشسته
# 9 خواجو دل خسته را بزنجیر %~% در جعد مسلسل تو بسته
PageV1P802
### || [genre: Gh]
# 1 خسرو گل بین دگر ملک سکندر یافته %~% باز بلبل باغ را طاوس پیکر یافته
# 2 طائر میمون مینای فلک یعنی ملک %~% دشت را از روضه فردوس خوشتر یافته
# 3 می پرستان قدح کش نرگس سرمست را %~% تبشی و منغر بدست از نقره و زر یافته
# 4 عالم خاکی نسیم باد عنبر بیز را %~% همچو انفاس مسیحا روح پرور یافته
# 5 خضر خضرا پوش علوی آنکه خوانندش سپهر %~% از شقایق فرش غبرا را معصفر یافته
# 6 غنچه کو را اهل دل ضحاک ثانی می‌نهند %~% چون فریدون افسر جمشید برسر یافته
# 7 آسمانی گشته فرش خاک و طرف گلشنش %~% مرغ را رامین گل را ویس دلبر یافته
# 8 مؤبد زرد گلستان آنکه خیری نام اوست %~% از شکوفه آسمانی پر ز اختر یافته
# 9 در چمن هر کوچو من سرمست و حیران آمده %~% جام زرین بر کف سیمین عبهر یافته
# 10 وانکه چون خواجو دل و دین داده از مستی بباد %~% باده جانبخش را با جان برابر یافته
# 11 می‌کشان صحن بستانرا ز بس برگ و نوا %~% همچو بزم شاه جم جام مظفر یافته
PageV1P803
### || [genre: Gh]
# 1 ای سر زلف تو درحلقه و تاب افتاده %~% چنبر جعد تو از عنبر ناب افتاده
# 2 بی نمکدان عقیق لب شور انگیزت %~% آتشی در دل بریان کباب افتاده
# 3 چشم مخمور ترا دیده و برطرف چمن %~% همچو من نرگس سرمست خراب افتاده
# 4 تا غبار خط ریحان تو برگل دیده %~% ورق مردمک دیده در آب افتاده
# 5 دلم از مهر رخت سوخته وز دود دلم %~% آب در دیده گریان سحاب افتاده
# 6 سوی گیسوی گرهگیر تو مرغ دل من %~% بهوا رفته و در چنگ عقاب افتاده
# 7 قدح از دست تو در خنده و از لعل لبت %~% هوسی در سر پر شور شراب افتاده
# 8 بی نوایان جگر سوخته را بین چون دعد %~% دل محنت زده در چنگ رباب افتاده
# 9 شد ز سودای تو موئی تن خواجو و آن موی %~% همچو گیسوی تو در حلقه و تاب افتاده
PageV1P804
### || [genre: Gh]
# 1 ای ملک دلم خراب کرده %~% در کشتن من شتاب کرده
# 2 پیش لب لعلت آب حیوان %~% خود را ز خجالت آب کرده
# 3 رخساره لاله و سمن را %~% از سنبل تر نقاب کرده
# 4 جز زلف و رخت که دید روزی %~% شب سایه آفتاب کرده
# 5 پیرامن ماه خط سبزش %~% نقشیست ز مشک ناب کرده
# 6 جعد تو نسیم صبحدم را %~% سرمایه اضطراب کرده
# 7 خون جگرم بغمزه خورده %~% بنیاد دلم خراب کرده
# 8 ساقی غمت ز خون چشمم %~% می در قدح شراب کرده
# 9 برآتش لعل آبدارت %~% خواجو دل و جان کباب کرده
PageV1P805
### || [genre: Gh]
# 1 تخت خیری بین دگر بر تخته خارا زده %~% خیمه سلطان گل بر دامن صحرا زده
# 2 دوستان در بوستان برگ صبوحی ساخته %~% بلبلان گلبانگ بر طوطی شکر خا زده
# 3 از شقایق در میان سبزه فراش ربیع %~% چار طاق لعل بر پیروزه گون دیبا زده
# 4 زرگر باد بهاری از کلاه سیم دوز %~% قبه‌ئی از زر بنام نرگس رعنا زده
# 5 خوش نوایان چمن در پرده عشاق راست %~% نوبت نوروز بر بانگ هزار آواز ده
# 6 غنچه همچون گلرخی کو داده باشد دل بباد %~% دست در پیراهن زنگاری والا زده
# 7 از چراغ بوستان افروز شمع زر چکان %~% باد آتش در نهاد لاله حمرا زده
# 8 نو عروسان چمن در کله‌های فستقی %~% تاب در مرغول ریحان سمن فرسا زده
# 9 دمبدم در گوشه‌های باغ گوید باغبان %~% چشم خواجو بین دم از سر چشمه‌های ما زده
PageV1P806
### || [genre: Gh]
# 1 ای لبت خنده بر شراب زده %~% چشم من بر رهت گلاب زده
# 2 شب مه پوش و ماه شب پوشت %~% طعنه بر ابر و آفتاب زده
# 3 هر شبی جادوان بابل را %~% چشم مست تو راه خراب زده
# 4 خط سبز تو از سیه کاری %~% باز نقشی دگر بر آب زده
# 5 هر دمم آن عقیق شورانگیز %~% نمکی بر دل کباب زده
# 6 گنج لطفی و چون توئی حیفست %~% خیمه بر این دل خراب زده
# 7 لعل ساقی نگر بوقت صبوح %~% آب برآتش شراب زده
# 8 مطرب نغمه ساز پرده‌سرای %~% چنگ در پرده رباب زده
# 9 جان خواجو به آتش بار %~% شعله در آبگون حجاب زده
PageV1P807
### || [genre: Gh]
# 1 ای خوشا مست و خراب اندر خرابات آمده %~% فارغ از سجاده و تسبیح و طاعات آمده
# 2 نفی را اثبات خود دانسته و اثبات نفی %~% و ایمن از خویش و بری از نفی و اثبات آمده
# 3 کرده ورد بلبل مست سحر خیز استماع %~% باز با مرغ صراحی در مناجات آمده
# 4 روح قدسی در هوای مجلس روحانیان %~% صبحدم مستانه بر بام سماوات آمده
# 5 عقل با زلف چلیپا از تنازع دم زده %~% روح با راح مصفا در مقالات آمده
# 6 گشته مستانرا سر کوی مغان بیت الحرام %~% عاشقانرا گوشه مسجد خرابات آمده
# 7 عارفان را نغمه چنگ مغنی ره زده %~% صوفیان را باده صافی مداوات آمده
# 8 شهسوار چرخ بین نزدش پیاده وانگهی %~% رخ نهاده پیش اسب او و شهمات آمده
# 9 یک ره از ایوان برون فرمای خواجو را ببین %~% بر سر کوی تو چون موسی بمیقات آمده
PageV1P808
### || [genre: Gh]
# 1 آن ترک بلغاری نگر با چشم خونخوار آمده %~% خورشید قندز پوش او آشوب بلغار آمده
# 2 عید مسیحی روی او زنار قیصر موی او %~% در حلقه گیسوی او صد دل گرفتار آمده
# 3 چشم آفت مستان شده رخ طیره بستان شده %~% شیراز ترکستان شده کان بت ز فرخار آمده
# 4 دلدار من جاندار من شمشاد خوش رفتار من %~% چون دیده در بار من لعلش گهر بار آمده
# 5 در شب چراغ خاوری بر مه نقاب ششتری %~% وز مهر رویش مشتری با زهره در کار آمده
# 6 هرگز شنیدی در ختن مشکین خطی چون یار من %~% یا سرو سیمین در چمن زینسان به رفتار آمده
# 7 سنبل ز سر آویخته وز لاله مشک انگیخته %~% و آب گلستان ریخته چون او به گلزار آمده
# 8 بر مهر پیچان عقربش وز مه معلق غبغبش %~% چون جام می نام لبش یاقوت جاندار آمده
# 9 شکر غلام پاسخش میمون جمال فرخش %~% روز غریبان بی رخش همچون شب تار آمده
# 10 بر ماه چنبر دیده‌ئی در پسته شکر دیده‌ئی %~% وز شاخ عرعر دیده‌ئی سیب و سمن بار آمده
# 11 بنگر بشبگیر ای صبا خواجو چو مرغ خوش نوا %~% برطرف بستان از هوا در ناله زار آمده
PageV1P809
### || [genre: Gh]
# 1 چون سنبلت که دید سیاهی سر آمده %~% وانگه کمینه خادم او عنبر آمده
# 2 چشمت به ساحری شده در شهر روشناس %~% زلفت به دلبری ز جهان بر سر آمده
# 3 ساقی حدیث لعل لبت رانده بر زبان %~% و آب حیات در دهن ساغر آمده
# 4 ای سرو سیمتن ز کجا می‌رسی چنین %~% دستی بساق بر زده و خوش برآمده
# 5 من همچو جام باده و شمع سحرگهی %~% هر دم ز دست رفته و از پا درآمده
# 6 هر شب به مهر روی جهانتابت از فلک %~% در چشم هجر دیده من اختر آمده
# 7 بیرون ز طره تو شبی کس نشان نداد %~% بر خور فکنده سایه و بس در خور آمده
# 8 از سهم نوک ناوک خونریز غمزه‌ات %~% مو بر وجود من چو سر نشتر آمده
# 9 بی چشم نیم خواب و بنا گوش چون خورت %~% خواجو ز خواب فارغ و سیر از خور آمده
PageV1P810
### || [genre: Gh]
# 1 ای پسر دامن اهل قدم از دست مده %~% ورت از دست بر آید کرم از دست مده
# 2 چون کسی نیست که با او نفسی بتوان برد %~% برو و همدم خود باش و دم از دست مده
# 3 در فنا محو شو و گنج بقا حاصل کن %~% بگذر از ملک وجود و عدم از دست مده
# 4 شادی وصل اگرت دست نخواهد دادن %~% هجر را باش و سر کوی غم از دست مده
# 5 اگر از توبه و سالوس ندامت داری %~% با ندیمان بسر آر و ندم از دست مده
# 6 خرقه از پیرمغان گیر و گرت دست دهد %~% کنج بتخانه و روی صنم از دست مده
# 7 چون یقینی که همه ملکت جم بر بادست %~% پشت پائی بزن و جام جم از دست مده
# 8 یار اگر طالب درد تو بود درمان چیست %~% از دوا روی بتاب و الم از دست مده
# 9 گر چه آن خسرو خوبان ندهد داد کسی %~% خاک برسر کن و پای علم از دست مده
# 10 وگر از پای فتادی و نشد کارت راست %~% آن سر زلف پر از پیچ و خم از دست مده
# 11 چون شدی معتکف کعبه قربت خواجو %~% در طواف آی و حریم حرم از دست مده
PageV1P811
### || [genre: Gh]
# 1 ای بی تو مرا پر آب دیده %~% نادیده بخواب خواب دیده
# 2 ما پست و ترا بلند قامت %~% ما مست و ترا خراب دیده
# 3 جان قول تو بی سخن شنیده %~% دل روی تو بی نقاب دیده
# 4 از دیده فتاده در بلا دل %~% وز دل شده در عذاب دیده
# 5 یک ذره از آنکه در تو پیداست %~% نادیده درآفتاب دیده
# 6 هر لحظه‌ام از غم تو کرده %~% رخساره بخون خضاب دیده
# 7 در آتش فرقتت ندیده %~% همچون دل من کباب دیده
# 8 فریاد لب تو کرده هر دم %~% در ساغر من شراب دیده
# 9 یکباره بقصد خون خواجو %~% افکنده سپر برآب دیده
PageV1P812
### || [genre: Gh]
# 1 زهی روی دل افروزت چراغ و چشم هر دیده %~% مرا صد چشمه در چشم و ترا صد دیده در دیده
# 2 نکرده در جهان کامی بجز وصلت تمنا دل %~% ندیده بر فلک روزی چو رخسارت قمر دیده
# 3 من از آن گوی سیمینت چو چوگان گشته سرگشته %~% وزان چوگان مشکینت بسر چون گوی گردیده
# 4 کنار از من چه می‌جوئی بیا بنگر که بی رویت %~% کنارم می‌کند هر شب پر از خون جگر دیده
# 5 از آن مثل تو در عالم نیامد در نظر ما را %~% که بی روی تو بر عالم نیاندازد نظر دیده
# 6 ببوی آنکه هم روزی برآید اختر بختم %~% ز مهرم اختر افشاند همه شب تا سحر دیده
# 7 برون از اشک رخسارم نباشد وجه سیم و زر %~% ولی هرگز کجا باشد ترا بر سیم و زر دیده
# 8 گناه ار دیده کرد اول چرا تهمت نهم بر دل %~% ور از دل در وجود آمد چه تاوانست بر دیده
# 9 ز دست چشم خون افشان ز سر بگذشت سیلابم %~% ببین آخر که خواجو را چه می‌آرد بسر دیده
PageV1P813
### || [genre: Gh]
# 1 زهی ربوده خیال تو خوابم از دیده %~% گشوده آتش مهر تو آبم از دیده
# 2 فروغ روی تو تا دیده‌ام ز زیر نقاب %~% نمی‌رود همه شب آفتابم از دیده
# 3 چو رنگ و بوی گل و سنبل تو کردم یاد %~% گلم ز یاد برفت و گلابم از دیده
# 4 شب دراز ندانم دو چشم جادویت %~% چه سحر کرد که بربود خوابم از دیده
# 5 ز دست دیده و دل در عذاب می‌بودم %~% چو دل نماند کنون در عذابم از دیده
# 6 ندانم از من بیدل چه دید مردم چشم %~% که ریخت خون دل دردیابم از دیده
# 7 بدیده دیده خون ریزم ار بریزد خون %~% چو در دو دیده توئی رخ نتابم از دیده
# 8 چه کیمیاست غمت کز خواص او خیزد %~% زرم ز چهره و سیم مذابم از دیده
# 9 بشد چو لعل تو بگشود درج لؤلؤ را %~% گهر ز خاطر و در خوشابم از دیده
# 10 گهی که جام صبوحی کشم بود حاصل %~% کبابم از دل ریش و شرابم از دیده
# 11 حدیث لعل تو خواجو چو در میان آورد %~% فتاد دانه یاقوت نابم از دیده
PageV1P814
### || [genre: Gh]
# 1 زهی جمال تو خورشید مشرق دیده %~% بتنگی دهنت هیچ دیده نادیده
# 2 سواد خط تو دیباچه صحیفه دل %~% هلال ابروی تو طاق منظر دیده
# 3 مه جبین تو برآفتاب طعنه زده %~% گل عذار تو بر برگ لاله خندیده
# 4 ز شور زلف تو در شب نمی‌توانم خفت %~% ز دست فکر پریشان و خواب شوریده
# 5 اگر بهیچ نگیری مرا نیرزم هیچ %~% و گر پسند تو گردم شوم پسندیده
# 6 تو خامه دو زبان بین که حال درد فراق %~% چگونه شرح دهد با زبان ببریده
# 7 چو من که دید زبان بسته‌ئی و گاه خطاب %~% سخنوری زنی کلک برتراشیده
# 8 گهی که وصف سر زلف دلکشت گویم %~% شود زبان من دلشکسته پیچیده
# 9 از آن سیاه شد آن زلف مشکبار که هست %~% بچین فتاده و برآفتاب گردیده
# 10 بدیده تو که آندم که زیر خاک شوم %~% شوم نظاره‌گر دیده تو دزدیده
# 11 چو شد غلام تو خواجو قبول خویشش خوان %~% که ملک دل به تو دادست و عشق به خریده
PageV1P815
### || [genre: Gh]
# 1 بساز چاره این دردمند بیچاره %~% که دارد از غم هجرت دلی بصد پاره
# 2 چگونه تاب تجلی عشقت آرد دل %~% چو تاب مهر تحمل نمی‌کند خاره
# 3 دلم چوخیل خیال تو در رسد با خون %~% ببام دیده برآید روان بنظاره
# 4 مرا جگر مخور اکنون که سوختی جگرم %~% که بی تو هست مرا خود دلی جگرخواره
# 5 حجاب روز مکن زلف را چو می‌دانی %~% که هست جعد تو هر تار ازو شبی تاره
# 6 بجای گوهر وصل تو وجه سیم و زرم %~% سرشک مردم چشمست و رنگ رخساره
# 7 دلم ببوی تو بر باد رفت و می‌بینم %~% که در هوا طیران می کند چو طیاره
# 8 ضرورتست ببیچارگی رضا دادن %~% چو نیست از رخ آنماه مهربان چاره
# 9 مراد خواجو ازو اتصال روحانیست %~% نه همچو بیخبران حظ نفس اماره
PageV1P816
### || [genre: Gh]
# 1 برآمد ماهم از میدان سواره %~% ز عنبر طوق و از زر کرده یاره
# 2 گرفته از میان ماکناری %~% ولی ما غرقه خون بر کناره
# 3 شود در گردن جانم سلاسل %~% خیال زلف او شبهای تاره
# 4 برویم گر بخندد چرخ گوید %~% مگر در روز می‌بینیم ستاره
# 5 چو در خاکم نهند از گوشه چشم %~% کنم در گوشه چشمش نظاره
# 6 تعالی‌الله چنان زیبا نگاری %~% برش چون سیم و دل چون سنگ خاره
# 7 چو در طرف کمر بند تو بینم %~% ز چشم من بیفتد لعل پاره
# 8 وضو سازم به آب چشم و هر دم %~% کنم برخاک کویت استخاره
# 9 اگر عشقت بریزد خون خواجو %~% بجز بیچارگی با او چه چاره
PageV1P817
### || [genre: Gh]
# 1 ترک من هر لحظه گیرد با من از سر خرخشه %~% زلف کج طبعش کشد هر ساعتم در خرخشه
# 2 می‌کشد هر لحظه ابرویش کمان برآفتاب %~% کی کند هر حاجبی با شاه خاور خرخشه
# 3 ای مسلمانان اگر چشمش خورد خون دلم %~% چون توانم کرد با آن ترک کافر خرخشه
# 4 هر دم آن جادوی تیرانداز شوخ ترکتاز %~% گیرد از سر با من دلخسته دیگر خرخشه
# 5 هر چه افزون تر کنم با آن صنم بیچارگی %~% او ز بی مهری کند با من فزونتر خرخشه
# 6 راستی را در چمن هر دم به پشتی‌قدش %~% می‌کند باد صبا با شاخ عرعر خرخشه
# 7 عیب نبود چون مدام از باده دورم خراب %~% گر کنم یک روز با چرخ بد اختر خرخشه
# 8 چشمم از بهر چه ریزد خون دل بر بوی اشک %~% کی کند دریا ز بهر لؤلؤی تر خرخشه
# 9 همچو خواجو بنده هندوی او گشتم ولیک %~% دارد آن ترک ختا با بنده در سر خرخشه
PageV1P818
### || [genre: Gh]
# 1 پری رخا منه از دست یکزمان شیشه %~% قرابه پر کن و در گردش آر آن شیشه
# 2 کنونکه پرد سرا زهره است و ساقی ماه %~% شراب چشمه خورشید و آسمان شیشه
# 3 خوشا میان گلستان و جام می بر کف %~% کنار پر گل و نسرین و در میان شیشه
# 4 مرا چو شیشه می دستگیر خواهد بود %~% بده بدست من ای ماه دلستان شیشه
# 5 روان خسته‌ام از آتش خمار بسوخت %~% بیا و پر کن از آن آتش روان شیشه
# 6 شدم سبکدل و گردد ز تیزی و گرمی %~% برین سبک دل دیوانه سرگران شیشه
# 7 بیا که این دل مجروح ممتحن زده است %~% بیاد لعل تو بر سنگ امتحان شیشه
# 8 دل شکسته برم تحفه پیش چشم خوشت %~% اگر چه کس نبرد پیش ناتوان شیشه
# 9 ز شوق آن لب چون ناردان کنم هر دم %~% ز خون دیده پر از آب ناردان شیشه
# 10 براستان که بسی خستگان نازک دل %~% شکسته‌اند برین خاک آستان شیشه
# 11 لب تو آب شد و جان بیدلان آتش %~% غم تو کوه و دل تنگ عاشقان شیشه
# 12 مطیه سست و همه راه سنگ و صاعقه سخت %~% کریوه بر گذر و بار کاروان شیشه
# 13 ترا که شیشه می داد و می‌دهد خواجو %~% برو بمجلس مستان و میستان شیشه
# 14 چو شیشه گرلبت از تاب سینه جوشیدست %~% مدار بی لب جوشیده یکزمان شیشه
PageV1P819
### || [genre: Gh]
# 1 ای از گل رخسار تو خون در دل لاله %~% بر لاله ز مشک سیه افکنده گلاله
# 2 بازآی که چشم و رخت ایماه غزل گوی %~% این عین غزال آمد و آن رشک غزاله
# 3 از خاک درت برنتوان گشت که کردند %~% ما را بحوالی سرای تو حواله
# 4 آورده بخونم رخ زیبای تو خطی %~% چون بنده مقرست چه حاجت بقباله
# 5 آن جان که ز لعلت بگه بوسه گرفتم %~% دینیست ترا بر من دلسوخته حاله
# 6 برخیز و بر افروز رخ از جام دلفروز %~% کز عشق لبت جان بلب آورد پیاله
# 7 از آتش می بین رخ گلرنگ نگارین %~% همچون ورق لاله پر از قطره ژاله
# 8 چشمم بمه چارده هرگز نشود باز %~% الا به بتی ماه رخ چارده ساله
# 9 تا گشت گرفتار سر زلف تو خواجو %~% چون موی شد از مویه و چون نال ز ناله
PageV1P820
### || [genre: Gh]
# 1 ای خوشه چین سنبل پرچینت سنبله %~% وی بر قمر ز عنبر تر بسته سلسله
# 2 وی تیر چشم مست تو پیوسته در کمان %~% وی آفتاب روی تو طالع ز سنبله
# 3 بازار لاله بشکن و مقدار گل ببر %~% برلاله زن گلاله و برگل فکن کله
# 4 در ده شراب روشن و در تیره شب مرا %~% از عکس جام باده برافروز مشعله
# 5 فصل بهار و موسم نوروز خوش بود %~% در سر نوای بلبل و در دست بلبله
# 6 گل جامه چاک کرده و نرگس فتاده مست %~% وز عندلیب در چمن افتاده غلغله
# 7 در وادی فراق چو خواجو قدم زند %~% از خون دل گیاش بروید ز مرحله
PageV1P821
### || [genre: Gh]
# 1 دی آن بت کافر بچه با چنگ و چغانه %~% می‌رفت بسر وقت حریفان شبانه
# 2 بر لاله ز نیلش اثر داغ صبوحی %~% بر ماه ز مشکش گره جعد مغانه
# 3 یاقوت بمی شسته و آراسته خورشید %~% مرغول گره کرده و کاکل زده شانه
# 4 زلف سیهش را دل شوریده گرفتار %~% تیر مژه‌اش را جگر خسته نشانه
# 5 بگشوده نظر خلق جهانی ز کناره %~% بربوده میانش دل خلقی ز میانه
# 6 من کرده دل صدر نشین را سوی بحرین %~% با قافله خون ز ره دیده روانه
# 7 جامی می دوشینه به من داد و مرا گفت %~% خوش باش زمانی و مکن یاد زمانه
# 8 دوران همه در دست و تو در حسرت درمان %~% عالم همه دامست و تو در فکرت دانه
# 9 حیفست تو در بادیه وز بیم حرامی %~% بی وصل حرم مرده و حج بر در خانه
# 10 خواجو سخن از کعبه و بتخانه چه گوئی %~% خاموش که این جمله فسونست و فسانه
# 11 رو عارف خود باش که در عالم معنی %~% مقصود توئی کعبه و بتخانه بهانه
PageV1P822
### || [genre: Gh]
# 1 پرواز کن ای مرغ و بگلزار فرود آی %~% ور اهل دلی بر در دلدار فرود آی
# 2 ور می‌طلبی خون دل خسته فرهاد %~% چون کبک هوا گیر و بکهسار فرود آی
# 3 ای باد صبا بهر دل خسته یاران %~% یاری کن و در بندگی یار فرود آی
# 4 در سایه ایوانش اگر راه نیابی %~% خورشید صفت بر در و دیوار فرود آی
# 5 ور پرتو خورشید رخش تاب نیاری %~% در سایه آن زلف سیه کار فرود آی
# 6 چون بر سر آبست ترا منزل مالوف %~% بر چشمه چشم من خونخوار فرود آی
# 7 از کفر سر زلف بتان گر خبرت هست %~% مؤمنشو و در حلقه کفار فرود آی
# 8 از صومعه بیرون شو و از زوایه بگذر %~% وانگاه بیا بر در خمار فرود آی
# 9 خواهی که رسانی بفلک رایت منصور %~% با سر انا الحق بسر دار فرود آی
# 10 ای آنکه طبیب دل پر حسرت مائی %~% از بهر خدا بر سر بیمار فرود آی
# 11 خواجو اگر از بهر دوای دل مجروح %~% دارو طلبی بر در عطار فرود آی
PageV1P823
### || [genre: Gh]
# 1 باز هر چند که در دست شهان دارد جای %~% نیست در سایه‌اش آن یمن که در پر همای
# 2 هر که زین گنبد گردنده کناری نگرفت %~% چون مه نو بهمه شهر شد انگشت نمای
# 3 ایکه امروز ممالک بتو آراسته است %~% ملک را چون تو بیادست بسی ملک آرای
# 4 هر کفی خاک که بر عرصه دشتی بینی %~% رخ ماهی بود و فرق شهی عالی رای
# 5 بشد و ملکت باقی به خدا باز گذاشت %~% آنکه می‌گفت منم بر ملکان بار خدای
# 6 گر تو خواهی که شهان تاج سرت گردانند %~% کار درویش چو خلخال میفکن در پای
# 7 تا مقیمان فلک شادی روی تو خورند %~% از می مهر جهان همچو قمر سیر برآی
# 8 پنجه نفس ببازوی ریاضت بشکن %~% گوی مقصود بچوگان قناعت بربای
# 9 چنگ از آنروی نوازندش و در بر گیرند %~% که بهر باد هوائی نخروشد چون نای
# 10 بوی عود از دم جان پرور خواجو بشنو %~% زانکه باشد نفس سوختگان روح افزای
PageV1P824
### || [genre: Gh]
# 1 از برای دلم ای مطربه پرده‌سرای %~% چنگ بر ساز کن و خوش بزن و خش بسرای
# 2 از حریفان صبوحی بجز از مردم چشم %~% کس نگیرد به مئی دست من بی سر و پای
# 3 چنگ اگر زانکه ز بی همنفسی می‌نالد %~% باری از همنفس خویش چه می‌نالد نای
# 4 امشب از زمزمه پرده‌سرا بی خبرم %~% ای حریفان برسانید بدوشم بسرای
# 5 گفتم از باد صبا بوی تو می‌یابم گفت %~% چون ترا باد بدستت برو می‌پیمای
# 6 ساربان گر بخدنگم زند از محمل دوست %~% بر نگردم که نترسد شتر از بانگ درای
# 7 چون مرا عمر گرامی بسر آید بیتو %~% تو هم ای عمر عزیزم بعیادت بسر آی
# 8 جای دل در شکن زلف تو می‌بینم و بس %~% لیک هر جا که توئی بر دل من داری جای
# 9 چون شدی شمع سراپرده مستان خواجو %~% ز آتش عشق بفرسای و تن و جان بفزای
PageV1P825
### || [genre: Gh]
# 1 مهست یا رخ آن آفتاب مهر افزای %~% شبست یا خم آن طره قمر فرسای
# 2 مرا مگوی که دل در کمند او مفکن %~% بدان نگار پریچهره گو که دل مربای
# 3 چه سود کان مه محمل نشین نمی‌گوید %~% که بیش ازین مخروش ای درای هرزه درای
# 4 مرا بزلف تو رایست از آنکه طوطی را %~% گمان مبر که بهندوستان نباشد رای
# 5 نوای نغمه چنگم چه سود چون همه شب %~% خیال زلف توام چنگ می‌زند در نای
# 6 ببوی زلف سیاهت بباد دادم عمر %~% مرا که گفت که بنشین و باد میپیمای
# 7 اگر چه عمر منی ای شب سیه بگذر %~% و گر چه جان منی ای مه دو هفته برای
# 8 چو روشنست که عمر این همه نمی‌پاید %~% مرا چو عمرعزیزی تو نیز بیش مپای
# 9 خوشا بفصل بهاران فتاده وقت صبوح %~% نوای پرده‌سرا در هوای پرده‌سرای
# 10 اگر خروش برآرد چو بلبلان خواجو %~% چه غم خورد گل سوری ز مرغ نغمه سرای
# 11 ز شور شکر شعرم نوای عشق زنند %~% به بوستان سخن طوطیان شکر خای
PageV1P826
### || [genre: Gh]
# 1 پرده ابر سیاه از مه تابان بگشای %~% روز را از شکن طره شبگون بنمای
# 2 کاکل مشک فشان برمه شب پوش مپوش %~% سنبل غالیه سا بر گل خود روی مسای
# 3 سپه شام بدان هندوی مشکین بشکن %~% گوی خورشید بدان زلف چو چوگان بربای
# 4 هر که در ابروی چون ماه نوت دارد چشم %~% گردد از مهر تو چون ماه نو انگشت نمای
# 5 حال من با تو کسی نیست که تقریر کند %~% پیش سلطان که دهد عرض تمنای گدای
# 6 سرو را برلب هر چشمه اگر جای بود %~% جای آن هست که بر چشم منش باشد جای
# 7 ای مه روشن اگر جان منی زود برای %~% وی شب تیره اگر عمر منی دیر مپای
# 8 صبح امید من از جیب افق سر بر زن %~% روز اقبال من از مطلع مقصود برآی
# 9 کی برد ره به سراپرده قربت خواجو %~% پشه را بین که کند آرزوی وصل همای
PageV1P827
### || [genre: Gh]
# 1 ای روضه رضوان ز سر کوی تو بابی %~% وی چشمه کوثر ز لب لعل تو آبی
# 2 شبهاست که از حسرت روی تو نیاید %~% در دیده بیدار من دلشده خوابی
# 3 مرغ دلم افتاد بدام سر زلفت %~% مانند تذوری که بود صید عقابی
# 4 مردم همه گویند که خورشید برآمد %~% گر برفکنی در شب تاریک نقابی
# 5 گر کارم از آن سرو خرامنده کنی راست %~% دریاب که بالاتر از این نیست ثوابی
# 6 هر روز کشی بر من دلسوخته کینی %~% هر لحظه کنی با من بیچاره عتابی
# 7 در میکده گر دیده مرا دست نگیرد %~% کس نشنود از همنفسان بوی کبابی
# 8 بر خوان غمت تا نزنم آه جگر سوز %~% بر کف ننهد هیچکسم جام شرابی
# 9 هم مردم چشمست که از روی ترحم %~% بر رخ زندم دمبدم از دیده گلابی
# 10 در نرگس عاشق کش میگون نظری کن %~% تا بنگری از هر طرفی مست و خرابی
# 11 فریاد که آن ماه مغنی دل خواجو %~% از چنگ برون برد به آواز ربابی
PageV1P828
### || [genre: Gh]
# 1 ز زلف و روی تو خواهم شبی و مهتابی %~% که با لب تو حکایت کنم ز هر بابی
# 2 خیال روی تو چون جز بخواب نتوان دید %~% شب فراق دریغا اگر بود خوابی
# 3 کنونکه تشنه بمردیم و جان بحلق رسید %~% براه بادیه ما را که می‌دهد آبی
# 4 هنوز تشنه آن لعل آبدار توام %~% ز چشمم ار چه ز سر برگذشت سیلابی
# 5 اگر چه پیش کسانی خلاف امکانست %~% که تشنه جان بلب آرد میان غرقابی
# 6 معینست کزین ورطه جان برون نبرم %~% که نیست بحر غمم را بدیده پایابی
# 7 ز شوق نرگس مستت خطیب جامع شهر %~% چو چشم شوخ تو مستست پیش محرابی
# 8 رموز حالت مجذوب را چه کشف کند %~% کسی که او متعلق نشد بقلابی
# 9 بیا که خون دل از سر گذشت خواجو را %~% مگر بدست کند از لب تو عنابی
PageV1P829
### || [genre: Gh]
# 1 بیار ای لعبت ساقی شرابی %~% بساز ای مطرب مجلس ربابی
# 2 چو دور عشرت و جامست بشتاب %~% که هر دم می‌کند دوران شتابی
# 3 دل پرخون من چندان نماندست %~% که بتوان کرد مستی را کبابی
# 4 خوشا آن صبحدم کز مطلع جام %~% برآید هر زمانی آفتابی
# 5 الا ای باده پیمایان سرمست %~% بمخموری دهید آخر شرابی
# 6 گرم از تشنگی جان برلب آید %~% مگر چشمم چکاند برلب آبی
# 7 شد از باران اشک و باده شوق %~% دلم ویرانی و جانم خرابی
# 8 مگر بستست جادوی تو خوابم %~% که شبها شد که محتاجم بخوابی
# 9 چرا باید که خواجو از تو یکروز %~% سلامی را نمی‌یابد جوابی
PageV1P830
### || [genre: Gh]
# 1 زهی اشکم ز شوق لعل میگون تو عنابی %~% مرا دریاب و آب چشم خون افشان که دریابی
# 2 تو گوئی لعبت چشمم برون خواهد شد از خانه %~% که بر نیل و نمک پوشد قبای موج سیمابی
# 3 اگر عناب دفع خون کند از روی خاصیت %~% کنارم از چه رو گردد ز خون دیده عنابی
# 4 ز شوق سیب سیمینت سرشکم بر رخ چون زر %~% بدان ماند که در آبان نشیند ژاله برآبی
# 5 چرا هرلحظه چون طاوس در بوم دگر گردی %~% چرا هر روز چون خورشید بر بامی دگر تابی
# 6 ترا ای نرگس دلبر چو عین فتنه می‌بینم %~% چگونه فتنه بیدارست و چون بختم تو در خوابی
# 7 تو نیز ای ابر آب خویشتن ریزی اگر هر دم %~% دم از گوهر زنی با چشم دربارم ز بی آبی
# 8 برو خواجو که تا هستی نباشی خالی از مستی %~% اگر پیوسته چون چشم بتان در طاق محرابی
# 9 بگردان جام و در چرخ آر سر مستان مهوش را %~% که جز بر خون هشیاران نگردد چرخ دولابی
PageV1P831
### || [genre: Gh]
# 1 دلا تا طلعت سلمی نیابی %~% بدنیی روضه عقبی نیابی
# 2 ز هستی رونق مستی نبینی %~% ز توبه لذت تقوی نیابی
# 3 درین بتخانه تا صورت پرستی %~% نشان از عالم معنی نیابی
# 4 چو مجنون تا درین حی زنده باشی %~% طناب خیمه لیلی نیابی
# 5 عصا تا در کفت ثعبان نگردد %~% ز چوبی معجز موسی نیابی
# 6 نشان دوست از دشمن چه پرسی %~% که از خر منطق عیسی نیابی
# 7 اگر ملک سلیمان در نبازی %~% چو سلمان طلعت سلمی نیابی
# 8 غلام عشق شو کز مفتی دل %~% ورای عاشقی فتوی نیابی
# 9 چو طفلان گر بنقشی باز مانی %~% بغیر از صورت مانی نیابی
# 10 برو خواجو که از سلطان عشقش %~% برون از آب چشم اجری نیابی
# 11 اگر شعری ز شعری بگذرانی %~% بشعری رفعت شعری نیابی
PageV1P832
### || [genre: Gh]
# 1 خود پرستی مکن ار زانکه خدا می‌طلبی %~% در فنا محو شو ار ملک بقا می‌طلبی
# 2 خبر از درد نداری و دوا می‌جوئی %~% اثر از رنج ندیدی و شفا می‌طلبی
# 3 ساکن دیری و از کعبه نشان می‌پرسی %~% در خرابات مغانی و خدا می‌طلبی
# 4 کارت از چین سر زلف بتان در گرهست %~% وین عجبتر که از آن مشک ختا می‌طلبی
# 5 اگر از سرو قدان مهر طمع می‌داری %~% از بن زهر گیا مهر گیاه می‌طلبی
# 6 خبر از انده یعقوب نداری و مقیم %~% بوی پیراهن یوسف ز صبا می‌طلبی
# 7 کی دل مرده‌ات از باد صبا زنده شود %~% نفس عیسوی از باد هوا می‌طلبی
# 8 دردی درد کش ار زانکه دوا می‌خواهی %~% باده صاف خور ار زانکه صفا می‌طلبی
# 9 خیز خواجو که در این گوشه نوا نتوان یافت %~% بسپاهان رو اگر زانکه نوا می‌طلبی
PageV1P833
### || [genre: Gh]
# 1 ترک صورت کن اگر عالم معنی طلبی %~% کوس عزلت زن اگر ملکت کسری طلبی
# 2 سر خود پیش نه ار پای درین راه نهی %~% غرق این بحر شو ار در تمنی طلبی
# 3 گر نه ماری بچه معنی نروی از سر گنج %~% ورنه طفلی بچه رو صورت مانی طلبی
# 4 راه آدم زنی و روضه رضوان جوئی %~% عیب مجنون کنی و خیمه لیلی طلبی
# 5 خاک گوساله زرین شوی از بی آبی %~% وانگه از چوب عصا معجز موسی طلبی
# 6 تا که برطور جلالت نبود منزل قرب %~% از چه رو پرتو انوار تجلی طلبی
# 7 خدمت مور کن ار ملک سلیمان خواهی %~% راه سلمان رو اگر طلعت سلمی طلبی
# 8 نام خواجو مبر ار نامه وحدت خوانی %~% ترک کونین کن ار حضرت مولی طلبی
PageV1P834
### || [genre: Gh]
# 1 در باغ چون بالای تو سروی ندیدم راستی %~% بنشین که آشوب از جهان برخاست چون برخاستی
# 2 چون عدل سلطان جهان کیخسرو خسرو نشان %~% عالم بروی دلستان چون گلستان آراستی
# 3 ای ساعد سیمین تو خون دل ما ریخته %~% گر دعوی قتلم کنی داری گوا در آستی
# 4 بر چینیان آشفته هندوی تو از شوریدگی %~% در جادوان پیوسته ابروی تو از ناراستی
# 5 روی چو مه آراستی زلف سیه پیراستی %~% وین شخص زار زرد را از مهر چون برکاستی
# 6 در تاب می‌شد جان مه چون چهره می‌افروختی %~% تاریک می‌شد چشم شب چون طره می پیراستی
# 7 خواجو گر از مهر رخت آتش پرستی پیشه کرد %~% چون پرده بگشودی ز رخ عذر گناهش خواستی
PageV1P835
### || [genre: Gh]
# 1 یا من قریرة مقلتی لقیاک غایة منیتی %~% تذکار وصلک بهجتی هذا نصیبی لیلتی
# 2 از تاب دل شب تا سحر لب خشک دارم دیده تر %~% آری چه تدبیر ای پسر هذا نصیبی لیلتی
# 3 گر همچو شمع انجمن آتش زنم در جان و تن %~% عیبم مکن ای سیمتن هذا نصیبی لیلتی
# 4 قلبی غریق فی الحوی روحی حریق فی النوی %~% قد ذبت فی نار الهوی هذا نصیبی لیلتی
# 5 در مدح سلطان جهان باشم چو شمع آتش زبان %~% زیرا که از دور زمان هذا نصیبی لیلتی
# 6 باشد دعایش کار من سودای او بازار من %~% مکتوب برطومار من هذا نصیبی لیلتی
# 7 هر شب که خواجو را ز غم گرینده یابی چون قلم %~% بر دفترش بینی رقم هذا نصیبی لیلتی
PageV1P836
### || [genre: Gh]
# 1 چو دستان برکشد مرغ صراحی %~% برآید نوحه مرغ از نواحی
# 2 قدح در ده که چشم مست خوبان %~% قد اتضحت لنا ای اتضاح
# 3 الا والله لا اسلو هواهم %~% ولا اصبوالی قول اللواح
# 4 ملامت می‌کنندم پارسایان %~% الام الام فی حب الملاح
# 5 کجا قول خردمندان کنم گوش %~% که سکران نشنود گفتار صاحی
# 6 عدولی عن محبتهم فسادی %~% و موتی فی مضار بهم صلاحی
# 7 دلم جان از گذار دیده درباخت %~% ولیس علیسه فیه من جناح
# 8 زهی از عنبر سارا کشیده %~% رقم بر گرد کافور رباحی
# 9 مغلغلة الی مغناک منی %~% هنا من مبلغ شروی الریاح
# 10 چه مشک آمیزی ای جام صبوحی %~% چه عنبر بیزی ای باد صباحی
# 11 تهب نسائم و الورق ناحت %~% و شوقنی الصبوح الی الصباح
# 12 بده ساقی که گل برقع برافکند %~% وفاح الروض و ابتسم الاقاحی
# 13 ز میخواران کسی را همچو خواجو %~% ندیدم تشنه بر خون صراحی
PageV1P837
### || [genre: Gh]
# 1 ز رارض دار سعدی یا بارق الغوادی %~% طف حول ربع سلمی یا ذارع البوادی
# 2 غافل مشو ز سوزم چون آه سینه دیدی %~% و اندیشه کن ز آتش چون دود گشت بادی
# 3 نار الهموم هاجت من قلبی اشتعالا %~% ماه الغرام تجری من مد معی کواد
# 4 کس را مباد ازینسان حاصل ز درد هجران %~% بیخویشی و غریبی رندی و نامرادی
# 5 فی اضلعی حللتم کالسر فی الجنان %~% فی مقلتی نزلتم کالنور فی السواد
# 6 هر چند بی هدایت واصل نمی‌توان شد %~% در عشق سالکانرا جز عشق نیست هادی
# 7 یا مولعا بهجری لایمکن اصطباری %~% یا زایرا لغیری ماغبت عن فؤادی
# 8 خواجو چونیک نامی در راه عشق ننگست %~% تا در پی صلاحی میدان که در فسادی
PageV1P838
### || [genre: Gh]
# 1 چه جرم رفت که رفتی و ترک ما کردی %~% به خون ما خطی آوردی و خطا کردی
# 2 گرت کدورتی از دوستان مخلص بود %~% چرا برفتی و با دشمنان صفا کردی
# 3 کنون که قامت من در پی تو شد چو کمان %~% دل مرا هدف ناوک بلا کردی
# 4 به خشم رفتی و اشکت ز پی دوانیدم %~% چو رفت آب رخم عزم ماجرا کردی
# 5 چرا چو گیسوی مشکین خویشتن در تاب %~% شدی و پیرهن صبر من قبا کردی
# 6 ز دیده رفتی و از دل نمی‌روی بیرون %~% در آن خرابه ندانم چگونه جا کردی
# 7 اگر چنانکه ز چشمم شدی حکایت کن %~% کز آب چون بگذشتی مگر شنا کردی
# 8 چو پیش اسب تو دیدی که می‌نهادم رخ %~% بشه رخم زدی و بردی و دغا کردی
# 9 کدام وقت ز احوال ما بپرسیدی %~% کدام روز نگاهی به سوی ما کردی
# 10 طبیب درد دل خستگان توئی لیکن %~% که دیده است که رنج کسی دوا کردی
# 11 چو در طریق محبت قدم زدی خواجو %~% ز دست رفتی و سر در سر وفا کردی
PageV1P839
### || [genre: Gh]
# 1 گفتمش از چه دلم بردی و خونم خوردی %~% گفت از آنروی که دل دادی و جان نسپردی
# 2 گفتمش جان ز غمت دادم و سر بنهادم %~% گفت خوش باش که اکنون ز کفم جان بردی
# 3 گفتمش در شکرت چند بحسرت نگرم %~% گفت درخویش نگه کن که بچشمش خردی
# 4 گفتمش چند کنم ناله و افغان از تو %~% گفت خاموش که ما را بفغان آوردی
# 5 گفتمش همنفسم ناله وآه سحرست %~% گفت فریاد ز دست تو که بس دم سردی
# 6 گفتمش رنگ رخم گشت ز مهر تو چو کاه %~% گفت بر من بجوی گر تو بحسرت مردی
# 7 گفتمش در تو نظر کردم و دل بسپردم %~% گفت آخر نه مرا دیدی و جان پروردی
# 8 گفتمش بلبل بستان جمال تو منم %~% گفت پیداست که برگرد قفس می‌گردی
# 9 گفتمش کز می لعل تو چنین بی‌خبرم %~% گفت خواجو خبرت هست که مستم کردی
PageV1P840
### || [genre: Gh]
# 1 چه کرده‌ام که به یک بارم از نظر بفکندی %~% نهال کین بنشاندی و بیخ مهر بکندی
# 2 کمین گشودی و برمن طریق عقل ببستی %~% کمان کشیدی و چون ناوکم بدور فکندی
# 3 اگر چو مرغ بنالم تو همچو سرو ببالی %~% و گر چو ابر بگریم تو همچو غنچه بخندی
# 4 چو آیمت که ببینم مرا ز کوی برانی %~% چو خواهمت که در آیم درم بروی ببندی
# 5 توقعست که از بنده سایه باز نگیری %~% ولی ترا چه غم از ذره کافتاب بلندی
# 6 پیادگان جگر خسته رنج بادیه دانند %~% تو خستگی چه شناسی که بر فراز سمندی
# 7 از آن ملایم طبعی که ما تنیم و تو جانی %~% وزان موافق مائی که ما نیم و تو قندی
# 8 بحال خود بگذار ای مقیم صومعه ما را %~% تو و عبادت و عرفان و ما و مستی و رندی
# 9 ز من مپرس که خواجو چگونه صید فتادی %~% تو حال قید چه دانی که بیخبر ز کمندی
PageV1P841
### || [genre: Gh]
# 1 کجا باز آید آن مرغی که با من همقفس بودی %~% گهی فریاد خوان گشتی گهم فریاد رس بودی
# 2 از آن ترسم که صیادی بمکرش صید گرداند %~% که او پرواز نتواند که دائم در قفس بودی
# 3 نمی‌دانم که بر برج که امشب آشیان دارد %~% بدام آوردمی او را مرا گر زانکه کس بودی
# 4 چنان سرمست می‌گشتم ز آوازش که در شبها %~% که یاد آوری از شحنه کرا بیم از عسس بودی
# 5 چه مرغی بلبل آوازی چه بلبل باز پروازی %~% که این عنقای زرین بال پیشش چون مگس بودی
# 6 بگویم روشنت ماهی سریر حسن را شاهی %~% که سرو ار راست می‌خواهی بر بالاش خس بودی
# 7 بجان گر دسترس بودی اسیر قید محنت را %~% روان در پای شبرنگش فشاندن یکنفس بودی
# 8 درین وادی چه به بودی ز آه و ناله و زاری %~% اگر خورشید هودج را غم از بانگ جرس بودی
# 9 گلندامی طلب خواجو که در خلوتگه رامین %~% اگر هرگز نبودی گل جمال ویس بس بودی
PageV1P842
### || [genre: Gh]
# 1 یاد باد آنکه دلم را مدد جان بودی %~% درد دلسوز مرا مایه درمان بودی
# 2 برخ خوش نظر و عارض بستان افروز %~% رشک برگ سمن و لاله نعمان بودی
# 3 بخط سبز و سر زلف سیاه و لب لعل %~% خضر و ظلمت و سرچشمه حیوان بودی
# 4 پای سرو از قد رعنای تو در گل می‌رفت %~% خاصه آنوقت که برطرف گلستان بودی
# 5 همچو پروانه دلم سوخته عشق تو بود %~% زانکه در تیره شبم شمع شبستان بودی
# 6 در هوای تو چو بلبل زدمی نعره شوق %~% که بگلزار لطافت گل خندان بودی
# 7 جان به آواز دلاویز تو دادم بر باد %~% که بوقت سحرم مرغ خوش الحان بودی
# 8 با تو پرداخته بودم دل حیران لیکن %~% خانه پرداز من بیدل حیران بودی
# 9 همچو خواجو سر و سامان من از دست برفت %~% زانکه در قصد من بی سر و سامان بودی
PageV1P843
### || [genre: Gh]
# 1 گر آن مه در نظر بودی چه بودی %~% ورش بر ما گذر بودی چه بودی
# 2 مرا کز بیخودی از خود خبر نیست %~% گر او را این خبر بودی چه بودی
# 3 اگر چون آن پری پیکر در آفاق %~% پری روی دگر بودی چه بودی
# 4 بدینسان کز نظر یکدم جدا نیست %~% گرش با ما نظر بودی چه بودی
# 5 مرا گویند درمان تو صبرست %~% دریغا صبر گر بودی چه بودی
# 6 روانم در شب هجران بفرسود %~% گر آنشب را سحر بودی چه بودی
# 7 مرا چون با سر زلفت سری هست %~% گرم پروای سر بودی چه بودی
# 8 چو بر بام تو باشد مرغ را راه %~% مرا گر بال و پر بودی چه بودی
# 9 ز خواجو سیم و زر داری تمنا %~% گر او را سیم و زر بودی چه بودی
PageV1P844
### || [genre: Gh]
# 1 ای شمع چگل دوش در ایوان که بودی %~% وی سرو روان دی بگلستان که بودی
# 2 وی آیت رحمت که کست شرح نداند %~% کی بود نزول تو و در شان که بودی
# 3 چون صبح برآمد به سر بام که رفتی %~% چون شام در آمد بشبستان که بودی
# 4 کین بر که کشیدی و کمان بر که گشادی %~% قلب که شکستی و بمیدان که بودی
# 5 ای کام روانم لب چون آب حیاتت %~% در ظلمت شب چشمه حیوان که بودی
# 6 دیشب که مرا جان و دل از داغ تو می‌سوخت %~% آرام دل و آرزوی جان که بودی
# 7 برطرف چمن بلبل خوش خوان که گشتی %~% درصحن گلستان گل خندان که بودی
# 8 تا از دل و جان زان تو گشتیم چو خواجو %~% آخر بنگوئی که تو خود زان که بودی
PageV1P845
### || [genre: Gh]
# 1 هیچ شکر چو آن دهان دیدی %~% هیچ تنگ شکر چنان دیدی
# 2 آن زمانت که در کنار آمد %~% جز کمر هیچ در میان دیدی
# 3 در چمن همچو شمع مجلس ما %~% طوطئی آتشین زبان دیدی
# 4 راستی را شمائل قد او %~% هیچ در سرو بوستان دیدی
# 5 دل رباتر ز زلف و عارض او %~% شاخ سنبل بر ارغوان دیدی
# 6 در فغانم ز دست قاتل خویش %~% کشته را هیچ در فغان دیدی
# 7 همچو غرقاب عشق او خواجو %~% هیچ دریای بیکران دیدی
PageV1P846
### || [genre: Gh]
# 1 چه خوش باشد دمی با دوستداری %~% نشسته در میان لاله زاری
# 2 اگر نبود نسیم زلف خوبان %~% نروید گلبنی بر جویباری
# 3 وگر سودای گلرویان نباشد %~% نخواند بلبلی بر شاخساری
# 4 کنارم زان از آب دیده دریاست %~% که هجران را نمی‌بینم کناری
# 5 خیالی گشتم از عشقش ولیکن %~% ندارم جز خیالش راز داری
# 6 فراق جان ز تن آن لحظه باشد %~% که یاری دور می‌ماند ز یاری
# 7 نشاید گفت خواجو پیش هر کس %~% غم عشقش مگر با غمگساری
PageV1P847
### || [genre: Gh]
# 1 تو آن ماه زهره جبینی و آن سرو لاله عذاری %~% که بر لاله غالیه سائی و از طره غالیه باری
# 2 عقیقست یا لب شیرین عذارست یا گل و نسرین %~% جمالست یا مه و پروین گلاله‌ست یا شب تاری
# 3 گهی می‌کشی بفریبم گهی می‌کشی بعتابم %~% چه کردم که با من مسکین طریق وفا نسپاری
# 4 جدائی ز من چه گزینی چو دانی که صبر ندارم %~% وفا از تو چشم چه دارم چو دانم که مهر نداری
# 5 خوشا بر ترنم بلبل صبوحی و جام لبالب %~% خوشا با بتان سمن رخ حریفی و باده گساری
# 6 ز اوصاف حور بهشتی نشان داده لعبت ساقی %~% ز انفاس گلشن رضوان خبر داده باد بهاری
# 7 چو خواهد چه زهد فروشی چو از جام می نشکیبی %~% ز خوبان کناره چه گیری چو در آرزوی کناری
PageV1P848
### || [genre: Gh]
# 1 یا باری البرایا یا زاری الذراری %~% یا راعی الرعایا یا مجری الجواری
# 2 سلطان بی وزیری دیان بی‌نظیری %~% قهار سختگیری ستار بردباری
# 3 روق الغصون صنعا زینت کالغوانی %~% ورق الطیور شوقا توجت کاقماری
# 4 سرو از تو در تمایل در کله ربیعی %~% مرغ از تو در ترنم بر سرو جویباری
# 5 یا واهب العطایا یا دافع البلایا %~% یا غافر الخطایا یا مسری السواری
# 6 عکسی فکنده نورت بر شمع آسمانی %~% بوئی نهاده لطفت در نافه تتاری
# 7 ذخر القروم تجبی من سبیک السبایا %~% لبس‌الجنان تکسوا من برک البراری
# 8 از نار نور بخشی وز باد عطر سائی %~% وز خاک زر فشانی وز آب گوهر آری
# 9 اعلیت کل یوم عند الصباح نورا %~% نقع الظلام جلی من غرة النهاری
# 10 خواجه بتحفه پیشت نزلی دگر نیارد %~% جز حسرت و ندامت جز جرم و شرمساری
PageV1P849
### || [genre: Gh]
# 1 آب رخ ما بری و باد شماری %~% خون دل ما خوری و باک نداری
# 2 دست نگارین بروی ما چه فشانی %~% ساعد سیمین بخون ما چه نگاری
# 3 دل بسر زلف دلکش تو سپردیم %~% گر چه تو با هیچ خسته دل نسپاری
# 4 اینهمه دلها بری ز دست ولیکن %~% خاطر دلداده‌ئی بدست نیاری
# 5 چند کنی خواریم چو جان عزیزی %~% شرط عزیزان نباشد اینهمه خواری
# 6 گر چه اسیر تو در شمار نیاید %~% هیچکسی را بهیچ کس نشماری
# 7 بر سر ره کشتگان تیغ جفا را %~% بگذری و در میان خون بگذاری
# 8 این نه طریق محبتست و مودت %~% وین نبود شرط دوستدای و یاری
# 9 دمبدم از فرقت تو دیده خواجو %~% سیل براند بسان ابر بهاری
PageV1P850
### || [genre: Gh]
# 1 ای دلم بسته ز زلف سیهت زناری %~% نافه مشک تتار از سر زلفت تاری
# 2 خط مشکین تو از غالیه بر صفحه ماه %~% گرد آن نقطه موهوم کشد پرگاری
# 3 بر گل عارضت آن خال سیاه افتادست %~% همچو زنگی بچه‌ئی بر طرف گلزاری
# 4 گر کسی برخورد از لعل لبت اولی من %~% ور دل از دست رود در سر زلفت باری
# 5 کار زلف سیهت گر بدلم در بندست %~% سهل باشد اگرش زین بگشاید کاری
# 6 دلم آن طره هندو بسیه کاری برد %~% چون فتادم من بیدل به چنان طراری
# 7 نرگس مست تو گر باده چنین پیماید %~% نیست ممکن که ز مجلس برود هشیاری
# 8 گرهی از شکن زلف چلیپا بگشای %~% تا بهر موی ببندم پس ازین زناری
# 9 ظاهر آنست که ضایع گذرد عمر عزیز %~% مگر آن دم که برآری نفسی با یاری
# 10 میل خاطر بگلستان نکشد خواجو را %~% اگرش دست دهد طلعت گلرخساری
PageV1P851
### || [genre: Gh]
# 1 ای نفس مشک بیز باد بهاری %~% غالیه بوئی مگر نسیم نگاری
# 2 بر سر زلفش گذشته‌ئی که بدینسان %~% نافه گشائی کنی و مشک نثاری
# 3 جان گرامی فدای خاک رهت باد %~% کز من مسکین قدم دریغ مداری
# 4 گر گذری باشدت بمنزل آن ماه %~% لطف بود گر پیام من بگذاری
# 5 گو چه شود گر خلاف قول بد اندیش %~% کام دل ریش این شکسته برآری
# 6 ای ز سر زلف مشکسای معنبر %~% بر سر آتش نهاده عود قماری
# 7 چون بزبان قلم حدیث تو رانم %~% آیدم از خامه بوی مشک تتاری
# 8 غاب اذاغبت فی الصبابة صبری %~% بان اذا بنت فی‌العباد قراری
# 9 من چو برون از تو دستگیر ندارم %~% چون سر زلفم مگر فرو نگذاری
# 10 زور و زرم با تو چون ز دست نخیزد %~% چاره چه باشد برون ز ناله و زاری
# 11 هر نفس از شاخسار شوق برآید %~% غلغل خواجو چه جای نغمه ساری
PageV1P852
### || [genre: Gh]
# 1 بخوبی چو یار من نباشد یاری %~% نگاری مهوشی بتی عیاری
# 2 چو رویش کو لاله‌ئی چو قدش سروی %~% چو خالش کو مهره‌ئی چو زلفش ماری
# 3 شب زلفش بر قمر نهد زنجیری %~% خط سبزش گرد گل کشد پرگاری
# 4 شکار افکن آهویش خدنگ اندازی %~% سمن سا هندویش پریشان کاری
# 5 ز زلفش در هر سری بود سودائی %~% ز چشمش در هر طرف بود بیماری
# 6 اگر باری از غمم ندارد بر دل %~% دلم باری جز غمش ندارد باری
# 7 بدلداری کردنش نباشد میلی %~% ولی جز دل بردنش نباشد کاری
# 8 گر انکارم می‌کنند کو بیدینست %~% نباشد جز با بتان مرا اقراری
# 9 چو خواجو خواهم که جان برو فشانم %~% ولیکن جان را کجا بود مقداری
PageV1P853
### || [genre: Gh]
# 1 ای مهر ماه روی ترا زهره مشتری %~% بر مشتریت پرده دیبای ششتری
# 2 لعلت نگین خاتم خوبی وصف زده %~% بر گرد روی خوب تو هم دیو و هم پری
# 3 در ساحری اگر ز جهان بر سر آمدست %~% گاویست پیش آهویت این لحظه سامری
# 4 چون چشم چشم بند تو در خاطرم فتاد %~% بنمود طبع من ید بیضا بساحری
# 5 گر ننگری بچشم عنایت بسوی من %~% بینی تنم ز مهر هلالی چو بنگری
# 6 آن دل که من بملک دو عالم ندادمی %~% بردی به دلبری ز من آیا چه دلبری
# 7 تا شد درست روی من دلشکسته زر %~% پیدا شدست رونق بازار زرگری
# 8 خواجو چو وصف لعل گهرپرور تو کرد %~% بشکست قدر شعر چو لؤلؤی جوهری
PageV1P854
### || [genre: Gh]
# 1 ای که بر دیده صاحب‌نظران می‌گذری %~% پرده بردار که تا خلق ببینند پری
# 2 می‌روی فارغ و خلقی نگران از پس و پیش %~% تا تو یک ره ز سر لطف در ایشان نگری
# 3 همه شب منتظر موکب صبحم که مرا %~% بوی زلف تو دهد نکهت باد سحری
# 4 بامدادان که صبا حله خضرا پوشد %~% نوعروسان چمن را بگه جلوه‌گری
# 5 این طراوت که تو داری چو بگلزار آئی %~% گل رویت ببرد رونق گلبرگ طری
# 6 در کمالیت حسنت نرسد درک عقول %~% هر چه در خاطرم آید تو از آن خوبتری
# 7 وه که گر پرده براندازی و زین پرده زنی %~% پرده راز معمای جهان را بدری
# 8 ور بدین شکل و شمایل بدر آئی روزی %~% نه دل من که دل خلق جهانی ببری
# 9 خون خواجوست بتاریخته بر خاک درت %~% تا بدانی که دگر باره بعزت گذری
PageV1P855
### || [genre: Gh]
# 1 گل سوری دگر بجلوه گری %~% می‌کند صید بلبل سحری
# 2 بطراوت سمن رخان چمن %~% می‌برند آب لاله برگ طری
# 3 بوی گیسوی یار می‌شنوم %~% یا نسیم بنفشه طبری
# 4 گل بستان فروز دم نزند %~% پیش رخسار او ز خوش نظری
# 5 بر درش بسکه دوست می‌خوانم %~% دوست می‌خواندم بکبک دری
# 6 چون نویسم حدیث لعل لبش %~% قصب جامه‌ام شود شکری
# 7 پیش چشمش حدیث نرگس مست %~% بود آهو و عین بی بصری
# 8 مردم چشمم افکند بر زر %~% دمبدم لعل پاره جگری
# 9 روزم از شب نمی‌شود روشن %~% بی رخ و زلف او ز بیخبری
# 10 دیو در اعتقاد من آنست %~% که مرا منع می‌کند ز پری
# 11 عمر خواجو بزخم تیر فراق %~% گشت دور از جمال او سپری
PageV1P856
### || [genre: Gh]
# 1 چو چشم مست تو با خواب می‌کند بازی %~% دو چشم من همه با آب می‌کند بازی
# 2 چنین که غمزه شوخ تو مست و مخمورست %~% چرا بگوشه محراب می‌کند بازی
# 3 ببین که آهوی روباه باز صیادت %~% چگونه با دل اصحاب می‌کند بازی
# 4 چو خون چشم من آمد بجوش از آنرویست %~% که با سرشک چو عناب می‌کند بازی
# 5 ز زیر پهلوی پر خار من چه غم دارد %~% کسی که بر سر سنجاب می‌کند بازی
# 6 بیا که زلف رسن باز هندو آسایت %~% شبی دراز بمهتاب می‌کند بازی
# 7 دلم ز بیخردی همچو طفل بازیگر %~% بدان کمند رسن تاب می‌کند بازی
# 8 تفرجیست که شب باز طره‌ات همه شب %~% بنور شمع جهانتاب می‌کند بازی
# 9 عجب ز مردم بحرین دیده‌ات خواجو %~% که در میانه غرقاب می‌کند بازی
PageV1P857
### || [genre: Gh]
# 1 میا در قلب عشق ایدل که بازی نیست جانبازی %~% مکن بر جان خویش آخر ز راه کین کمین سازی
# 2 همان بهتر که باز آئی از این پرواز بی‌حاصل %~% که کبک خسته نتواند که با بازان کند بازی
# 3 چو می‌سوزیم و می‌سازیم همچون عود در چنگت %~% چرا ای مطرب مجلس دمی با ما نمی‌سازی
# 4 چه باشد چون من نالان بضربت گشته‌ام قانع %~% اگر یک نوبتم در برکشی چون ساز و بنوازی
# 5 دلم را گر نمی‌خواهی که سوزی ز آتش سودا %~% ز خال عنبرین فلفل چرا بر آتش اندازی
# 6 بر افروزی روان حسن اگر عارض برافروزی %~% بر اندازی بنای عقل اگر برقع براندازی
# 7 چرا باید که خون عالمی ریزی و عالم را %~% ز مردم باز پردازی و با مردم نپردازی
# 8 نباشد عیب اگر گردم قتیل چشم خونخوارت %~% که هم روزی شهید آید به تیغ کافران غازی
# 9 بترک جان بگو خواجو گرت جانانه می‌باید %~% که در ملکی نشاید کرد سلطانی به انبازی
PageV1P858
### || [genre: Gh]
# 1 گرفتمت که بگیرم عنان مرکب تازی %~% کجا روم که فرس بر من شکسته نتازی
# 2 تو شاهبازی و دانم که تیهوان نتوانند %~% که در نشیمن عنقا کنند دعوی بازی
# 3 شبان تیره بسی برده‌ام بخر و روزی %~% شبی چو زلف سیاهت ندیده‌ام بدرازی
# 4 ضرورتست که پیشت چو شمع سوزم و سازم %~% گرم چو شمع بسوزی ورم چو عود بسازی
# 5 مرا بضرب تو چون چنگ سرخوشست ولیکن %~% تو دانی ار بزنی حاکمی و گر بنوازی
# 6 بدوستی که چو دل قلب و نادرست نیایم %~% گرم در آتش سوزنده همچو زر بگدازی
# 7 بخون بشوی مرا چون قتیل تیغ تو گشتم %~% که در شریعت عشقت شهید باشم و غازی
# 8 چو روشنست که نور بقا ثبات ندارد %~% به ناز خویش و نیاز من شکسته چه نازی
# 9 فدای جان تو خواجو اگر قتیل تو گردد %~% ولی بقتل وی آن به که دست خویش نیازی
PageV1P859
### || [genre: Gh]
# 1 سحر چون باد عیسی دم کند با روح دمسازی %~% هزار آوا شود مرغ سحر خوان از خوش آوازی
# 2 بده آبی و از مستان بیاموز آتش انگیزی %~% بزن دستی و از رندان تفرج کن سراندازی
# 3 ز پیمان بگذر ای صوفی و درکش باده صافی %~% که آن بهتر که مستانرا کند پیمانه دمسازی
# 4 درین مدت که از یاران جدا گشتیم و غمخواران %~% توئی ای غم که شب تا روز ما را محرم رازی
# 5 چو آن مهوش نمی‌آرم پریروئی به زیبائی %~% چو آن لعبت نمی‌بینم گلندامی به طنازی
# 6 مرا تا جان بود در تن ز پایت برندارم سر %~% گر از دستم بری بیرون و از پایم دراندازی
# 7 کسی کو را نظر باشد بروی چون تو منظوری %~% خیالست این که تا باشد کند ترک نظر بازی
# 8 چرا از طره‌آموزی سیه‌کاری و طراری %~% چرا از غمزه‌گیری یاد خونخواری و غمازی
# 9 تو خود با ما نپردازی و بی روی تو هر ساعت %~% کند جانم ز دود دل هوای خانه پردازی
# 10 چو کشتی ضایعم مگذار و چون باد از سرم مگذر %~% که نگذارد شهیدان را میان خاک و خون غازی
# 11 سر از خنجر مکش خواجو اگر گردنکشی خواهی %~% که پای تیغ باید کرد مردانرا سراندازی
PageV1P860
### || [genre: Gh]
# 1 اگر تو عشق نبازی بعمر خویش چه نازی %~% که کار زنده‌دلان عشق بازی است نه بازی
# 2 مرا بجور رقیبان مران ز کوی حبیبان %~% درون کعبه چه باک از مخالفان حجازی
# 3 میان حلقه رندان مگو ز توبه و تقوی %~% بیان عشق حقیقی مجو ز عشق مجازی
# 4 مکن ملامت رامین اگر ملازم ویسی %~% مباش منکر محمود اگر مقر ایازی
# 5 بمیر بر سر کویش گرت بود سر کویش %~% که پیش اهل حقیقت شهید باشی و غازی
# 6 کنند گوشه‌نشینان کنج خلوت چشمم %~% هزار میخی مژگان بخون دیده نمازی
# 7 به تیرگی و درازی شبی چو دوش ندیدم %~% اگر چه زلف تو از دوش بگذرد بدرازی
# 8 متاب روی ز مهر ار چه آفتاب منیر %~% بحسن خویش مناز ار چه در تنعم و نازی
# 9 بزیر پای تو خواجو اگر چه مور بمیرد %~% ترا خبر نبود بر فراز ابرش تازی
# 10 اگر چه بلبل باغ محبتست ولیکن %~% مگس چگونه کند پیش باز دعوی بازی
PageV1P861
### || [genre: Gh]
# 1 صبح وصل از افق مهر بر آید روزی %~% وین شب تیره هجران بسر آید روزی
# 2 دود آهی که بر آید ز دل سوختگان %~% گرد آئینه روی تو در آید روزی
# 3 هر که او چون من دیوانه ز غم کوه گرفت %~% سیلش از خون جگر بر کمر آید روزی
# 4 وانکه او سینه نسازد سپر ناوک عشق %~% تیر مژگان تواش بر جگر آید روزی
# 5 می‌رسانم بفلک ناله و می‌ترسم از آن %~% که دعای سحرم کارگر آید روزی
# 6 عاقبت هر که کند در رخ و چشم تو نگاه %~% هیچ شک نیست که بیخواب و خور آید روزی
# 7 هست امیدم که ز یاری که نپرسد خبرم %~% خبری سوی من بیخبر آید روزی
# 8 بفکنم پیش رخش جان و جهان را ز نظر %~% گرم آن جان جهان در نظر آید روزی
# 9 همچو خواجو برو ای بلبل و با خار بساز %~% که گل باغ امیدت ببر آید روزی
PageV1P862
### || [genre: Gh]
# 1 ای آفتاب رویت در اوج دلفروزی %~% وی تیر چشم مستت در عین دیده دوزی
# 2 در چنگ آرزویت سوزم چو عود و سازم %~% چون چنگم ار بسازی چون عودم ار بسوزی
# 3 رفتیم و روز وصلت روزی نبود ما را %~% یا رب شب جدائی کس را مباد روزی
# 4 ای شمع جمع مستان بخرام در شبستان %~% تا بزم می‌پرستان از چهره بر فروزی
# 5 گفتی شبی که وصلم هم روزی تو باشد %~% ای روز وصل جانان آخر کدام روزی
# 6 در نیم شب برآید صبح جهان فروم %~% گر نیم شب در آید خورشید نیم روزی
# 7 گل گر چه از لطافت بستان فروز باشد %~% نبود چو آن سمنبر در بوستان فروزی
# 8 خواجو بچشم معنی کی نقش یار بینی %~% تا چشم نقش بین را ز اغیار بر ندوزی
PageV1P863
### || [genre: Gh]
# 1 در دلم بود کزین پس ندهم دل بکسی %~% چکنم باز گرفتار شدم در هوسی
# 2 نفس صبح فرو بندد از آه سحرم %~% گر شبی بر سر کوی تو برآرم نفسی
# 3 بجهانی شدم از دمدمه کوس رحیل %~% که کنون راضیم از دور ببانگ جرسی
# 4 نیست جز کلک سیه روی مرا همسخنی %~% نیست جز آه جگر سوز مرا همنفسی
# 5 عاقبت کام دل خویش بگیرم ز لبت %~% گر مرا بر سر زلف تو بود دسترسی
# 6 بر سر کوت ندارم سر و پروای بهشت %~% زانکه فردوس برین بیتو نیرزد بخسی
# 7 تشنه در بادیه مردیم باومید فرات %~% وه که بگذشت فراتم ز سر امروز بسی
# 8 هر کسی را نرسد از تو تمنای وصال %~% آشیان بر ره سیمرغ چه سازد مگسی
# 9 خیز خواجو که گل از غنچه برون می‌آید %~% بلبلی چون تو کنون حیف بود در قفسی
PageV1P864
### || [genre: Gh]
# 1 تو چون قربان نمی‌گردی کجا همکیش ما باشی %~% بترک خویش و بیگانه بگو تا خویش ما باشی
# 2 اگر دردت شود درمان علاج رنج ما گردی %~% وگر زخمت شود مرهم روان ریش ما باشی
# 3 حیات جاودان یابی اگر در راه ما میری %~% برآری نام سلطانی اگر درویش ما باشی
# 4 تو چون جانی همان بهتر که از ما سیر برنائی %~% تو چون شمعی چنان خوشتر کزین پس پیش ما باشی
# 5 اگر خون دل از مژگان بریزی آب خود ریزی %~% وگر زهر از لب خنجر ننوشی نیش ما باشی
# 6 جهانداران نهندت عید اگر قربان ما گردی %~% کمانداران کنندت زه اگر در کیش ما باشی
# 7 برو خواجو که بدنامان ز نیک و بد نیندیشند %~% تو بد نامی عجب دارم که نیک اندیش ما باشی
PageV1P865
### || [genre: Gh]
# 1 گر بفریب می‌کشی ور بعتاب می‌کشی %~% دل به تو می‌کشد مر از آنکه لطیف و دلکشی
# 2 آب حیات می‌برد لعل لب چو آتشت %~% و آب نبات می‌چکد زان لب لعل آتشی
# 3 حاصل من ز خط تو نیست بجز سیه رخی %~% پایه من ز زلف تو نیست بجز مشوشی
# 4 تیر ترا منم هدف گر تو خدنگ می‌زنی %~% تیغ ترا منم سپر گر تو اسیر می‌کشی
# 5 زلف تو در فریب دل چند کند سیه‌گری %~% چشم تو در کمین جان چند کند کمانکشی
# 6 چون دم خوش نمی‌زنم بی لب لعل دلکشت %~% بار غم تو چون کنم گر نکشم به ناخوشی
# 7 خواجو از آتش رخش آب رخت بباد شد %~% زانکه چو زلف هندویش بر سر آب و آتشی
PageV1P866
### || [genre: Gh]
# 1 یا حادی‌النیاق قد ذبت فی‌الفراق %~% عرج علی اهیلی و اخبرهم اشتیاقی
# 2 بشنو نوای عشاق از پرده سپاهان %~% زانرو که در عراقست آن لعبت عراقی
# 3 یا مشرب المحیا قم واسقنا الحمیا %~% فالعیش قد تهیا والوصل فی‌التلاقی
# 4 بنشاند باد بستان مجلس بدل نشانی %~% برد آب آب و آتش ساقی بسیم ساقی
# 5 قد طاب وقت شربی یا من یروم قربی %~% فی‌الیل اذ تهیا مع منیتی اغتباقی
# 6 ساقی بده کزین می در بزم دردنوشان %~% گر باقیست جامی آنست عمر باقی
# 7 فی الراح ارتیاحی لا اسمع اللواحی %~% لکن مع الملاحی اشرب علی‌السواقی
# 8 من رند و می پرستم پندم مده که مستم %~% کز دست کس نگیرم جز می ز دست ساقی
# 9 یا منیة المتیم صل عاشقیک وارحم %~% فالقلب مستهام من شدة الفراقی
# 10 دور از رخت چو خواجو دورم ز صبر و طاقت %~% لیکن بطاق ابرو از دلبران تو طاقی
PageV1P867
### || [genre: Gh]
# 1 شبست و خلوت و مهتاب و ساغر ای بت ساقی %~% بریز خون صراحی بیار باده باقی
# 2 خوشا بوقت سحر بر سماع بلبل شب خیز %~% شراب راوقی از دست لعبتان رواقی
# 3 تو خضر وقتی و شب ظلمتست در قدح آویز %~% که باده آب حیاتست خاصه از لب ساقی
# 4 نوای نغمه عشاق از اصفهان چه خوش آید %~% مرا که میل عراقست و شاهدان عراقی
# 5 دوای درد جدایی کجا به صبر توان کرد %~% بیار شربت وصل ار طبیب درد فراقی
# 6 مقیم طاق دو ابروی تست مردم چشمم %~% وگر چه جفت غمم بیتو در زمانه تو طاقی
# 7 کجا بگرد سمندت رسد پیاده مسکین %~% بدین صفت که تو گردون خرام برق براقی
# 8 تو آفتاب بلندی ولی زوال نداری %~% تو ماه مهرفروزی ولی بری ز محاقی
# 9 تو خون خواجو اگر می‌خوری غریب نباشد %~% که از نتیجه خونخواران جنگ براقی
PageV1P868
### || [genre: Gh]
# 1 تشنه‌ام تا بکی آخر بده آبی ساقی %~% فی حشای اضطرمت نایرة الا شواق
# 2 عمر باقی بر صاحب‌نظران دانی چیست %~% آنچه از باده دوشینه بماند باقی
# 3 عنت الورق علی قلقلة الاقداح %~% و لنا القرقف فی بلبلة الاحداق
# 4 گر گل از گل بدمد بیدل جان افشانرا %~% صحف تکتب بالدمع علی‌الاوراق
# 5 ایکه هستی ز نظر غایب و حاضر در دل %~% فی‌الکری طیفک ما غاب عن اماق
# 6 تو اگر فتنه دور قمری نادر نیست %~% که به رخسار چو مه نادره آفاقی
# 7 گرچه روزی به نهایت رسد ایام بقا %~% فی‌الهوی لا تتناهی طرق العشاق
# 8 سر برای تو که هم دردی و هم درمانی %~% جان فدای تو که هم زهری و هم تریاقی
# 9 ان للمغرم فی‌النشوة صحوا رفقا %~% لا تلوموا واعینوا زمرا لفساق
# 10 دلق ازرق به می لعل گرو کن خواجو %~% که مناسب نبود عاشقی و زراقی
# 11 جام می گیر که بر بام سماوات زنیم %~% علم مرشدی و نوبت به اسحاقی
PageV1P869
### || [genre: Gh]
# 1 تبسمت الزهر والمزن باک %~% و غررت الودق و الدیک حاک
# 2 نسیم عراقی ندانم چه بادی %~% زمین سپاهان ندانم چه خاکی
# 3 بدین مشک سائی و عنبر فشانی %~% ایا نفحة الریح روحی فداک
# 4 ندانم چه نقشی که مثل تو صورت %~% مصور نگردد ز آبی و خاکی
# 5 ریاض بهشتی بدین روح بخشی %~% چراغ سپهری بدین تابناکی
# 6 خرد را فریبی و دل را امیدی %~% روانرا حیاتی و تن را هلاکی
# 7 نه در دل ممکن که در قلب جانی %~% نه از گل مرکب که از روح پاکی
# 8 مررنا باکناف نجد و بتنا %~% بواد الاراک لعلی اراک
# 9 چو خواجو بدست ار جام خور آئین %~% اگر مست گلچهر اورنگ تا کی
PageV1P870
### || [genre: Gh]
# 1 دلکم برد بغارت ز برم دلبرکی %~% سر فرو کرده پری پیکرک از منظرکی
# 2 نرگس هندوک مستک او جادوکی %~% سنبل زنگیک پستک او کافرکی
# 3 بختکم شورک از آن زلفک شورانگیزک %~% سخنش تلخک و شیرین لبکش شکرکی
# 4 چشمم از لعلک در پوشک او در پاشک %~% لیکن از منطقکش هر سخنی گوهرکی
# 5 دلکم شد سر موئی و چو موئی تنکم %~% تا جدا ماند کنارم ز میان لاغرکی
# 6 بر دلم عیب نگیرید که دیوانککیست %~% چه کند نیست گزیرش ز پری پیکرکی
# 7 قدکم شد چو سر زلف صنوبر قدکی %~% رخکم گشت چو زر در غم سیمین برکی
# 8 از تو ای سرو قدک کیست که بر خواهد خورد %~% گر چه از سرو خرامان نخورد کس برکی
# 9 سرک اندر سرک عشق تو کردم لیکن %~% با من خسته دلک نیست ترا خود سرکی
# 10 غمکت می‌خورم و نیست غمت غمخورکم %~% هیچ گوئی که مرا بود گهی غمخورکی
# 11 خواجو از حلقکک زلف تو شد حلقه بگوش %~% زانکه عیبی نبود گر بودت چاکرکی
PageV1P871
### || [genre: Gh]
# 1 چون نیست ما را با او وصالی %~% کاجی بکویش بودی مجالی
# 2 زین به چه باید ما را که آید %~% از خاک کویش باد شمالی
# 3 همچون هلالی گشتم چو دیدم %~% بر طرف خورشید مشکین هلالی
# 4 جانم ز جانان سر بر نتابد %~% کز جان نباشد تن را ملالی
# 5 از شوق لعلش دل شد چو میمی %~% وز عشق زلفش قد شد چو دالی
# 6 در چنگ زلفش دل پای بندی %~% بر خاک کویش جان پایمالی
# 7 دانی که چونم دور از جمالش %~% از مویه موئی وز ناله نالی
# 8 هر شب خیالش آید به پیشم %~% شخص ضعیفم بیند خیالی
# 9 آنکس چه داند حال ضعیفان %~% کو را نبودست یکروز حالی
# 10 می‌رفت خواجو با خویش می‌گفت %~% کان شد که با او بودت وصالی
PageV1P872
### || [genre: Gh]
# 1 دوش بر طرف چمن گلبانگ می‌زد بلبلی %~% می‌فکند از ناله هر دم در گلستان غلغلی
# 2 کانکه زیر گنبد نیلوفری دارد وطن %~% از گلندامی ندارد چاره و ما از گلی
# 3 محمل ما را درین وادی کجا باشد نزول %~% زانکه در راه محبت کس نیابد منزلی
# 4 هیچ بادی بر نمی‌آید در این طوفان و موج %~% که افکند از کشتی ما تخته‌ئی بر ساحلی
# 5 منکر مستان نباشد هر که باشد هوشیار %~% زانکه باشد بی‌جنون هر جا که باشد عاقلی
# 6 عالمی کو در خرابات فنا ساغر کشد %~% پیش ما فاضلتر از صد ساله زهد جاهلی
# 7 هیچ دل بر کشتگان ضربت عشقت نسوخت %~% زانکه زلف دلکشت نگذاشت در عالم دلی
# 8 حاصلی در عشق ممکن نیست جز بی‌حاصلی %~% چون توان کردن چو ما را نیست زین به حاصلی
# 9 خیز خواجو چون ز زهد و توبه کارت مشکلست %~% باده پیش آور که بی می حل نگردد مشکلی
PageV1P873
### || [genre: Gh]
# 1 خوشا شراب محبت ز ساغر ازلی %~% قدح بروی صبوحی کشان لم یزلی
# 2 ز دست ساقی تحقیق اگر خوری جامی %~% شراب را ابدی دان و جام را ازلی
# 3 بزیر جامه چو زنار بینمت چون شمع %~% چه سود راندن مقراض و خرقه عسلی
# 4 مشو بحسن عمل غره و بزهد مناز %~% که خواندت خرد پیر زاهد عملی
# 5 ز آب و گل نشود چون تو لعبتی پیدا %~% ندانم از چه گلی دانمت که از چگلی
# 6 چگونه از سر کویت کنم جلای وطن %~% که هست سوز درونم خفی و گریه جلی
# 7 کجا ز زلف تو پیوند بگسلد دل من %~% که کار زلف تو دل بندیست و دل گسلی
# 8 محب روی توام در جواب دعوی عشق %~% دل شکسته وکیلست و جان خسته ولی
# 9 متاب روی ز خواجو که زلف هندویت %~% بخورد خون دل ریشش از سیاه دلی
PageV1P874
### || [genre: Gh]
# 1 راه بی پایان عشقت را نیابم منزلی %~% قلزم پر شور شوقت را نبینم ساحلی
# 2 نیست در دهر این زمان بی گفت و گویت مجمعی %~% نیست در شهر این نفس بی‌جست و جویت محفلی
# 3 مهر رویت می‌نهد هر روز مهری بر لبی %~% چشم مستت می‌زند هر لحظه تیغی بر دلی
# 4 چون کنم قطع منازل بی‌گل رخسار تو %~% لاله‌زاری گردد از خون دلم هر منزلی
# 5 بر سر کوی غمت هر جا که پایی می‌نهم %~% بینم از دست سرشک دیده پایی در گلی
# 6 رنگ رخسارت نمی‌بینم ببرگ لاله‌ئی %~% بوی گیسویت نمی‌یابم ز شاخ سنبلی
# 7 کی بدست آید گلی چون آن رخ بستانفروز %~% یا سراید در چمن مانند خواجو بلبلی
PageV1P875
### || [genre: Gh]
# 1 یا من الیک میلی قف ساعة قبیلی %~% بالدمع بل ذیلی هذا نصیب لیلی
# 2 هر شب که باده نوشم وز تاب سینه جوشم %~% تا صبحدم خروشم هذا نصیب لیلی
# 3 از اشگ دل گدازم پیدا شدست رازم %~% لیکن چه چاره سازم هذا نصیب لیلی
# 4 از بند باز کن خو وزو دوست کام دل جو %~% زلفش بگیر و میگو هذا نصیب لیلی
# 5 هر شب به جست و جویش گردم بگرد کویش %~% گریم در آرزویش هذا نصیب لیلی
# 6 بلبل ز شاخساران با ناله هزاران %~% گوید بنوبهاران هذا نصیب لیلی
# 7 تا روز از دل و جان چون بلبل سحر خوان %~% گویم دعای سلطان هذا نصیب لیلی
# 8 خواجو مگو فسانه در کش می شبانه %~% بر گوی این ترانه هذا نصیب لیلی
PageV1P876
### || [genre: Gh]
# 1 یا ملولا عن سلامی انت فی‌الدنیا مرامی %~% کلما اعرضت عنی زدت شوقا فی غرامی
# 2 گر چه مه در عالم آرائی ز گیتی بر سر آمد %~% کی تواند شد مقابل با رخت از ناتمامی
# 3 طوطی دستانسرا شد مطرب از بلبل نوائی %~% مطرب بستانسرا شد طوطی از شیرین کلامی
# 4 پخته‌ئی کوتا بگوید واعظ افسرده دلرا %~% کی ندیده دود از آتش ترک گرمی کن که خامی
# 5 صید گیسوئی نگشتی زان سبب ایمن ز قیدی %~% دانه خالی ندیدی لاجرم فارغ ز دامی
# 6 درس تقوی چند خوانی خاصه بر مستان عاشق %~% وز فضیلت چند گویی خاصه با رندان عامی
# 7 گر به بدنامی برآید نام ما ننگی نباشد %~% زانکه بدنامی درین ره نیست الا نیک نامی
# 8 عارض بین خورده خون لاله در بستانفروزی %~% قامتش بین برده دست از نارون در خوش خرامی
# 9 تاجداری نیست الا بر در خوبان گدائی %~% پادشاهی نیست الا پیش مهرویان غلامی
# 10 ساکن دیر مغانرا از ملامت غم نباشد %~% زانکه در بیت‌الحرام اندیشه نبود از حرامی
# 11 بت پرستان صورتش را سجده می‌آرند و شاید %~% گر کند خواجو بمعنی آن جماعت را امامی
PageV1P877
### || [genre: Gh]
# 1 گر آفتاب نباشد تو ماه چهره تمامی %~% که آفتاب بلندی چو بر کناره بامی
# 2 کنون تو سرو خرامان بگاه جلوه طاوس %~% هزار بار سبق برده‌ئی بکبک خرامی
# 3 گرم قبول کنی همچو بندگان بارادت %~% بدیده گر بنشینی بایستم بغلامی
# 4 اگر چه غیرتم آید که با وجود حریفان %~% مثال آب حیاتی که در میان ظلامی
# 5 اگر چراغ نباشد مرا تو چشم و چراغی %~% ور آفتاب نباشد مرا تو ماه تمامی
# 6 ز شام تا بسحر شمع‌وار پیش وجودت %~% بسوختیم ولیکن دلت نسوخت ز خامی
# 7 مگر تو باغ بهشتی نگویمت که چو حوری %~% مرا تو جان و جهانی ندانمت که کدامی
# 8 براه بادیه ما را بمان بخار مغیلان %~% شب رحیل که گفتیم ترک جان گرامی
# 9 محب دوست نیندیشد از جفای رقیبان %~% ترا که شوق حرم نیست غم بود ز حرامی
# 10 چه باشد ار به عنایت نظر کنی سوی خواجو %~% چرا که لطف تو عامست و آن ستم زده عامی
PageV1P878
### || [genre: Gh]
# 1 کس به نیکی نبرد نام من از بدنامی %~% زانکه در شهر شدم شهره بدرد آشامی
# 2 آنچنان خوار و حقیرم که مرا دشمن و دوست %~% چون سگ از پیش برانند بدشمن کامی
# 3 ما چنین سوخته باده و افسرده دلان %~% احتراز از می جوشیده کنند از خامی
# 4 تا دلم در گره زلف دلارام افتاد %~% بر سر آتش و آبست ز بی‌آرامی
# 5 عقل را بار نباشد به سراپرده عشق %~% زانکه ره در حرم خاص نیابد عامی
# 6 شیرگیران باردات همه در دام آیند %~% تا کند آهوی شیرافکن او بادامی
# 7 راستان سرو شمارندت اگر در باغی %~% صادقان صبح شمارندت اگر بر بامی
# 8 راستی را چو تو بر طرف چمن بگذشتی %~% سرو بر جای فرو ماند ز بی‌اندامی
# 9 چند گوئی سخن از خال سیاهش خواجو %~% طمع از دانه ببر زانکه کنون در دامی
PageV1P879
### || [genre: Gh]
# 1 ای رفته پیش چشمه نوش تو آب می %~% چشم تو مست خواب و تو مست و خراب می
# 2 فرخنده روز آنکه بروی تو هر دمش %~% طالع شود ز مطلع جام آفتاب می
# 3 اکنون که باد صبح گشاید نقاب گل %~% آب فسرده را ز چه سازی نقاب می
# 4 تا کی کنم ز دیده می لعل در قدح %~% از گوهر قدح بنما لعل ناب می
# 5 حاجت بشمع نیست که بزم معاشران %~% روشن بود بتیره شب از ماهتاب می
# 6 هر چند گفته‌اند حکیمان که نافعست %~% محروریان آتش غم را لعاب می
# 7 ساقی ز دور ما قدحی چند در گذار %~% کز بسکه آتشست نداریم تاب می
# 8 چشمم نگر ز شوق تو قائم مقام جام %~% اشکم ببین ز لعل تو نایب مناب می
# 9 خواجو که هست بر در میخانه خاک راه %~% با او مگوی هیچ سخن جز زباب می
PageV1P880
### || [genre: Gh]
# 1 ای مقیمان درت را عالمی در هر دمی %~% رهروان راه عشقت هر دمی در عالمی
# 2 با کمال قدرتت بر عرصه ملک قدم %~% هر تف آتش خلیلی هر کف خاک آدمی
# 3 طور سینا با تجلی جمالت ذره‌ئی %~% پور سینا در بیان کبریایت ابکمی
# 4 کاف و نون از نسخه دیوان حکمت نکته‌ئی %~% بحر و کان از موج دریای عطایت شبنمی
# 5 از قدم دم چون توانم زد که در راه تو هست %~% ز اول صبح ازل تا آخر محشر دمی
# 6 ای بتیغ ابتلایت هر شکاری شبلئی %~% وی بمیدان بلایت هر سواری ادهمی
# 7 تشنگانرا از تو هر زهری و رای شربتی %~% خستگانرا از تو هر زخمی بجای مرهمی
# 8 رفته هر گامی بعزم طور قربت موسیئی %~% خورده هر جامی ز دست ساقی شوقت جمی
# 9 هر بتی در راهت از روی حقیقت کعبه‌ئی %~% هر نمی از ناودان چشم خواجو زمزمی
PageV1P881
### || [genre: Gh]
# 1 روی تو گر بدیدمی جان بتو بر فشاندمی %~% صبرم اگر مدد شدی دل ز تو واستاندمی
# 2 چون تو درآمدی اگر غرقه خون نبودمی %~% بس که گهر بدیدگان در قدمت فشاندمی
# 3 کاج نراندی ای صنم توسن سرکش از برم %~% تا ز دو دیده در پیت خون جگر نراندمی
# 4 پای دل رمیده گر باز بدستم آمدی %~% ترک تو کردمی و خویش از همه وا رهاندمی
# 5 نوک قلم بسوختی از دل سوزناک من %~% گرنه ز دیده دمبدم آب برو چکاندمی
# 6 ضعف رها نمی‌کند ورنه ز آه صبحدم %~% شعله فروز چرخ را مشعله وانشاندمی
# 7 خواجو اگر چو دود دل دست در آه من زدی %~% گر بزمین فرو شدی بر فلکش رساندمی
PageV1P882
### || [genre: Gh]
# 1 حریفان مست و مدهوشند و شادروان خراب از می %~% من از بادام ساقی مست و مستان مست خواب از می
# 2 چنان کز ابر نیسانی نشیند ژاله بر لاله %~% سمن عارض پدید آید ز گلبرگش گلاب از می
# 3 تنش تابنده در دیبا چو می در ساغر از صفوت %~% رخش رخشنده در برقع چو آتش در نقاب از می
# 4 شب تاری تو پنداری که خور سر برزد از مشرق %~% که روشن باز می‌داند فروغ آفتاب از می
# 5 ترا گفتم که چون مستم ز من تخفیف کن جامی %~% چه تلخم می‌دهی ساقی بدین تیزی جواب از می
# 6 بساز ای بلبل خوشخوان نوائی کان مه مطرب %~% چنان مستست کز مستی نمی‌داند رباب از می
# 7 چو گل سلطان بستانست بلبل سر مپیچ از گل %~% چو می آئینه جانست خواجو رخ متاب از می
# 8 ببند ای خادم ایوان در خلوتسرا کامشب %~% حریفان مست و مدهوشند و شادروان خراب از می
PageV1P883
### || [genre: Gh]
# 1 باده گلگون مرا و طلعت سلمی %~% شربت کوثر ترا و جنت اعلی
# 2 صحبت شیرین طلب نه حشمت خسرو %~% مهر نگارین گزین نه ملکت کسری
# 3 دیو بود طالب نگین سلیمان %~% طفل بود در هوای صورت مانی
# 4 چند کنی دعوتم بتقوی و توبه %~% خیز که ما کرده‌ایم توبه ز تقوی
# 5 از سرمستی کشیده‌ایم چو مجنون %~% رشته جان در طناب خیمه لیلی
# 6 زلف کژش بین فتاده بر رخ زیبا %~% راست چو ثعبان نهاده در کف موسی
# 7 عقل تصور نمی‌کند که توان دید %~% صورت خوبش مگر بدیده معنی
# 8 موسی جان بر فراز طور محبت %~% دیده ز رویش فروغ نور تجلی
# 9 بوی عبیرست یا نسیم بهاران %~% باغ بهشتست یا منازل سلمی
# 10 یاد بود چون تو در محاوره آئی %~% با لب لعلت حکایت دم عیسی
# 11 راه ندارد بکوی وصل تو خواجو %~% دست گدایان کجا رسد بتمنی
PageV1P884
### || [genre: Gh]
# 1 ای از حیای لعل لبت آب گشته می %~% خورشید پیش آتش روی تو کرده خوی
# 2 در مصر تا حکایت لعل تو گفته‌اند %~% در آتشست شکر مصری بسان نی
# 3 شور تو در سر من شوریده تا بچند %~% داغ تو بر دل من دلخسته تا بکی
# 4 در آرزوی لعل تو بینم که هر نفس %~% جانم چو جام می به لب آید هزار پی
# 5 صبحست و ما چو نرگس مست تو در خمار %~% قم واسقنا المدامة بالصبح یا صبی
# 6 دلرا که همچو تیر برون شد ز شست ما %~% سوی کمان ابرویت آورده‌ایم پی
# 7 از ما گمان مبر که توانی شدن جدا %~% زانرو که آفتاب نگردد جدا ز فی
# 8 مجنون گرش بخیمه لیلی دهند راه %~% تا باشدش حیات نیاید برون ز حی
# 9 گل را چه غم ز زاری بلبل که در چمن %~% او را هزار عاشق زارست همچو وی
# 10 خواجو بوقت صبح قدح کش که آفتاب %~% مانند ذره رقص کند از نشاط می
PageV1P885
### || [genre: Gh]
# 1 ز تو با تو راز گویم به زبان بی‌زبانی %~% به تو از تو راه جویم به نشان بی‌نشانی
# 2 چه شوی ز دیده پنهان که چو روز می‌نماید %~% رخ همچو آفتابت ز نقاب آسمانی
# 3 تو چه معنی لطیفی که مجرد از دلیلی %~% تو چه آیتی شریفی که منزه از بیانی
# 4 ز تو دیده چون بدوزم که تویی چراغ دیده %~% ز تو کی کنار گیرم که تو در میان جانی
# 5 همه پرتو و تو شمعی همه عنصر و تو روحی %~% همه قطره و تو بحری همه گوهر و تو کانی
# 6 چو تو صورتی ندیدم همه مو به مو لطایف %~% چو تو سورتی نخواندم همه سر به سر معانی
# 7 به جنایتم چه بینی به عنایتم نظر کن %~% که نگه کنند شاهان سوی بندگان جانی
# 8 به جز آه و اشک میگون نکشد دل ضعیفم %~% به سماع ارغنونی و شراب ارغوانی
# 9 دل دردمند خواجو به خدنگ غمزه خستن %~% نه طریق دوستان است و نه شرط مهربانی
PageV1P886
### || [genre: Gh]
# 1 خرامنده سروی به رخ گلستانی %~% فروزنده ماهی به لب دلستانی
# 2 بهشتی به رخسار و در حسن حوری %~% جهانی به خوبی و در لطف جانی
# 3 نه حور بهشت از طراوت بهشتی %~% نه سرو روان از لطافت روانی
# 4 به بالا بلندی به یاقوت قندی %~% به گیسو کمندی به ابرو کمانی
# 5 ز مشک ختن بر عذارش غباری %~% ز شعر سیه بر رخش طیلسانی
# 6 در آشفتگی زلفش آشوب شهری %~% لبش در شکر خنده شور جهانی
# 7 به هنگام دل بردن آن چشم جادو %~% توانائی و خفته چون ناتوانی
# 8 چو هندو سر زلفش آتش نشینی %~% چو کوثر لب لعلش آتش نشانی
# 9 سفر کرد خواجو ز درد جدائی %~% فرو خواند بر دوستان داستانی
PageV1P887
### || [genre: Gh]
# 1 چون نداری جان معنی معنی جانرا چه دانی %~% چون ندیدی کان گوهر گوهر کانرا چه دانی
# 2 هر که او گوهر شناسد قیمت جوهر شناسد %~% گوهر کانرا ندیده جوهر جانرا چه دانی
# 3 تا ترا شوری نباشد لذت شیرین چه یابی %~% تا ترا دردی نباشد قدر درمانرا چه دانی
# 4 چون سر میدان نداری پای دریکران چه آری %~% چون رخ مردان ندیدی مرد میدان را چه دانی
# 5 خدمت دربان نکرده رفعت سلطان چه جوئی %~% طاق ایوانرا ندیده اوج کیوانرا چه دانی
# 6 چون تو سرگردان نگشتی منکر گوی از چه گردی %~% چون تو در میدان نبودی حال چوگانرا چه دانی
# 7 گرنه چون پروانه سوزی شمع را روشن چه بینی %~% ورنه زین پیمانه نوشی شرط و پیمانرا چه دانی
# 8 صبر ایوبی نکرده درد را درمان چه خواهی %~% حزن یعقوبی ندیده بیت احزانرا چه دانی
# 9 چون دم عیسی ندیدی گفته خواجو چه خوانی %~% چون ید بیضا ندیدی پور عمرانرا چه دانی
PageV1P888
### || [genre: Gh]
# 1 ایا صبا خبری کن مرا از آن که تو دانی %~% بدان زمین گذری کن در آن زمان که تو دانی
# 2 چو مرغ در طیران آی و چون بر اوج نشستی %~% نزول ساز در آن خرم آشیان که تو دانی
# 3 چنان مران که غباری بدو رسد ز گذارت %~% بدان طرف چو رسیدی چنان بران که تو دانی
# 4 چو جز تو هیچکس آنجا مجال قرب ندارد %~% برو بمنزل آن ماه مهربان که تو دانی
# 5 همان زمان که رسیدی بدان زمین که تو دیدی %~% سلام و بندگی ما بدان رسان که تو دانی
# 6 حکایت شب هجران و حال و روز جدائی %~% زمین ببوس و بیان کن بدان زبان که تو دانی
# 7 به نوک خامه مژگان تحیتی که نوشتم %~% بدو رسان و بگویش چنان بخوان که تو دانی
# 8 وگر چنانک توانی بگوی کای لب لعلت %~% دوای آن دل مجروح ناتوان که تو دانی
# 9 مرا مگوی چه گوئی هر آن سخن که تو خواهی %~% ز من مپرس کجائی در آن مکان که تو دانی
# 10 چو از تو دل طلبم گوئیم دلت چه نشان داشت %~% من این زمان چه نشان گویم آن نشان که تو دانی
# 11 دلم ربائی و گوئی ز ما بگو که چه خواهی %~% ز درج لعلع تو خواجو چه خواهد آنکه تو دانی
PageV1P889
### || [genre: Gh]
# 1 برو ای باد بهاری بدیاری که تو دانی %~% خبری بر ز من خسته بیاری که تو دانی
# 2 چون گذارت بسر کوی دلارام من افتد %~% خویش را در حرم افکن بگذاری که تو دانی
# 3 آستان بوسه ده و باش که آسان نتوان زد %~% بوسه بر دست نگارین نگاری که تو دانی
# 4 چون در آن منزل فرخنده عنان باز کشیدی %~% خیمه زن بر سر میدان سواری که تو دانی
# 5 و گر آهنگ شکارش بود آنشاه سواران %~% گو چو کشتی مده از دست شکاری که تو دانی
# 6 لاله گون شد رخم از خون دل اما چه توان کرد %~% که سیاهست دل لاله عذاری که تو دانی
# 7 عرضه ده خدمت و گو از لب جانبخش بفرما %~% مرهمی بهر دل ریش فگاری که تو دانی
# 8 بر نگیری ز دلم باری از آنروی که دانم %~% نبود بار غم عشق تو باری که تو دانی
# 9 سر موئی نتوان جست کنار از سر کویت %~% مگر از موی میان تو کناری که تو دانی
# 10 خرم آنروز که مستم ز در حجره درآئی %~% وز لبت بوسه شمارم بشماری که تو دانی
# 11 همچو ریحان تو در تابم از آن روی که دارم %~% از سواد خط سبز تو غباری که تو دانی
# 12 گر چه کارم بشد از دست بگو بو که برآید %~% از من خسته دلسوخته کاری که تو دانی
# 13 در قدح ریز شرابی ز لب لعل که خواجو %~% دارد از مستی چشم تو خماری که تو دانی
PageV1P890
### || [genre: Gh]
# 1 کامت اینست که هر لحظه ز پیشم رانی %~% وردت اینست که بیگانه خویشم خوانی
# 2 پادشاهان بگناهی که کسی نقل کند %~% برنگیرند دل از معتقدان جانی
# 3 گر نخواهی که چراغ دل تنگم میرد %~% آستین بر من دلسوخته چند افشانی
# 4 دل ما بردی و گوئی که خبر نیست مرا %~% پرده اکنون که دریدی ز چه می‌پوشانی
# 5 ابرویت بین که کشیدست کمان بر خورشید %~% هیچ حاجب نشنیدیم بدین پیشانی
# 6 چند خیزی که قیامت ز قیامت برخاست %~% چه بود گر بنشینی و بلا بنشانی
# 7 هیچ پنهان نتوان دید بدان پیدائی %~% هیچ پیدا نتوان یافت بدان پنهانی
# 8 یک سر موی تو گر زانکه بصد جان عزیز %~% همچو یوسف بفروشند هنوز ارزانی
# 9 عار دارند اسیران تو از آزادی %~% ننگ دارند گدایان تو از سلطانی
# 10 هیچ دانی که چرا پسته چنان می‌خندد %~% زانکه گفتم که بدان پسته دهن می‌مانی
# 11 ای طبیب از سر خواجو ببر این لحظه صداع %~% که نه دردیست محبت که تو درمان دانی
# 12 چند گوئی که دوای دل ریشت صبرست %~% ترک درمان دلم کن که در آن درمانی
PageV1P891
### || [genre: Gh]
# 1 به سر ماه فکنده طیلسانی %~% در سرو کشیده پرنیانی
# 2 بر چشمه آفتاب بسته %~% از عنبر سوده سایبانی
# 3 رخساره فراز سرو سیمین %~% مانند شکفته گلستانی
# 4 حوری و چو کوثرش عقیقی %~% سروی و چو غنچه‌اش دهانی
# 5 نی حور بعینه بهشتی %~% نی سرو براستی روانی
# 6 دیدم چو هزار خرمن گل %~% وقت سحرش ببوستانی
# 7 گفتم نظری کن ای جهانرا %~% جانی و ز دلبری جهانی
# 8 همچون تن من همای عشقت %~% نادیده شکسته استخوانی
# 9 جز ناله و سایه‌ام درین راه %~% نی همنفسی نه همعنانی
# 10 آخر بشنو حدیث خواجو %~% کز عشق تو گشت داستانی
PageV1P892
### || [genre: Gh]
# 1 دلا بر عالم جان زن علم زین دیر جسمانی %~% که جانرا انس ممکن نیست با این جن انسانی
# 2 در آن مجلس چو مستانرا ز ساغر سرگران بینی %~% سبک رطل گران خواه از سبک روحان روحانی
# 3 سماع انس می‌خواهی بیا در حلقه جمعی %~% که در پایت سرافشانند اگر دستی برفشانی
# 4 چرا باید که وامانی بملبوسی و ماکولی %~% اگر مرد رهی بگذر ز بارانی و بورانی
# 5 سلیمانی ولی دیوان بدیوان تو بر کارند %~% بگو تا بشکند آصف صف دیوان دیوانی
# 6 برون از جهل بوجهلی نبینم هیچ در ذاتت %~% ازین پس پیش گیر آخر مسلمانی سلمانی
# 7 بملک جم مشو غره که این پیران روئین تن %~% بدستانت بدست آرند اگر خود پور دستانی
# 8 اگر رهبان این راهی و گر رهبان این دیری %~% چو دیارت نمی‌ماند چه رهبانی چه رهبانی
# 9 رود هم عاقبت بر باد شادروان اقبالت %~% اگر زین نگین داری همه ملک سلیمانی
# 10 چو می‌بینی که این منزل اقامت را نمی‌شاید %~% علم بر ملک باقی زن ازین منزلگه فانی
# 11 چو خواجو بسته‌ئی دل در کمند زلف مهرویان %~% از آنروز در دلت جمعست مجموع پریشانی
PageV1P893
### || [genre: Gh]
# 1 دی سیر برآمد دلم از روز جوانی %~% جانم به لب آمد ز غم و درد نهانی
# 2 کردم گله زین چرخ سیه روی بد اختر %~% کز بهر دو قرصم بجهان چند دوانی
# 3 جان من دلسوخته را هیچ مرادی %~% حاصل نشود تا تو بکامش نرسانی
# 4 فریاد ز دست تو که از قید حوادث %~% یک لحظه امانم ندهی خاصه امانی
# 5 هر که چو قلم گاه سخن در بچکاند %~% خون سیه از تیغ زبانش بچکانی
# 6 کی شاد شود خسروی از دور تو کز تو %~% بی دار به دارا نرسد تخت کیانی
# 7 سلطان فلک گرم شد و گفت که خواجو %~% بر ملک بقا زن علم از عالم فانی
# 8 زین پیر جهاندیده بد روز چه خواهی %~% بر وی ز چه شنعت کنی و دست فشانی
# 9 هر چند جهانی ز سلاطین زمانه %~% آخر نه گدای در سلطان جهانی
# 10 در مصر معانی ید بیضا بنمائی %~% وقتی که چو موسی نکشی سر ز شبانی
# 11 گر نایب خاقانی و خاقانی وقتی %~% ور ثانی سحبانی و حسان زمانی
# 12 چون شمع مکش سر که بیکدم بکشندت %~% با این همه گردنکشی و چرب زبانی
# 13 خاموش که تا در دهن خلق نیفتی %~% در ملک فصاحت چو زبان کام نرانی
# 14 زین طایفه شعرت بشعیری نخرد کس %~% گر آب حیاتست بپاکی و روانی
# 15 با این همه یک نکته بگویم ز سر مهر %~% هر چند که دانم که تو این شیوه ندانی
# 16 رو مسخرگی پیشه کن و مطربی آموز %~% تا داد خود از کهتر و مهتر بستانی
PageV1P894
### || [genre: Gh]
# 1 گهم رانی و گه دشنام خوانی %~% تو دانی گر بخوانی ور برانی
# 2 من از عالم برون از آستانت %~% نمی‌دانم دری باقی تو دانی
# 3 چه باشد گر غریبی را بپرسی %~% چه خیزد گر اسیری را بخوانی
# 4 ز بس کز ناله من در فغانست %~% کند کوه گرانم دل گرانی
# 5 چو من دور از تو بر آتش نشستم %~% تو می‌خواهی که بر خاکم نشانی
# 6 بزد راهم سماع ارغنونی %~% ببرد آبم شراب ارغوانی
# 7 بیا تا با جوانان باده نوشیم %~% که بر بادست دوران جوانی
# 8 زهی رویت گل باغ بهشتی %~% خط سبزت مثال آسمانی
# 9 ترا سرو روان گفتن روا نیست %~% که از سر تا قدم عین روانی
# 10 چو نام شکرت گفتم خرد گفت %~% ندیدم کس بدین شیرین زبانی
# 11 خضر گر چشمه نوشت بدیدی %~% بشستی دست از آب زندگانی
# 12 بهر سو گو مرو چشم تو زانروی %~% که بر مردم فتد از ناتوانی
# 13 بیاد لعل در پاش تو خواجو %~% کند گاه سخن گوهر فشانی
PageV1P895
### || [genre: Gh]
# 1 چگونه سرو روان گویمت که عین روانی %~% نه محض جوهر روحی که روح جوهر جانی
# 2 کدام سرو که گویم براستی بتو ماند %~% که باغ سرو روانی و سرو باغ روانی
# 3 تو آن نئی که توانی که خستگان بلا را %~% بکام دل برسانی و جان بلب نرسانی
# 4 چه جرم رفت که رفتی و در غمم بنشاندی %~% چه خیزد ار بنشینی و آتشم بنشانی
# 5 برون نمی‌روی از دل که حال دیده ببینی %~% نمی‌کشی مگر از درد و حسرتم برهانی
# 6 ز هر که دل برباید تو دل رباتر ازوئی %~% ز هر چه جان بفزاید تو جان فزاتر از آنی
# 7 نهاده‌ام سر خدمت بر آستان ارادت %~% گرم بلطف بخوانی و گر بقهر برانی
# 8 اگر امان ندهد عمر و بخت باز نگردد %~% کجا بصبر میسر شود حصول امانی
# 9 مکن ملامت خواجو بعشقبازی و مستی %~% که بر کناری و دانم که حال غرقه ندانی
PageV1P896
### || [genre: Gh]
# 1 سقی الله ایام وصل الغوانی %~% علی غفلة من صروف الزمان
# 2 فلما مررنا بربع الکواعب %~% جنانی تربع روض الجنان
# 3 خوشا طرف بستان و فصل بهاران %~% رخ دوستان و می‌دوستگانی
# 4 گل و گلشن و نغمه ارغنونی %~% صبح و صبوح و می ارغوانی
# 5 سلیمی اتت بالحمیا صبوحا %~% و تسقی علی شیم برق یمانی
# 6 و فیها نظرت و قد زل رجلی %~% و فی زلة الرجل مالی یدان
# 7 گلی بود نورسته از باغ خوبی %~% ولی ایمن از تند باد خزانی
# 8 چو مه در بقلطاق گلریز چرخی %~% چو خورشید در قرطه آسمانی
# 9 تغنی الحمامة فی جنح لیل %~% و تحکی الصبا حسن صوت الاغانی
# 10 اشم روایح نور الخزامی %~% واصبوا الی‌الرند والاقحوان
# 11 روان بر فشان خواجو از آنکه شعرت %~% ببرد آب آب حیات از روانی
# 12 غنیمت شمر عیش را با جوانان %~% که چون شد دگر باز ناید جوانی
PageV1P897
### || [genre: Gh]
# 1 اروض الخلدام مغنی الغوانی %~% اضؤ الخد ام برق یمانی
# 2 رخست از آفتاب عالم افروز %~% درفشان در نقاب آسمانی
# 3 خدود الغید تحت الصدغ ضاهت %~% حدایق طرزت بالضیمران
# 4 چو آن هندو ندیدم هیچ کافر %~% سزاوار بهشت جاودانی
# 5 نشق الجیب من نشر الخرامی %~% نحط الرجل فی ربع الغوانی
# 6 چه باشد گر دمی در منزل دوست %~% بر آساید غریبی کاروانی
# 7 اری فی وجنتیها کل یوم %~% جنانی طار فی روض الجنان
# 8 نباشد شکری را این حلاوت %~% نباشد صورتی را این معانی
# 9 یغرد فی‌المغارید المغنی %~% سلام الله ما تلی المثانی
# 10 ز خواجو بگذران جامی که مستست %~% ز چشم ساقی و لحن اغانی
PageV1P898
### || [genre: Gh]
# 1 بدینسان که از ما جهانی جهانی %~% که با کس نمانی و با کس نمانی
# 2 تو آن شهریاری و آن شهرهاری %~% که خسرو نشانی و خسرو نشانی
# 3 تو آنی که قتلم توانی و دانم %~% که هر دم برآنی که خونم برانی
# 4 خوشا طرف بستان و دستان مستان %~% می ارغوانی به روی غوانی
# 5 دل یاغی باغیم باغ و دائم %~% تو در باغ بانی و در باغبانی
# 6 ندانم کدامی که دامی دلم را %~% ز نسل کیانی که اصل کیانی
# 7 چو ماهی که ماهیتت کس نداند %~% چه کانی که از لعل گوهر چکانی
# 8 تو جان و جهانی و جان جهانی %~% تو نور جنانی و حور جنانی
# 9 سزد کاردوان رخ نهد پیش اسبت %~% اگر باز داری سمند ار دوانی
# 10 ترا نار پستان به از نار بستان %~% که سیب از ترنجت کند بوستانی
# 11 تو ترخان و ترخون ز جور تو خواجو %~% دل از خون چو خانی و رخ زر خانی
PageV1P899
### || [genre: Gh]
# 1 نه آخر تو آنی که ما را زیانی %~% نه آخر توانی که ما را زیانی
# 2 مگر زین بسودی که ما را بسودی %~% وزین بر زیانی که ما را زیانی
# 3 چو ما را بهشتی چه ما را بهشتی %~% چو ما را جهانی چه ما را جهانی
# 4 تو پروا نداری که پروانه داری %~% تو پیمان ندانی که پیمانه دانی
# 5 چراغ چه راغی و سرو چه باغی %~% که دل را امانی و جانرا امانی
# 6 نه خورشید بامی که خورشید بامی %~% نه عین روانی که عین روانی
# 7 تو آن کاردانی که آن کاردانی %~% که از دلستانی ز دل دل ستانی
# 8 تو آتش نشانی و خواهی که ما را %~% بتش نشانی بر آتش نشانی
# 9 تو چشمی و چشم از جفای تو چشمه %~% تو جانی و جان بی‌وفای تو جانی
# 10 تو ماه و مرا پیکر از دیده ماهی %~% تو خان و مرا خانه از گریه خانی
# 11 تو در کار و در کار خواجو نبینی %~% تو بر خوان و هرگز بخوانم نخوانی
PageV1P900
### || [genre: Gh]
# 1 مگر بدیده مجنون نظر کنی ورنی %~% چگونه در نظر آید جمال طلعت لیلی
# 2 حدیث حسنت و ادراک هر کسی بحقیقت %~% جمال یوسف مصریست پیش دیده اعمی
# 3 مقیم طور محبت ز شوق باز نداند %~% شعاع آتش مهر از فروغ نور تجلی
# 4 کمال معجزه حسن بین که غایت سحرست %~% شکنج زلف چو ثعبان نهاده بر کف موسی
# 5 حکایتیست ز حسنت جمال لعبت چینی %~% نمونه‌ئیست ز نقشت نگارخانه مانی
# 6 رخ منور و خال سیاهت آتش و هندو %~% خط معنبر و زلف کژت زمرد و افعی
# 7 کجا بصورت و معنی بچشم عقل درآئی %~% که هست حسن و جمالت ورای صورت و معنی
# 8 چو حسن منظر و بالای دلفریب تو بینند %~% که التفات نماید بحور و جنت و طوبی
# 9 بجام باده صافی بشوی جامه صوفی %~% چرا که باده نشاند غبار توبه و تقوی
# 10 چو چشم مست تو فتوی دهد که باده حلالست %~% بریز خون صراحی چه حاجتست بفتوی
# 11 بیاد لعل تو خواجو چو در محاوره آید %~% کند بمنطق شیرین بیان معجز عیسی
PageV1P901
### || [genre: Gh]
# 1 در باز جان گر آرزوی جان طلب کنی %~% بگذر ز سر اگر سر و سامان طلب کنی
# 2 در تنگنای کفر فرو مانده‌ئی هنوز %~% وانگه فضای عالم ایمان طلب کنی
# 3 زخمی نخوردی از چه کنی مرهم التماس %~% دردی نیافتی ز چه درمان طلب کنی
# 4 در مرتبت بپایه دربان نمی‌رسی %~% وین طرفه‌تر که ملکت سلطان طلب کنی
# 5 خرمن بباد بر دهی از بهر گندمی %~% وینم عجب که روضه رضوان طلب کنی
# 6 یکشب بکنج کلبه احزان نکرده روز %~% از باد بوی یوسف کنعان طلب کنی
# 7 هر چوب کان ز دست شبانی در اوفتد %~% زان معجزات موسی عمران طلب کنی
# 8 آئی بدیر و روی بگردانی از حرم %~% و انفاس عیسی از دم رهبان طلب کنی
# 9 همچون خضر ز تیرگی نفس در گذر %~% گر زانکه آب چشمه حیوان طلب کنی
# 10 خواجو چو وصل یار پریچهره یافتی %~% دیوی مگر که ملک سلیمان طلب کنی
PageV1P902
### || [genre: Gh]
# 1 ای دل اگر دیو نئی ملک سلیمان چکنی %~% با رخ آن جان جهان آرزوی جان چکنی
# 2 آن گل رخسار نگر نام گلستان چه بری %~% وان قد و رفتار نگر سرو خرامان چکنی
# 3 باده خور و شاد بزی انده گیتی چه خوری %~% حکمت یونان به طلب ملکت یونان چکنی
# 4 از سر هستی بگذر از سر مستی چه روی %~% دست بدار از سر و زر این همه دستان چکنی
# 5 در گذر از ظلمت دل غرق سیاهی چه شوی %~% واب خور از مشرب جان چشمه حیوان چکنی
# 6 بی‌سببی ترک من ای ترک پریرخ چه دهی %~% بی‌گنهی قصد من ای خسرو خوبان چکنی
# 7 عارض گلگون بنما دم ز گلستان چه زنی %~% سنبل مشکین بگشا دسته ریحان چکنی
# 8 گر نزنی بر صف دل خنجر مژگان چه کشی %~% ور نشوی قلب شکن بر سر میدان چکنی
# 9 کوی تو شد قبله جان روی به بطحا چه نهی %~% روی تو شد کعبه دل قطع بیابان چکنی
# 10 گر تو نئی رنج روان خون ضعیفان چه خوری %~% ور تو نئی گنج روان در دل ویران چکنی
# 11 چون همه جمعیت من در سر سودای تو شد %~% کار دلم همچو سر زلف پریشان چکنی
# 12 خیز و در میکده زن خیمه بصحرا چه زنی %~% نغمه خواجو بشنو مرغ خوش‌الحان چکنی
PageV1P903
### || [genre: Gh]
# 1 شاید آنزلف شکن بر شکن ار می‌شکنی %~% دل ما را مشکن بیش بپیمان شکنی
# 2 کار زلف سیه ار سر ز خطت برگیرد %~% چشم بر هم نزنی تا همه بر هم نزنی
# 3 گر چه سر بر خط هندوی تو دارد دایم %~% ای بسا کار سر زلف که در پا فکنی
# 4 از چه در تاب شو دهر نفسی گر بخطا %~% نسبت زلف تو کردند بمشک ختنی
# 5 وصف بالای بلندت بسخن ناید راست %~% راستی دست تو بالاست ز سرو چمنی
# 6 چون لب لعل تو در چشم من آید چه عجب %~% گرم از چشم بیفتاد عقیق یمنی
# 7 گر چه تلخست جواب از لب شورانگیزت %~% آب شیرین برود از تو بشکر دهنی
# 8 هر شبم آه جگر سوز کند همنفسی %~% هر دمم کلک سیه روی کند همسخنی
# 9 چشم خواجو چو سر درج گهر بگشاید %~% از حیا آب شود رسته در عدنی
PageV1P904
### || [genre: Gh]
# 1 نه عهد کرده‌ئی آخر که قصد ما نکنی %~% چرا جفا کنی و عهد را وفا نکنی
# 2 چو آگهی که نداریم جز لبت کامی %~% روا بود که ز لب کام ما روا نکنی
# 3 ز ما نیامده جرمی خدا روا دارد %~% که کینه ورزی و اندیشه از خدا نکنی
# 4 من غریب که گشتم ز خویش بیگانه %~% چه حالتست که با خویشم آشنا نکنی
# 5 مرا چو از همه عالم نظر به جانب تست %~% نظر بسوی من خسته دل چرا نکنی
# 6 کنون که کشتی و بر خاک راهم افکندی %~% بود که بر سر خاک چنین رها نکنی
# 7 ترا که آگهی از حال دردمندان نیست %~% معینست که درد مرا دوا نکنی
# 8 اگر چنانکه سر صلح و دوستی داری %~% چرا نیائی و با دوستان صفا نکنی
# 9 چو آب دیده ز سر بگذشت خواجو را %~% چه خیزدار بنشینی و ماجرا نکنی
PageV1P905
### || [genre: Gh]
# 1 مهر سلمی ورزی و دعوی سلمانی کنی %~% کین مردم دین‌شناسی و مسلمانی کنی
# 2 با پریرویان بخلوت روی در روی آوری %~% خویش را دیوانه سازی و پری خوانی کنی
# 3 همچو اختر مهره بازی ورد تست اما چو قطب %~% بر سر سجاده هر شب سبحه گردانی کنی
# 4 حکمت یونان ندانی کز کجا آمد پدید %~% وز سفاهت عیب افلاطون یونانی کنی
# 5 سر بشوخی برفرازی و دم از شیخی زنی %~% خویش را از عاقلان دانی و نادانی کنی
# 6 چون بعون حق نمی‌باشد وثوقت لاجرم %~% از ره حق روی برتابی و عوانی کنی
# 7 راه مستوران زنی و منکر مستان شوی %~% خرمن مردم دهی بر باد و دهقانی کنی
# 8 کار جمعی از سیه کاری چو زلف دلبران %~% هر نفس برهم زنی وانگه پریشانی کنی
# 9 ظاهرا چون طیبتی در طینت موجود نیست %~% زان سبب هر جا که باشی خبث پنهانی کنی
# 10 داده‌ئی گوئی بباد انگشتری وز بهر آن %~% نسبت خاتم بدیوان سلیمانی کنی
# 11 نیستی را مشتری شو تا ز کیوان بگذری %~% ملک درویشی مسخر کن که سلطانی کنی
# 12 چون بدستان اهل کرمانرا بدست آورده‌ئی %~% از چه معنی در پی خواجوی کرمانی کنی
PageV1P906
### || [genre: Gh]
# 1 ای لاله زار آتش روی تو آب روی %~% بر باد داده آب رخ من چو خاک کوی
# 2 از من مشوی دست که من بیتو شسته‌ام %~% هم رو به آب دیده و هم دست از آبروی
# 3 با پرتو جمال تو خورشید گو متاب %~% با قامت بلند تو شمشاد گو مروی
# 4 خوش بر کنار چشمه چشمم نشسته‌ئی %~% آری خوشست سروی سهی بر کنار جوی
# 5 یا رب سرشک دیده گریانم از چه باب %~% و آیا شکنج زلف پریشانت از چه روی
# 6 شرح غمم چو آب فرو خواند یک بیک %~% حال دلم چو باد فرو گفت مو بموی
# 7 تا کی حدیث زلف تو در دل توان نهفت %~% مشک ختن هر آینه پیدا شود ببوی
# 8 روزی اگر بتیغ محبت شوم قتیل %~% خونم از آن سیه دل نامهربان بجوی
# 9 خواجو به آب دیده گر از خود نشست دست %~% در آتش فراق برو دست ازو بشوی
PageV1P907
### || [genre: Gh]
# 1 مستی ز چشم دلکش میگون یار جوی %~% وز جام باده کام دل بیقرار جوی
# 2 اکنون که بانگ بلبل مست از چمن بخاست %~% با دوستان نشین و می خوشگوار جوی
# 3 گر وصل یار سرو قدت دست می‌دهد %~% چون سرو خوش برآی و لب جوبیار جوی
# 4 فصل بهار باده گلبوی لاله گون %~% در پای گل ز دست بتی گلعذار جوی
# 5 از باغ پرس قصه بتخانه بهار %~% و انفاس عیسوی ز نسیم بهار جوی
# 6 ای دل مجوی نافه مشکل ختا ولیک %~% در ناف شب دو سلسله مشکبار جوی
# 7 خود را ز نیستی چو کمر در میان مبین %~% یا از میان موی میانان کنار جوی
# 8 خواهی که در جهان بزنی کوس خسروی %~% در باز ملک کسری و مهر نگار جوی
# 9 بعد از هزار سال که خاکم شود غبار %~% بوی وفا ز خاک من خاکسار جوی
# 10 هر دم که بیتو بر لب سرچشمه بگذرم %~% گردد روان ز چشمه چشمم هزار جوی
# 11 خواجو اگر چنانکه در این ره شود هلاک %~% خونش ز چشم جادوی خونخوار یار جوی
PageV1P908
### || [genre: Gh]
# 1 ای صبا با بلبل خوشگوی گوی %~% می‌نماید لاله خود روی روی
# 2 صبحدم در باغ اگر دستت دهد %~% خوش برآ چون سرو و طرف جوی جوی
# 3 هر زمان کز دوستان یاد آورم %~% خون روان گردد ز چشمم جوی جوی
# 4 ای تن از جان بر دل چون نال نال %~% وی دل از غم بر تن چون موی موی
# 5 دست آن شمشاد ساغر گیر گیر %~% سوی آن سرو صنوبر پوی پوی
# 6 حلقه‌های زلفش از گل برفکن %~% دسته‌های سنبل خوش بوی بوی
# 7 می‌خورد از جام لعلش باده خون %~% می‌برد ز افعی زلفش موی موی
# 8 حال چوگان چون نمی‌دانی که چیست %~% ای نصیحت گو بترک گوی گوی
# 9 چون بوصلت نیست خواجو دسترس %~% باز کن زان دلبر بد خوی خوی
PageV1P909
### || [genre: Gh]
# 1 جان پرورم گهی که تو جانان من شوی %~% جاوید زنده مانم اگر جان من شوی
# 2 رنجم شفا بود چو تو باشی طبیب من %~% دردم دوا شود چو تو درمان من شوی
# 3 پروانه وار سوزم و سازم بدین امید %~% کاید شبی که شمع شبستان من شوی
# 4 دور از تو گر چه ز آتش دل در جهنمم %~% دارم طمع که روضه رضوان من شوی
# 5 مرغ دلم تذرو گلستان عشق شد %~% بر بوی آنکه لاله و ریحان من شوی
# 6 اکنون که خضر ظلمت زلف تو شد دلم %~% بگشای لب که چشمه حیوان من شوی
# 7 چشمم فتاد بر تو و آبم ز سر گذشت %~% و اندیشه‌ام نبود که طوفان من شوی
# 8 چون شمع پیش روی تو میرم ز سوز دل %~% هر صبحدم که مهر درفشان من شوی
# 9 زلفت بخواب بینم و خواهم که هر شبی %~% تعبیر خوابهای پریشان من شوی
# 10 می‌گفت دوش با دل خواجو خیال تو %~% کاندم رسی بگنج که ویران من شوی
# 11 وان ساعتت رسد که بر ابنای روزگار %~% فرمان دهی که بنده فرمان من شوی
PageV1P910
### || [genre: Gh]
# 1 ایکه گوئی کز چه رو سر گشته می‌کردی چو گوی %~% گوی را منکر نشاید گشت با چوگان بگوی
# 2 قامتم شد چون کمند زلف مهرویان دو تا %~% بسکه می‌جویم دل سرگشته را در خاک کوی
# 3 صوفیان را بی می صافی نمی‌باشد صفا %~% جامه صوفی بجام باده صافی بشوی
# 4 چند گوئی در صف رندان کجا جویم ترا %~% تشنگانرا هر کجا آبی روان یابی بجوی
# 5 ساقیان خفتند و رندان همچنان در های های %~% مطربان رفتند و مستان همچنین در های و هوی
# 6 یکنفس خواهم که با گل خوش برآیم در چمن %~% لیک نتوانم ز دست بلبل بسیار گوی
# 7 خویشتن را از میانت باز نتوانم شناخت %~% زانکه فرقی نیست از موی میانت تا بموی
# 8 دل بدستت داده‌ام لیکن کدامم دستگاه %~% خاک کویت گشته‌ام اما کدامم آبروی
# 9 گر وطن بر چشمه آب روانت آرزوست %~% خوش برآ بر گوشه چشمم چو گل بر طرف جوی
# 10 گر تو برقع می‌گشائی ماه گو دیگر متاب %~% ور تو قامت می‌نمائی سرو گو هرگز مروی
# 11 لاله را گر دل بجام ارغوانی می‌کشد %~% بلبلان را بین چو خواجو مست و لایعقل ببوی
PageV1P911
### || [genre: Gh]
# 1 چون نی سر گشته چوگان چو گوی %~% رو بترک گوی سر گردان بگوی
# 2 گوی چون با زخم چوگانش سریست %~% بوک چوگان سر فرود آرد بگوی
# 3 تشنگان را بر کنار جو ببین %~% کشتگانرا در میان خون بجوی
# 4 عارفان در وجد و ما در های های %~% مطربان در شور و ما در های و هوی
# 5 تشنه خمخانه باشد جان من %~% کوزه‌گر چون از گلم سازد سبوی
# 6 گر شوم خاک رهت کو راه آن %~% ور نهم رو بر درت کو آب روی
# 7 شاید ار بر چشمها جایت کنند %~% زانکه گل خوشتر بود بر طرف جوی
# 8 با رخت خورشید تابان گو متاب %~% با قدت سرو خرامان گو مروی
# 9 دل که بر خاک درت گم کرده‌ام %~% می‌برم در زلف مشکین تو بوی
# 10 گر ترا با موی می‌باشد سری %~% فرق نبود موئی از من تا بموی
# 11 با لبت خواجو ز آب زندگی %~% گر نشوید دست دست از وی بشوی
PageV1P912
### || [genre: Gh]
# 1 ای سبزه دمانیده بگرد قمر از موی %~% سر سبزی خط سیهت سر بسر از موی
# 2 جز پرتو رخسار تو از طره شبرنگ %~% هرگز نشنیدیم طلوع قمر از موی
# 3 بر طرف بناگوش تو آن سنبل مه پوش %~% افکنده دو صد سلسله بر یکدگر از موی
# 4 بی‌موی میانت تن من در شب هجران %~% چون موی میانت شده باریکتر از موی
# 5 موئی ز میانت سر موئی نکند فرق %~% تا ساخته‌ئی موی میانرا کمر از موی
# 6 موئیست دهان تو و از موی شکافی %~% هنگام سخن ریخته لؤلؤی تر از موی
# 7 بیرون ز میان تو که ماننده موئیست %~% کس بر تن سیمینت نبیند اثر از موی
# 8 خواجو چو بوصف دهنت موی شکافد %~% یک نکته نگوید ز دهانت مگر از موی
PageV1P913
### || [genre: Gh]
# 1 ای میان تو چو یک موی و دهان یکسر موی %~% نتوان دیدن از آن موی میان یک سر موی
# 2 بی‌میان و دهن تنگ تو از پیکر و دل %~% زین ندارم بجز از موئی وزان یک سر موی
# 3 ناوک چشم تو گر موی شکافد شاید %~% کابروت فرق ندارد ز کمان یک سر موی
# 4 تو بهنگام سخن گر نشوی موی شکاف %~% کس نیابد ز دهان تو نشان یک سر موی
# 5 ور نیاید دهنت در نظر ای جان جهان %~% نکنم میل سوی جان و جهان یک سر موی
# 6 تاب تیر تو ندارم که ندارد فرقی %~% ناوک غمزه‌ات از نوک سنان یک سر موی
# 7 زاهد صومعه در حلقه زنار شود %~% گر شود از سر زلف تو عیان یک سر موی
# 8 نکشد این دل دیوانه سودائی من %~% سر از آن سلسله مشک فشان یک سر موی
# 9 خواجو ار زانکه بهر موی زبانی گردد %~% نکند از غم عشق تو بیان یک سر موی
PageV1P914
### || [genre: Gh]
# 1 ای پیک عاشقان اگر از حالم آگهی %~% روشن بگو حکایت آن ماه خرگهی
# 2 بگذر ز بوستان نعیم و ریاض خلد %~% ما را ز دوستان قدیم آور آگهی
# 3 وقت سحر که باد صبا بوی جان دهد %~% جان تازه کن بباده و باد سحرگهی
# 4 ای ماه شب نقاب تو در اوج دلبری %~% و آهوی شیر گیر تو در عین روبهی
# 5 آزاد باشد از سر صحرا و پای گل %~% در خانه هر کرا چو تو سروی بود سهی
# 6 گفتی که در کنار کشم چون کمر ترا %~% تا کی کنی بهیچ حدیث میان تهی
# 7 زان آب آتشی قدحی ده که تشنه‌ام %~% گر باده می‌دهی و ببادم نمی‌دهی
# 8 سلطان اگر چنانکه گناهی ندیده است %~% بی ره بود که روی بگرداند از رهی
# 9 از پا در آمدیم و ندیدم حاصلی %~% زان گیسوی دراز مگر دست کوتهی
# 10 خواجو اگر گدای درت شد سعادتیست %~% بر آستان دوست گدائی بود شهی
PageV1P915
### || [genre: Gh]
# 1 ای آینه قدرت بیچون الهی %~% نور رخت از طره شب برده سیاهی
# 2 خط بر رخ زیبای تو کفرست بر اسلام %~% رخسار و سر زلف تو شرعست و مناهی
# 3 آن جسم نه جسمست که روحیست مجسم %~% وان روی نه رویست که سریست الهی
# 4 در خرمن خورشید زند آه من آتش %~% زان در تو نگیرد که نداری رخ کاهی
# 5 هر گه که خرامان شوی ای خسرو خوبان %~% صد دل برود درعقبت همچو سپاهی
# 6 خواجو سخن وصل مگو بیش که درویش %~% لایق نبود بر کتفش خلعت شاهی
PageV1P916
### || [genre: Gh]
# 1 گر تو شیرین شکر لب بشکر خنده در آئی %~% بشکر خنده شیرین دل خلقی بربائی
# 2 آن نه مرجان خموشست که جانیست مصور %~% وان نه سرچشمه نوشست که سریست خدائی
# 3 وصف بالای بلندت بسخن راست نیاید %~% با تو چون راست توان گفت ببالا که بلائی
# 4 سرو را کار ببندد چو میان تنگ ببندی %~% روح را دل بگشاید چو تو برقع بگشائی
# 5 همه گویند که آن ترک ختائی بچه زانروی %~% نکند ترک خطا با تو که ترکست و ختائی
# 6 چون درآئی نتوانم که مراد از تو بجویم %~% که من از خود بروم چون تو پری چهره در آئی
# 7 تو جدائی که جدائی طلبی هر نفس از ما %~% گر چه هر جا که توئی در دل پرحسرت مائی
# 8 من بغوغای رقیبان ز درت باز نگردم %~% که گدا گر بکشندش نکند ترک گدائی
# 9 وحشی از قید تو نگریزد و خواجو ز کمندت %~% که گرفتار بتانرا نبود روی رهائی
PageV1P917
### || [genre: Gh]
# 1 چون پیکر مطبوعت در معنی زیبائی %~% صورت نتوان بستن نقشی بدلارائی
# 2 با نرگس مخمورت بیمست ز بیماری %~% با زلف چلیپایت ترسست ز ترسائی
# 3 مجنون سر زلفت لیلی بدلاویزی %~% فرهاد لب لعلت شیرین به شکر خائی
# 4 چون سرو سهی می‌کرد از قد تو آزادی %~% می‌داد بصد دستش بالای تو بالائی
# 5 آنرا که بود در سر سودای سر زلفت %~% گردد چو سر زلفت سرگشته و سودائی
# 6 گفتم که بدانائی از قید تو بگریزم %~% لیکن بشد از دستم سرشته دانائی
# 7 زان مردمک چشمم بی اشک نیارامد %~% کارام نمی‌باشد در مردم دریائی
# 8 در مذهب مشتاقان ننگست نکونامی %~% در دین وفاداران کفرست شکیبائی
# 9 از لعل روان بخشت خواجو چو سخن راند %~% ظاهر شود از نطقش اعجاز مسیحائی
PageV1P918
### || [genre: Gh]
# 1 خوشا وقتی که از بستانسرائی %~% برآید نغمه دستانسرائی
# 2 بده ساقی که صوفی را درین راه %~% نباشد بی می صافی صفائی
# 3 اگر زر می‌زنی در ملک معنی %~% به از مستی نیابی کیمیائی
# 4 سحاب از بی حیائی بین که هر دم %~% کند با دیده ما ماجرائی
# 5 چه باشد گر ز عشرتگاه سلطان %~% بدرویشی رسد بانگ نوائی
# 6 درین آرامگه چندانکه بینم %~% نبینم بیریائی بوریائی
# 7 و گر خود نافه مشک تتارست %~% نیابم اصل او را بی‌خطائی
# 8 سریر کیقباد و تاج کسری %~% نیرزد گرد نعلین گدائی
# 9 اگر خواهی که خود را بر سر آری %~% بباید زد بسختی دست و پائی
# 10 درین وادی فرو رفتند بسیار %~% که نشنیدند آواز درائی
# 11 ندارم چشم در دریای اندوه %~% که گیرد دست خواجو آشنائی
PageV1P919
### || [genre: Gh]
# 1 ای سر زلف ترا پیشه سمن فرسائی %~% وی لب لعل ترای عادت روح افزائی
# 2 رقم از غالیه بر صفحه دیباچه زنی %~% مشک تاتار چرا بر گل سوری سائی
# 3 لعل در پوش گهر پاش ترا لؤلؤی تر %~% چه کند کز بن دندان نکند لالائی
# 4 روی خوب تو جهانیست پر از لطف و جمال %~% وین عجبتر که تو خورشید جهان آرائی
# 5 گفته بودی که ازو سیر برایم روزی %~% چون مرا جان عزیزی عجب ار برنائی
# 6 همه شب منتظر خیل خیال تو بود %~% مردم دیده من در حرم بینائی
# 7 گر نپرسی خبر از حال دلم معذوری %~% که سخن را نبود در دهنت گنجائی
# 8 تو مرا عمر عزیزی و یقین می‌دانم %~% که چو رفتی نتوانی که دگر باز آئی
# 9 لب شیرین تو خواجو چو بدندان بگرفت %~% از جهان شور برآورد بشکر خائی
PageV1P920
### || [genre: Gh]
# 1 گفتا تو از کجائی کاشفته می‌نمائی %~% گفتم منم غریبی از شهر آشنائی
# 2 گفتا سر چه داری کز سر خبر نداری %~% گفتم بر آستانت دارم سر گدائی
# 3 گفتا کدام مرغی کز این مقام خوانی %~% گفتم که خوش نوائی از باغ بینوائی
# 4 گفتا ز قید هستی رو مست شو که رستی %~% گفتم بمی پرستی جستم ز خود رهائی
# 5 گفتا جویی نیرزی گر زهد و توبه ورزی %~% گفتم که توبه کردم از زهد و پارسائی
# 6 گفتا بدلربائی ما را چگونه دیدی %~% گفتم چو خرمنی گل در بزم دلربائی
# 7 گفتا من آن ترنجم کاندر جهان نگنجم %~% گفتم به از ترنجی لیکن بدست نائی
# 8 گفتا چرا چو ذره با مهر عشق بازی %~% گفتم از آنکه هستم سرگشته‌ئی هوائی
# 9 گفتا بگو که خواجو در چشم ما چه بیند %~% گفتم حدیث مستان سری بود خدائی
PageV1P921
### || [genre: Gh]
# 1 ایکه عنبر ز سر زلف تو دارد بوئی %~% جعدت از مشک سیه فرق ندارد موئی
# 2 آهوانند در آن غمزه شیر افکن تو %~% گر چه در چشم تو ممکن نبود آهوئی
# 3 دل بزلفت من دیوانه چرا می‌دادم %~% هیچ عاقل ندهد دل بچنان هندوئی
# 4 مدتی گوشه گرفتم ز خدنگ اندازان %~% عاقبت گشت دلم صید کمان ابروئی
# 5 عین سحرست که پیوسته پریرویانرا %~% طاق محراب بود خوابگه جادوئی
# 6 دل شوریده که گم کردن و دادم بر باد %~% می‌برم در خم آن طره مشکین بوئی
# 7 بهر دفع سخن دشمن و از بیم رقیب %~% دیده سوی دگری دارم و خاطر سوئی
# 8 بلبل سوخته دل باز نماندی بگلی %~% اگر آگه شدی از حسن رخ گلروئی
# 9 دل خواجو همه در زلف بتان آویزد %~% زانکه دیوانه شد از سلسله گیسوئی
PageV1P922
### || [genre: Gh]
# 1 برخیز که بنشیند فریاد ز هر سوئی %~% زان پیش که برخیزد صد فتنه ز هر کوئی
# 2 در باغ بتم باید کز پرده برون آید %~% ور نی به چه کار آید گل بی رخ گلروئی
# 3 آن موی میان کز مو بر موی کمر بندد %~% موئی و میان او فرقی نکند موئی
# 4 دل باز به جان آید کز وی خبری یابد %~% بلبل بفغان آید کز گل شنود بوئی
# 5 آن سرو خرامانم هر لحظه به چشم آید %~% انصاف چه خوش باشد سروی بلب جوئی
# 6 گر دست رسد خواجو برخیز چو سرمستان %~% با زلف چو چوگانش امروز بزن گوئی
PageV1P923
### || [genre: Gh]
# 1 ای ترک پریچهره بدین سلسله موئی %~% شرطست که دست از من دیوانه بشوئی
# 2 بر روی نکو این همه آشفته نگردند %~% سریست در اوصاف تو بیرون ز نکوئی
# 3 طوبی نشنیدیم بدین سرو خرامی %~% خورشید ندیدیم بدین سلسله موئی
# 4 ای باد بهاری مگر از گلشن یاری %~% وی نفحه مشکین مگر از طره اوئی
# 5 انفاس بهشتی که چنین روح فزائی %~% یا نکهت اوئی که چنین غالیه بوئی
# 6 گر بار دگر سوی عراقت گذر افتد %~% زنهار که با آن مه بی‌مهر بگوئی
# 7 کای جان و دلم سوخته از آتش مهرت %~% آگاه نی از من دلسوخته گوئی
# 8 بوی جگر سوخته آید بمشامت %~% هر ذره ز خاک من مسکین که ببوئی
# 9 در نامه اگر شرح دهم قصه شوقت %~% کلکم دو زبانی کند و نامه دو روئی
# 10 در خاک سر کوی تو گمشد دل خواجو %~% فریاد گر آن گمشده را باز نجوئی
PageV1P924
### || [genre: Gh]
# 1 من کیم زاری نزار افتاده‌ئی %~% پر غمی بیغمگسار افتاده‌ئی
# 2 دردمندی رنج ضایع کرده‌ئی %~% مستمندی سوگوار افتاده‌ئی
# 3 مبتلائی در بلا فرسوده‌ئی %~% بی‌قرینی بی‌قرار افتاده‌ئی
# 4 باد پیمائی به خاک آغشته‌ئی %~% خسته جانی دل فگار افتاده‌ئی
# 5 نیمه مستی بی‌حریفان مانده‌ئی %~% می‌پرستی در خمار افتاده‌ئی
# 6 بی‌کسی از یار غایب گشته‌ئی %~% ناکسی از چشم یار افتاده‌ئی
# 7 اختیار از دست بیرون رفته‌ئی %~% بیخودی بی‌اختیار افتاده‌ئی
# 8 عندلیبی از گل سوری جدا %~% خسته‌ای دور از دیار افتاده‌ئی
# 9 پیش چشم آهوان جان داده‌ئی %~% بر ره شیران شکار افتاده‌ئی
# 10 دست بردل خاک بر سر مانده‌ئی %~% بر سر ره خاکسار افتاده‌ئی
# 11 رو بغربت کرده فرقت دیده‌ئی %~% بی‌عزیزان مانده خوار افتاده‌ئی
# 12 بیدل و بی‌یار رحلت کرده‌ئی %~% بی زر و بی زور زار افتاده‌ئی
# 13 همچو خواجو پای در گل مانده‌ئی %~% بر سر پل مانده بار افتاده‌ئی
PageV1P925
### || [genre: Gh]
# 1 از مشک سوده دام بر آتش نهاده‌ئی %~% یا جعد مشک فام بر آتش نهاده‌ئی
# 2 زلفت بر آب شست فکندست یا ز زلف %~% بر طرف دانه دام بر آتش نهاده‌ئی
# 3 بازم بطره از چه دلاویز می‌کنی %~% چون فلفلم مدام بر آتش نهاده‌ئی
# 4 زان لعل آبدار که همرنگ آتشست %~% نعلم علی‌الدوام بر آتش نهاده‌ای
# 5 هم فلفلت بر آتش و هم نعل تافتست %~% بر نام من کدام بر آتش نهاده‌ئی
# 6 دلهای شیخ و شاب بخون در فکنده‌ئی %~% جانهای خاص و عام بر آتش نهاده‌ئی
# 7 از زلف مشکبوی تو مجلس معطرست %~% گوئی که عود خام بر آتش نهاده‌ئی
# 8 آبی بر آتشم زن از آن آتش مذاب %~% کاب و گلم تمام بر آتش نهاده‌ئی
# 9 چون آبگون قدح ز می آتش نقاب شد %~% پنداشتم که جام بر آتش نهاده‌ئی
# 10 خواجو برو به آب خرابات غسل کن %~% گر رخت ننگ و نام بر آتش نهاده‌ئی
PageV1P926
### || [genre: Gh]
# 1 گرد ماه از مشک چنبر کرده‌ئی %~% ماه را از مشک زیور کرده‌ئی
# 2 شام شبگون قمر فرسای را %~% سایبان مهر انور کرده‌ئی
# 3 در شبستان عبیر افشان زلف %~% شمع کافوری ز رخ بر کرده‌ئی
# 4 از چه رو بستانسرای خلد را %~% منزل هندوی کافر کرده‌ئی
# 5 روز را در سایه شب برده‌ئی %~% شام را پیرایه خور کرده‌ئی
# 6 لعل در پاش زمرد پوش را %~% پرده‌دار عقد گوهر کرده‌ئی
# 7 تا به دست آورده‌ئی طغرای حسن %~% ملک خوبی را مسخر کرده‌ئی
# 8 ای مه آتش عذار آن آب خشک %~% کابگیر آتش تر کرده‌ئی
# 9 بر کفم نه گر چه خون جان ماست %~% آنکه در نصفی و ساغر کرده‌ئی
# 10 جان خواجو را ز جعد عنبرین %~% هر زمان طوقی معنبر کرده‌ئی
PageV1P927
### || [genre: Gh]
# 1 از لب شیرین چون شکر نبات آورده‌ئی %~% وز حبش بر خسرو خاور برات آورده‌ئی
# 2 بت پرستانرا محقق شد که این خط غبار %~% از پی نسخ بتان سومنات آورده‌ئی
# 3 مهر ورزانرا تب محرق بشکر بسته‌ئی %~% یا خطی در شکرستان بر نبات آورده‌ئی
# 4 خستگان ضربت تسلیم را بهر شفا %~% نسخه کلی قانون نجات آورده‌ئی
# 5 ای خط سبز نگارین خضر وقتی گوئیا %~% زانکه سودای لب آب حیات آورده‌ئی
# 6 تا کشیدی نیل بر ماه از پی داغ صبوح %~% چشمه نیل از حسد در چشم لات آورده‌ئی
# 7 چون روانم بیند از دل دیده را در موج خون %~% گویدم در دجله نهری از فرات آورده‌ای
# 8 زاندهان گر کام جان تنگدستان می‌دهی %~% لطف کن گر هیچم از بهر زکوة آورده‌ئی
# 9 دوش می‌گفتم حدیث تیره شب با طره‌هات %~% گفت خواجو باز با ما ترهات آورده‌ئی
PageV1P928
### || [genre: Gh]
# 1 این چه بویست ای صبا از مرغزار آورده‌ئی %~% مرحبا کارام جان مرغ زار آورده‌ئی
# 2 بهر جان بیقرار آدم خاکی نهاد %~% نکتهی از روضه دارالقرار آورده‌ئی
# 3 وقت خوش بادت که وقت دوستان خوش کرده‌ئی %~% تا ز طرف بوستان بوی بهار آورده‌ئی
# 4 سرو ما را چون کشیدی در بر آخر راست گوی %~% کز وصالش شاخ شادی را ببار آورده‌ئی
# 5 عقل را از بوی می مست و خراب افکنده‌ئی %~% چون حدیثی از لب میگون یار آورده‌ئی
# 6 یک نفس تار سر زلفش ز هم بگشوده‌ئی %~% وز معانی این همه مشک تتار آورده‌ئی
# 7 در چنین وقتی که خواجو در خمار افتاده است %~% جان فدا بادت که جامی خوشگوار آورده‌ئی
PageV1P929
### || [genre: Gh]
# 1 دیشب ای باد صبا گوئی که جائی بوده‌ئی %~% پای بند چین زلف دلگشائی بوده‌ئی
# 2 آشنایانرا ز بوی خویش مست افکنده‌ئی %~% چون چمن پیرای باغ آشنائی بوده‌ئی
# 3 دسته بند سنبل سروی سرائی کشته‌ئی %~% خاکروب ساحت بستانسرائی بوده‌ئی
# 4 لاجرم پایت نمی‌آید ز شادی بر زمین %~% چون ندیم مجلس شادی فزائی بوده‌ئی
# 5 نیک بیرون برده‌ئی راه از شکنج زلف او %~% چون شبی تا روز در تاریک جائی بوده‌ئی
# 6 تا چه مرغی کاشیان جائی همایون جسته‌ئی %~% گوئیا در سایه پر همائی بوده‌ئی
# 7 از غم یعقوب حالی هیچ یاد آورده‌ئی %~% چون همه شب همدم یوسف لقائی بوده‌ئی
# 8 هیچ بوئی برده‌ئی کو در وفا و عهد کیست %~% تا عبیر آمیز بزم بیوفائی بوده‌ئی
# 9 از دل گمگشته خواجو نشانی باز ده %~% چون غبار افشان زلف دلربائی بوده‌ئی
PageV1P930
### || [genre: Gh]
# 1 آتش اندر آب هرگز دیده‌ئی %~% عنبر اندر تاب هرگز دیده‌ئی
# 2 چون دهان بر لعل شورانگیز او %~% پسته و عناب هرگز دیده‌ئی
# 3 شد نقاب عارضش زلف سیاه %~% شام بر مهتاب هرگز دیده‌ئی
# 4 سنبل پرتاب هرگز چیده‌ئی %~% نرگس پرخواب هرگز دیده‌ئی
# 5 نرگسش در طاق ابرو خفته است %~% مست در محراب هرگز دیده‌ئی
# 6 شد دلم مستغرق دریای عشق %~% ذره در غرقاب هرگز دیده‌ئی
# 7 در غمش خواجو چو چشم خونفشان %~% چشمه خوناب هرگز دیده‌ئی
PageV1P931
### || [genre: Gh]
# 1 دوش پیری یافتم در گوشه میخانه‌ئی %~% در کشیده از شراب نیستی پیمانه‌ئی
# 2 گفت درمستان لایعقل بچشم عقل بین %~% ور خرد داری مکن انکار هر دیوانه‌ئی
# 3 گر چه ما بنیاد عمر از باده ویران کرده‌ایم %~% کی بود گنجی چو ما در کنج هر ویرانه‌ئی
# 4 روشنست این کانکه از سودای او در آتشیم %~% شمع عشقش را کم افتد همچو ما پروانه‌ئی
# 5 دل بدلداری سپارد هر که صاحبدل بود %~% کانکه جانی باشدش نشکیبد از جانانه‌ئی
# 6 آشنائی را بچشم خویش دیدن مشکلست %~% زانکه او دیدار ننماید بهر بیگانه‌ئی
# 7 هر که داند کاندرین ره مقصد کلی یکیست %~% هر زمانی کعبه‌ئی برسازد از بتخانه‌ئی
# 8 دل منه بر ملک جم خواجو که شادروان عمر %~% با فسونی یا رود بر باد یا افسانه‌ئی
# 9 حیف باشد چون تو شهبازی که عالم صید تست %~% در چنین دامی شده نخجیر آب و دانه‌ئی
PageV1P932