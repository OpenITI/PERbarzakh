######OpenITI#


#META# title: divan
#META# ed_info: Ed. n.n. (n.d.), , Ganjoor corpus: n.n..
#META# url: https://ganjoor.net/anvari/divan/


#META#Header#End#

### || [genre: Gh]
# 1 بیا ای جان بیا ای جان بیا فریاد رس ما را %~% چو ما را یک نفس باشد نباشی یک نفس ما را
# 2 ز عشقت گرچه با دردیم و در هجرانت اندر غم %~% وز عشق تو نه بس باشد ز هجران تو بس ما را
# 3 کم از یک دم زدن ما را اگر در دیده خواب آید %~% غم عشقت بجنباند به گوش اندر جرس ما را
# 4 لبت چون چشمه نوش است و ما اندر هوس مانده %~% که بر وصل لبت یک روز باشد دسترس ما را
# 5 به آب چشمه حیوان حیاتی انوری را ده %~% که اندر آتش عشقت بکشتی زین هوس ما را
PageV1P0001
### || [genre: Gh]
# 1 جرمی ندارم بیش از این کز جان وفادارم ترا %~% ور قصد آزارم کنی هرگز نیازارم ترا
# 2 زین جور بر جانم کنون دست از جفا شستی به خون %~% جانا چه خواهد شد فزون آخر ز آزارم ترا
# 3 رخ گر به خون شویم همی آب از جگر جویم همی %~% در حال خود گویم همی یادی بود کارم ترا
# 4 آب رخان من مبر دل رفت و جان را درنگر %~% تیمار کار من بخور کز جان خریدارم ترا
# 5 هان ای صنم خواری مکن ما را فرازاری مکن %~% آبم به تاتاری مکن تا دردسر نارم ترا
# 6 جانا ز لطف ایزدی گر بر دل و جانم زدی %~% هرگز نگویی انوری روزی وفادارم ترا
PageV1P0002
### || [genre: Gh]
# 1 ای کرده خجل بتان چین را %~% بازار شکسته حور عین را
# 2 بنشانده پیاده ماه گردون %~% برخاسته فتنه زمین را
# 3 مگذار مرا به ناز اگر چند %~% خوب آید ناز نازنین را
# 4 منمای همه جفا گه مهر %~% چیزی بگذار روز کین را
# 5 دلداران بیش از این ندارند %~% با درد قرین چو من قرین را
# 6 هم یاد کنند گه گه آخر %~% خدمتگاران اولین را
# 7 ای گم شده مه ز عکس رویت %~% در کوی تو لعبتان چین را
# 8 این از تو مرا بدیع ننمود %~% من روز همی شمردم این را
# 9 سیری نکند مرا ز جورت %~% چونان که ز جود مجد دین را
PageV1P0003
### || [genre: Gh]
# 1 ای کرده در جهان غم عشقت سمر مرا %~% وی کرده دست عشق تو زیر و زبر مرا
# 2 از پای تا به سر همه عشقت شدم چنانک %~% در زیر پای عشق تو گم گشت سر مرا
# 3 گر بی‌تو خواب و خورد نباشد مرا رواست %~% خود بی‌تو در چه خور بود خواب و خور مرا
# 4 عمری کمان صبر همی داشتم به زه %~% آخر به تیر غمزه فکندی سپر مرا
# 5 باری به عمرها خبری یابمی ز تو %~% چون نیست در هوای تو از خود خبر مرا
# 6 در خون من مشو که نیاری به دست باز %~% گر جویی از زمانه به خون جگر مرا
PageV1P0004
### || [genre: Gh]
# 1 تا بود در عشق آن دلبر گرفتاری مرا %~% کی بود ممکن که باشد خویشتن‌داری مرا
# 2 سود کی دارد به طراری نمودن زاهدی %~% چون ز من بربود آن دلبر به طراری مرا
# 3 ساقی عشق بتم در جام امید وصال %~% می گران دادست کارد آن سبکساری مرا
# 4 زان بتر کز عشق هستم مست با خصمان او %~% می‌بباید بردن او مستی به هشیاری مرا
# 5 زارم اندر کار او وز کار او هر ساعتی %~% کرد باید پیش خلق انکار و بیزاری مرا
# 6 این شگفتی بین و این مشکل که اندر عاشقی %~% برد باید علت لنگی و رهواری مرا
PageV1P0005
### || [genre: Gh]
# 1 گر باز دگرباره ببینم مگر اورا %~% دارم ز سر شادی بر فرق سر او را
# 2 با من چو سخن گوید جز تلخ نگوید %~% تلخ از چه سبب گوید چندین شکر او را
# 3 سوگند خورم من به خدا و به سر او %~% کاندر دو جهان دوست ندارم مگر او را
# 4 چندان که رسانید بلاها به سر من %~% یارب مرسان هیچ بلایی به سر او را
# 5 هر شب ز بر شام همی تا به سحرگه %~% رخساره کنم سرخ ز خون جگر او را
PageV1P0006
### || [genre: Gh]
# 1 از دور بدیدم آن پری را %~% آن رشک بتان آزری را
# 2 در مغرب زلف عرض داده %~% صد قافله ماه و مشتری را
# 3 بر گوشه عارض چو کافور %~% برهم زده زلف عنبری را
# 4 جزعش به کرشمه درنوشته %~% صد تخته تازه کافری را
# 5 لعلش به ستیزه در نموده %~% صد معجزه پیمبری را
# 6 تیر مژه بر کمان ابرو %~% برکرده عتاب و داوری را
# 7 بر دامن هجر و وصل بسته %~% بدبختی و نیک‌اختری را
# 8 ترسان ترسان به طنز گفتم %~% آن مایه حسن و دلبری را
# 9 کز بهر خدای را کرایی %~% گفتا به خدا که انوری را
PageV1P0007
### || [genre: Gh]
# 1 جانا به جان رسید ز عشق تو کار ما %~% دردا که نیستت خبر از روزگار ما
# 2 در کار تو ز دست زمانه غمی شدم %~% ای چون زمانه بد نظری کن به کار ما
# 3 بر آسمان رسد ز فراق تو هر شبی %~% فریاد و نالهای دل زار زار ما
# 4 دردا و حسرتا که بجز بار غم نماند %~% با ما به یادگاری از آن روزگار ما
# 5 بودیم بر کنار ز تیمار روزگار %~% تا داشت روزگار ترا در کنار ما
# 6 آن شد که غمگسار غم ما تو بوده‌ای %~% امروز نیست جز غم تو غمگسار ما
# 7 آری به اختیار دل انوری نبود %~% دست قضا ببست در اختیار ما
PageV1P0008
### || [genre: Gh]
# 1 ای غارت عشق تو جهانها %~% بر باد غم تو خان و مانها
# 2 شد بر سر کوی لاف عشقت %~% سرها همه در سر زبانها
# 3 در پیش جنیبت جمالت %~% از جسم پیاده گشته جانها
# 4 در کوکبه رخ چو ماهت %~% صد نعل فکنده آسمانها
# 5 نظارگیان روی خوبت %~% چون در نگرند از کرانها
# 6 در روی تو روی خویش بینند %~% زینجاست تفاوت نشانها
# 7 گویم که ز عشوهای عشقت %~% هستیم ز عمر بر زبانها
# 8 گویی که ترا از آن زیان بود %~% الحق هستی تو خود از آنها
# 9 تا کی گویی چو انوری مرغ %~% دیگر نپرد از آشیانها
# 10 داند همه‌کس که آن چه طعنه‌ست %~% دندانست بتا در این دهانها
PageV1P0009
### || [genre: Gh]
# 1 ای از بنفشه ساخته گلبرگ را نقاب %~% وز شب تپانچه‌ها زده بر روی آفتاب
# 2 بر سیم ساده بیخته از مشک سوده‌گرد %~% بر برگ لاله ریخته از قیر ناب آب
# 3 خط تو بر خد تو چو بر شیر پای مور %~% زلف تو بر رخ تو چو بر می پر غراب
# 4 دارم ز آب و آتش یاقوت و جزع تو %~% در آب دیده غرق و بر آتش جگر کباب
# 5 در تاب و بند زلف دلاویز جان کشت %~% جان در هزار بند و دل اندر هزار تاب
# 6 گه دست عشق جامه صبرم کند قبا %~% گه آب چشم خانه رازم کند خراب
# 7 چون چشمت از جفا مژه بر هم نمی‌زند %~% چشمم به خون دل مژه تا کی کند خضاب
# 8 هم با خیال تو گله‌ای کردمی ز تو %~% بر چشم من اگر نشدی بسته راه خواب
# 9 ای روز و شب چو دهر در آزار انوری %~% ترسم که دهر باز دهد زودت این جواب
PageV1P0010
### || [genre: Gh]
# 1 خه‌خه به نام ایزد آن روی کیست یارب %~% آن سحر چشم و آن رخ آن زلف و خال و آن لب
# 2 در وصف حسن آن لب ناهید چنگ مطرب %~% بر چرخ حسن آن رخ خورشید برج کوکب
# 3 مسرور عیش او را این عیش عادتی غم %~% بیمار هجر او را این مرگ صورتی تب
# 4 نقشی نگاشت خطش از مشک سوده بر گل %~% دامن فکند زلفش بر روز روشن از شب
# 5 دامیست چین زلفش عقل اندرو معلق %~% جزعیست چشم شوخش سحر اندرو مرکب
# 6 گه مشک می‌فشاند بر مه ز گرد موکب %~% گه ماه می‌نگارد در ره ز نعل مرکب
# 7 در پیش نور رویش گردون به دست حسرت %~% بربست روی خود را بشکست نیش عقرب
# 8 بردارد ار بخواهد زلف و رخش به یک ره %~% ترتیب کفر وایمان آیین کیش و مذهب
# 9 در من یزید وصلش جانی جوی نیرزد %~% ای انوری چه لافی چندین ز قلب و قالب
PageV1P0011
### || [genre: Gh]
# 1 خه از کجات پرسم چونست روزگارت %~% ما را دو دیده باری خون شد در انتظارت
# 2 در آرزوی رویت دور از سعادت تو %~% پیچان و سوگوارم چون زلف تابدارت
# 3 ما را نگویی ای جان کاخر به چه عنایت %~% بیگانگی گرفتی از یار دوستدارت
# 4 ای جان و روشنایی به زین همی بباید %~% تو برکناری از ما ما در میان کارت
# 5 با مات در نگیرد ماییم و نیم جانی %~% یا مرگ جان گزینم یا وصل خوشگوارت
# 6 گر بخت دست گیرد ور عمر پای دارد %~% یکبار دیگر ای جان گیریم در کنارت
PageV1P0012
### || [genre: Gh]
# 1 در همه عالم وفاداری کجاست %~% غم به خروارست غمخواری کجاست
# 2 درد دل چندان که گنجد در ضمیر %~% حاصلست از عشق دلداری کجاست
# 3 گر به گیتی نیست دلداری مرا %~% ممکن است از بخت دل‌باری کجاست
# 4 اندرین ایام در باغ وفا %~% گر نمی‌روید گلی خاری کجاست
# 5 جان فدای یار کردن هست سهل %~% کاشکی یار بسی یاری کجاست
# 6 در جهان عاشقی بینم همی %~% یک جهان بی‌کار با کاری کجاست
PageV1P0013
### || [genre: Gh]
# 1 غم عشق تو از غمها نجاتست %~% مرا خاک درت آب حیاتست
# 2 نمی‌جویم نجات از بند عشقت %~% چه بندست آنکه خوشتر از نجاتست
# 3 مرا گویند راه عشق مسپر %~% من و سودای عشق این ترهاتست
# 4 ز لعب دو رخت بر نطع خوبی %~% مه اندر چارخانه شاه ماتست
# 5 دل و دین می‌بری و عهد و قولت %~% چو حال و کار دنیا بی‌ثباتست
# 6 عنایت بر سر هجرم به آیین %~% هم از جور قدیم و حادثاتست
# 7 چنان ترسد دل از هجر تو گویی %~% شب هجران تو روز وفاتست
# 8 به جان و دل ز دیوان جمالت %~% امیر عشق را بر من براتست
# 9 براتی گر شود راجع چه باشد %~% نه خط مجد دین شمس الکفاتست
PageV1P0014
### || [genre: Gh]
# 1 تا دل مسکین من در کار تست %~% آرزوی جان من دیدار تست
# 2 جان و دل در کار تو کردم فدا %~% کار من این بود دیگر کار تست
# 3 با تو نتوان کرد دست اندر کمر %~% هرچه خواهی کن که دولت یار تست
# 4 دل ترا دادم وگر جان بایدت %~% هم فدای لعل شکربار تست
# 5 شایدم گر جان و دل از دست رفت %~% ایمنم اندی که در زنهار تست
PageV1P0015
### || [genre: Gh]
# 1 جرم رهی دوستی روی تست %~% آفت سودای دلش موی تست
# 2 دل نفس از عشق تو تنها نزد %~% در همه دلها هوس روی تست
# 3 ناوک غمزه مزن او را که او %~% کشته هر غم‌زده خوی تست
# 4 هست بسی یوسف یعقوب رنگ %~% پیرهنی را که درو بوی تست
# 5 از در خود عاشق خود را مران %~% رحم کن انگار سگ کوی تست
PageV1P0016
### || [genre: Gh]
# 1 دل در آن یار دلاویز آویخت %~% فتنه اینست که آن یار انگیخت
# 2 دل و دین و می و عهد و قوت %~% رخت بر سر به یکی پای گریخت
# 3 دل من باز نمی‌یابد صبر %~% همه آفاق به غربال تو بیخت
# 4 ور نمی‌یابد آن سلسله موی %~% کار جانم به یکی موی آویخت
# 5 دل به سوی دل برفتم بر درش %~% چشمم از اشک بسی چشم آویخت
# 6 یار گلرخ چو مرا بار ندارد %~% گل عمرم همه از پای بریخت
PageV1P0017
### || [genre: Gh]
# 1 ای به دیده دریغ خاک درت %~% همه سوگند من به جان و سرت
# 2 گوش را منتست بر همه تن %~% از پی آن حدیث چون شکرت
# 3 اشک چون سیم و رخ چو زر کردم %~% از برای نثار رهگذرت
# 4 مایه کیمیاست خاک درت %~% کی درآید به چشم سیم و زرت
# 5 دل بی‌رحم تو رحیم شود %~% گر ز حال دلم شود خبرت
PageV1P0018
### || [genre: Gh]
# 1 رخت مه را رخ و فرزین نهادست %~% لبت بیجاده را صد ضربه دادست
# 2 چو رویت کی بود آن مه که هر مه %~% سه روز از مرکب خوبی پیادست
# 3 کجا دیدست بیجاده چنان خال %~% که فرزین بند نعلت را پیادست
# 4 ز مادر تا تو زادی کس ندیدست %~% که یک مادر مه و خورشید زادست
# 5 از این سنگین دلی با انوری بس %~% که بی‌تو سنگها بر دل نهادست
PageV1P0019
### || [genre: Gh]
# 1 گلبن عشق تو بی‌خار آمدست %~% هر گلی را صد خریدار آمدست
# 2 عالمی را از جفای عشق تو %~% پای و پیشانی به دیوار آمدست
# 3 حسن را تا کرده‌ای بازار تیز %~% فتنه از خانه به بازار آمدست
# 4 باز کاری درگرفتستی مگر %~% نو گرفتی تازه در کار آمدست
# 5 تا ترا جان جهان خواند انوری %~% در جهان شوری پدیدار آمدست
PageV1P0020
### || [genre: Gh]
# 1 پایم از عشق تو در سنگ آمدست %~% عقل را با تو قبا تنگ آمدست
# 2 نام من هرگز نیاری بر زبان %~% آری از نامم ترا ننگ آمدست
# 3 هرچه دانی از جفا با من بکن %~% کت زبونی نیک در چنگ آمدست
# 4 هرکسی آمد به استقبال من %~% اندهانت چند فرسنگ آمدست
# 5 انوری پایت ز راهی بازکش %~% کاندران هر مرکبی لنگ آمدست
PageV1P0021
### || [genre: Gh]
# 1 کارم ز غمت به جان رسیدست %~% فریاد بر آسمان رسیدست
# 2 نتوان گله تو کرد اگرچه %~% از دل به سر زبان رسیدست
# 3 در عشق تو بر امید سودی %~% صد بار مرا زیان رسیدست
# 4 هرجا که رسم برابر من %~% اندوه تو در میان رسیدست
# 5 این آب ز فرق برگذشته است %~% وین کارد بر استخوان رسیدست
PageV1P0022
### || [genre: Gh]
# 1 حسن را از وفا چه آزارست %~% که همه ساله با جفا یارست
# 2 خود وفا را وجود نیست پدید %~% وین که در عادتست گفتارست
# 3 از برون جهان وفا هم نیست %~% کاثرش ز اندرون پدیدارست
# 4 چه وفا این چه ژاژ می‌گویم %~% که ازو حسن را چه آزارست
# 5 تا مصاف وفا شکسته شدست %~% علم عافیت نگونسارست
# 6 عشق را عافیت به کار نشد %~% لاجرم کار عاشقان زارست
# 7 دست در کار عافیت نشود %~% هر کجا عشق بر سر کارست
# 8 عشق در خواب و عاشقان در خون %~% دایه بی‌شیر و طفل بیمارست
# 9 آرزو می‌پزیم چتوان کرد %~% سود ناکرده سخت بسیارست
# 10 اینکه امروز بر سر گنجی %~% پای فردات بر دم مارست
# 11 انوری از سر جهان برخیز %~% که نه معشوقه وفادارست
PageV1P0023
### || [genre: Gh]
# 1 معشوقه به رنگ روزگارست %~% با گردش روزگار یارست
# 2 برگشت چو روزگار و آن نیز %~% نوعی ز جفای روزگارست
# 3 بس بوالعجب و بهانه‌جویست %~% بس کینه‌کش و ستیزه‌کارست
# 4 این محتشمیست با بزرگی %~% گر محتشم و بزرگوارست
# 5 بوسی ندهد مگر به جانی %~% آری همه خمر با خمارست
# 6 در باغ زمانه هیچ گل نیست %~% وان نیز که هست جفت خارست
# 7 ای دل منه از میان برون پای %~% هر چند که یار بر کنارست
# 8 امید مبر کز آنچه مردم %~% نومیدترست امیدوارست
# 9 هر چند شمار کار فردا %~% کاریست که آن نه در شمارست
# 10 بتوان دانست هر شب از عمر %~% آبستن صد هزار کارست
PageV1P0024
### || [genre: Gh]
# 1 ز عشق تو نهانم آشکارست %~% ز وصل تو نصیبم انتظارست
# 2 ز باغ وصل تو گل کی توان چید %~% که آنجا گفتگوی از بهر خارست
# 3 ولی در پای تو گشتم بدان بوی %~% که عهدت همچو عشقم پایدارست
# 4 دلم رفت و ز تو کاری نیامد %~% مرا با این فضولی خود چه کارست
# 5 چو گویم بوسه‌ای گویی که فردا %~% کرا فردای گیتی در شمارست
# 6 به بند روزگارم چند بندی %~% سخن خود بیشتر در روزگارست
# 7 به عهدم دست می‌گیری ولیکن %~% که می‌گوید که پایت استوارست
# 8 ترا با انوری زین گونه دستان %~% نه یکبار و دوبارست و سه بارست
PageV1P0025
### || [genre: Gh]
# 1 ای یار مرا غم تو یارست %~% عشق تو ز عالم اختیارست
# 2 با عشق تو غم همی گسارم %~% عشق تو غمست و غمگسارست
# 3 جان و جگرم بسوخت هجران %~% خود عادت دل نه زین شمارست
# 4 جان سوختن و جگر خلیدن %~% هجران ترا کمینه کارست
# 5 در هجر ز درد بی‌قرارم %~% کان درد هنوز برقرارست
# 6 ای راحت جان من فرج ده %~% زان درد که نامش انتظارست
# 7 در تاب شدی که گفتم از تو %~% جز درد مرا چه یادگارست
PageV1P0026
### || [genre: Gh]
# 1 یارب چه بلا که عشق یارست %~% زو عقل به درد و جان فکارست
# 2 دل برد و جمال کرد پنهان %~% فریاد که ظلم آشکارست
# 3 گر جان منست ازو به جانم %~% من هیچ ندانم این چکارست
# 4 ناید بر من خیال او هیچ %~% وین هم ز خلاف روزگارست
# 5 کارم چو نگار نیست با او %~% زان بر رخ من ز خون نگارست
# 6 زو هیچ شمار برنگیرم %~% زیرا که جفاش بی‌شمارست
PageV1P0027
### || [genre: Gh]
# 1 هر شکن در زلف تو از مشک دالی دیگرست %~% هر نظر از چشم تو سحر حلالی دیگرست
# 2 ناید اندر وصف کس آن چشم و زلف از بهر آنک %~% در خیال هرکس از هریک خیالی دیگرست
# 3 هرچه دل با خویشتن صورت کند زان زلف و چشم %~% عقل دوراندیش گوید آن مثالی دیگرست
# 4 هرکسی زان چشم و زلف اندر گمانی دیگرند %~% وان گمانها نیز از هریک محالی دیگرست
# 5 گرچه در عین کمالست از نکویی گوییا %~% از ورای آن کمال او کمالی دیگرست
# 6 من به حالی دیگرم از عشق او هر لحظه‌ای %~% زانکه او در حسن هر ساعت به حالی دیگرست
PageV1P0028
### || [genre: Gh]
# 1 امید وصل تو کاری درازست %~% امید الحق نشیبی بی‌فرازست
# 2 طمع را بر تو دندان گرچه کندست %~% تمنا را زبان باری درازست
# 3 ره بیرون شد از عشقت ندانم %~% در هر دو جهان گویی فرازست
# 4 به غارت برد غمزه‌ت یک جهان جان %~% لبت را گو که آخر ترکتازست
# 5 در این ماتم‌سرا یعنی زمانه %~% بسا عید و عروسی کز تو بازست
# 6 نگویی کاین چنین عید و عروسی %~% طرب در روزه عشرت در نمازست
# 7 حدیث عافیت یکبارگی خود %~% چنان پوشیده شد گویی که آزست
# 8 نیاز ای انوری بس عرضه کردن %~% که معشوق از دو گیتی بی‌نیازست
PageV1P0029
### || [genre: Gh]
# 1 مهرت به دل و به جان دریغست %~% عشق تو به این و آن دریغست
# 2 وصل تو بدان جهان توان یافت %~% کان ملک بدین جهان دریغست
# 3 کس را کمر وفا مفرمای %~% کان طرف بهر میان دریغست
# 4 با کس به مگوی نام تو چیست %~% کان نام به هر زبان دریغست
# 5 قدر چو تویی زمین چه داند %~% کان قدر به آسمان دریغست
# 6 در کوی وفای تو به انصاف %~% یک دل به هزار جان دریغست
PageV1P0030
### || [genre: Gh]
# 1 ای برادر عشق سودایی خوشست %~% دوزخ اندر عاشقی جایی خوشست
# 2 در بیابان رهروان عشق را %~% زاب چشم خویش دریایی خوشست
# 3 غمگنان را هر زمان در کنج عشق %~% یاد نام دوست صحرایی خوشست
# 4 با خیال روی معشوق ای عجب %~% جام زهرآلود حلوایی خوشست
# 5 عمرها در رنج چون امروز و دی %~% بر امید بود فردایی خوشست
PageV1P0031
### || [genre: Gh]
# 1 کار دل از آرزوی دوست به جانست %~% تا چه شود عاقبت که کار در آنست
# 2 کرد ز جان و جهان ملول به جورم %~% با همه بیداد و جور جان جهانست
# 3 عشوه دهد چون جهان و عمر ستاند %~% در غم او عشوه سود و عمر زیانست
# 4 عشق چو رنگی دهد سرشک کسی را %~% روی سوی من کند که رسم فلانست
# 5 بلعجبی می‌کند که راز نگهدار %~% روی به خون تر چه روز راز نهانست
# 6 خصم همی گویدم که عاشق زاری %~% خیره چه لعب‌الخجل کنم که چنانست
# 7 عاشقی ای انوری دروغ چگویی %~% راز دلت در سخن چو روز عیانست
PageV1P0032
### || [genre: Gh]
# 1 عشق تو از ملک جهان خوشترست %~% رنج تو از راحت جان خوشترست
# 2 خوشترم آن نیست که دل برده‌ای %~% دل در جان می‌زند آن خوشترست
# 3 من به کرانی شدم از دست هجر %~% پای ملامت به میان خوشترست
# 4 دل به بدی تن زده تا به شود %~% خوردن زهری به گمان خوشترست
# 5 وصل تو روزی نشد و روز شد %~% سود نه و مایه زیان خوشترست
# 6 عمر شد و عشوه به دستم بماند %~% دخل نه و خرج روان خوشترست
# 7 از پی دل جان به تو انداختیم %~% بر اثر تیر کمان خوشترست
# 8 کیسه عمرم ز غمت شد تهی %~% بی‌رمه مرسوم شبان خوشترست
# 9 این همه هست و تو نه با انوری %~% وین همه در کار جهان خوشترست
PageV1P0033
### || [genre: Gh]
# 1 عشق تو قضای آسمانست %~% وصل تو بقای جاودانست
# 2 آسیب غم تو در زمانه %~% دور از تو بلای ناگهانست
# 3 دستم نرسد همی به شادی %~% تا پای غم تو در میانست
# 4 در زاویهای چین زلفت %~% صد خرده عشق در میانست
# 5 این قاعده گر چنین بماند %~% بنیاد خرابی جهانست
# 6 با حسن تو در نواله چرخ %~% رخساره ماه استخوانست
# 7 وز عافیتی چنین مروح %~% در عشق تو عمر بس گرانست
# 8 با آنکه نشان نمی‌توان داد %~% کز وصل تو در جهان نشانست
# 9 دل در غم انتظار خون شد %~% بیچاره هنوز در گمانست
# 10 گفتم که به تحفه پیش وعده‌اش %~% جان می‌نهم ار سخن در آنست
# 11 دل گفت که بر در قبولش %~% هرچه آن نرود به دست جانست
# 12 بازار سپید کاری تو %~% اکنون به روایی آنچنانست
# 13 کانجا سر سبز بی‌زر سرخ %~% چون سیم سیاه ناروانست
# 14 زر بایدت انوری وگر نیست %~% غم خور که همیشه رایگانست
# 15 بی‌مایه همی طلب کنی سود %~% زان گاهی سود و گه زیانست
PageV1P0034
### || [genre: Gh]
# 1 هرکه چون من به کفرش ایمانست %~% از همه خلق او مسلمانست
# 2 روی ایمان ندیده‌ای به خدا %~% گر به ایمان خویشت ایمانست
# 3 ای پسر مذهب قلندر گیر %~% که درو دین و کفر یکسانست
# 4 خویشتن بر طریق ایشان بند %~% که طریقت طریق ایشانست
# 5 دست ازین توبه و صلاح بدار %~% کاندرین راه کافری آنست
# 6 راه تسلیم رو که عالم حکم %~% دام مرغان و مرغ بریانست
# 7 ملک تسلیم چون مسلم گشت %~% بهتر از ملک سلیمانست
# 8 مردم صومعه مسلمان نیست %~% گر همه بوذرست و سلمانست
# 9 ساقیا در ده آن میی که ازو %~% آفت عقل و راحت جانست
# 10 حاکی رنگ روی معشوقست %~% راوی بوی زلف جانانست
# 11 مجلس از بوی او سمن‌زارست %~% خانه با رنگ او گلستانست
# 12 از لطافت هوای رنگینست %~% وز صفا آفتاب تابانست
# 13 در قدح همچو عقل و جان در تن %~% آشکارست اگرچه پنهانست
# 14 توبه خویش و آن من بشکن %~% کین نه توبه است زور و بهتانست
# 15 یک زمانم ز خویشتن برهان %~% کز وجودم ز خود پشیمانست
# 16 چند گویی که می نخواهم خورد %~% که ز دشمن دلم هراسانست
# 17 می خور و مست خسب و ایمن باش %~% مجلس خاص خاص سلطانست
PageV1P0035
### || [genre: Gh]
# 1 مرا دانی که بی‌تو حال چونست %~% به هر مژگان هزاران قطره خونست
# 2 تنم در بند هجر تو اسیرست %~% دلم در دست عشق تو زبونست
# 3 غم عشق تو در جان هیچ کم نیست %~% چه جای کم که هر ساعت فزونست
# 4 به وجهی خون همی بارم من از دل %~% که در عشق توام غم رهنمونست
# 5 اگر بخشود خواهی هرگز ای جان %~% بر این دل جای بخشایش کنونست
PageV1P0036
### || [genre: Gh]
# 1 جمالت بر سر خوبی کلاهست %~% بنامیزد نه رویست آن که ماهست
# 2 تویی کز زلف و رخ در عالم حسن %~% ترا هم نیم شب هم چاشتگاهست
# 3 بسا خرمن که آتش در زدی باش %~% هنوزت آب خوبی زیر کاهست
# 4 پی عهدت نیاید جز در آن راه %~% کز آنجا تا وفا صد ساله راهست
# 5 ز عشوت روز عمرم در شب افتاد %~% وزین غم بر دلم روز سیاهست
# 6 پس از چندی صبوری داد باشد %~% که گویم بوسه‌ای گویی پگاهست
# 7 شبی قصد لبت کردم از آن شب %~% سپاه کین چشمت در سپاهست
# 8 به تیر غمزه مژگانت انوری را %~% بکشتند و برین شهری گواهست
# 9 لبت را گو که تدبیر دیت کن %~% سر زلفت مبر کو بی‌گناهست
PageV1P0037
### || [genre: Gh]
# 1 عشق تو دل را نکو پیرایه‌ایست %~% دیده را دیدار تو سرمایه‌ایست
# 2 تیر مژگان ترا خون ریختن %~% در طریق عشق کمتر پایه‌ایست
# 3 از وفا فرزند اندوه ترا %~% دل ز مادر مهربانتر دایه‌ایست
# 4 بنده گشت از بهر تو دل دیده را %~% گرچه دل را دیده بد همسایه‌ایست
# 5 زان مرا وصلت به دست هجر داد %~% کز پی هر آفتابی سایه‌ایست
PageV1P0038
### || [genre: Gh]
# 1 هرکس که غم ترا فسانه‌ست %~% دستخوش آفت زمانه‌ست
# 2 هرکس که غم ترا میان بست %~% از عیش زمانه بر کرانه‌ست
# 3 تو یار یگانه‌ای و بایست %~% یار تو که همچو تو یگانه‌ست
# 4 عشق تو حقیقت است ای جان %~% معلوم دلی و در میانه‌ست
# 5 در عشق تو صوفی‌ایم و ما را %~% دیگر همه عشقها فسانه‌ست
# 6 ما را دل پر غمست و گو باش %~% اندی که دل تو شادمانه‌ست
# 7 درد دل ما ز هجر خود پرس %~% هجران تو از میان خانه‌ست
# 8 دارم سخنی هم از تو با تو %~% مقصود تویی سخن بهانه‌ست
# 9 به زین غم کار دوستان خور %~% وین پند شنو که دوستانه‌ست
PageV1P0039
### || [genre: Gh]
# 1 بازماندم در غم و تیمار او تدبیر چیست %~% بازگشتم عاجز اندر کار او تدبیر چیست
# 2 باز خون عقل و جانم ریخت اندر عشق او %~% دیده شوخ‌کش خونخوار او تدبیر چیست
# 3 باز بار دیگرم در زیر بار غم کشید %~% آرزوی لعل شکربار او تدبیر چیست
# 4 پیش از این عمری به باد عشق او بر داده‌ام %~% بازگشتم عاشق دیدار او تدبیر چیست
# 5 در میان محنت بسیار گشتم ناپدید %~% از غم و اندیشه بسیار او تدبیر چیست
# 6 شیوه عهدش دگر با انوری بخرند باز %~% خویشتن بفروخت در بازار او تدبیر چیست
PageV1P0040
### || [genre: Gh]
# 1 دل بی‌تو به صدهزار زاریست %~% جان در کف صدهزار خواریست
# 2 در عشق تو ز اشک دیده دل را %~% الحق ز هزار گونه یاریست
# 3 در راه تو خوارتر ز حاکم %~% ای بخت بد این چه خاکساریست
# 4 کردیم به کام دشمن ای دوست %~% دانم که نه این ز دوستاریست
# 5 هجران سیه‌گر توام کشت %~% این نیز هم از سپیدکاریست
PageV1P0041
### || [genre: Gh]
# 1 ماه چون چهره زیبای تو نیست %~% مشک چون زلف گل‌آرای تو نیست
# 2 کس ندیدست رخ خوب ترا %~% که چو من بنده و مولای تو نیست
# 3 کردم از دیده و دل جای ترا %~% گرچه از دیده و جان جای تو نیست
# 4 چه دهی وعده فردا که مرا %~% دل این وعده فردای تو نیست
# 5 سینه کس نشناسم به جهان %~% که در آن سینه تقاضای تو نیست
PageV1P0042
### || [genre: Gh]
# 1 از تو بریدن صنما روی نیست %~% زانکه چو رویت به جهان روی نیست
# 2 تا تو ز کوی تو برون رفته‌ای %~% کوی تو گویی که همان کوی نیست
# 3 گرچه غمت کرد چو مویی مرا %~% فارغم از عشق تو یک موی نیست
# 4 روی ترا ماه نگویم از آنک %~% ماه چو آن عارض دلجوی نیست
# 5 زلف ترا مشک نخوانم از آنک %~% مشک بدان رنگ و بدان بوی نیست
# 6 چون لب تو باده خوش رنگ نه %~% چون رخ تو لاله خود روی نیست
# 7 زلف تو چوگان و دلم گوی اوست %~% کیست که چوگان ترا گوی نیست
# 8 طعنه بدگوی نباشد زیانش %~% هرکه ورا دلبر بدخوی نیست
# 9 انوری از خوی بد تست خوار %~% از سخن دشمن بدگوی نیست
PageV1P0043
### || [genre: Gh]
# 1 روی برگشتنم از روی تو نیست %~% که جهانم به یکی موی تو نیست
# 2 زان ز روی تو نگردانم روی %~% که بجز روی تو چون روی تو نیست
# 3 هیچ شب نیست که اندر طلبت %~% بسترم خاک سر کوی تو نیست
# 4 هیچ دم نیست که بر جان و دلم %~% داغی از طعنه بدگوی تو نیست
# 5 نیست با این همه آزرم ازو %~% زانکه بی تعبیه بوی تو نیست
PageV1P0044
### || [genre: Gh]
# 1 جانا دلم از خال سیاه تو به حالیست %~% کامروز بر آنم که نه دل نقطه خالیست
# 2 در آرزوی خواب شب از بهر خیالت %~% حقا که تنم راست چو در خواب خیالیست
# 3 بی‌روز رخ خوب تو دانم خبرت نیست %~% کاندر غم هجران تو روزیم چو سالیست
# 4 هردم به غمی تازه دلم خوی فرا کرد %~% تا هر نفسی روی ترا تازه جمالیست
# 5 وامروز غم من چو جمالت به کمالست %~% یارب چه کنم گر پس ازین نیز کمالیست
# 6 آن کیست که او را چو کف پای تو روییست %~% وان کیست که او را به کف از دست تو مالیست
# 7 پیغام دهی هر نفسم کانوری از ماست %~% من بنده این مخرقه هر چند محالیست
PageV1P0045
### || [genre: Gh]
# 1 عشق تو بی‌روی تو درد دلیست %~% مشکل عشق تو مشکل مشکلیست
# 2 بی‌تو در هر خانه دستی بر سریست %~% وز تو در هر کوی پایی در گلیست
# 3 بر در بتخانه حسنت کنون %~% دست صبرم زیر سنگ باطلیست
# 4 شادی وصلت به هر دل کی رسد %~% تا ترا شکرانه بر هر غم دلیست
# 5 حاصلم در عشق تو بی‌حاصلیست %~% هیچ نتوان گفت نیکو حاصلیست
# 6 از تحیر هر زمانی در رهت %~% روی امیدم به دیگر منزلیست
# 7 کشتیی بر خشک می‌ران انوری %~% کاخر این دریای غم را ساحلیست
PageV1P0046
### || [genre: Gh]
# 1 در همه مملکت مرا جانیست %~% هر زمان پای‌بند جانانیست
# 2 در کنارم به جای دمسازی %~% تا سحرگه ز دیده طوفانیست
# 3 در کجا می‌خورد مرا غم عشق %~% در همه خانه‌ام یکی تا نیست
# 4 یک دم از درد عشق ناساید %~% دادم انصاف رنج‌کش جانیست
# 5 گفتم او را که صبر کن که به صبر %~% هر غمی را که هست پایانیست
# 6 این همه هست کاشکی باری %~% کار او را سری و سامانیست
PageV1P0047
### || [genre: Gh]
# 1 مکن ای دل که عشق کار تو نیست %~% بار خود را ببر که بار تو نیست
# 2 مردی از عشق و در غم دگری %~% گرچه این هم به اختیار تو نیست
# 3 دیده راز تو فاش کرد ازآنک %~% دیده در عشق رازدار تو نیست
# 4 نوبهار آمد و جهان بشکفت %~% زان ترا چه چو نوبهار تو نیست
PageV1P0048
### || [genre: Gh]
# 1 بی‌مهر جمال تو دلی نیست %~% بی‌مهر هوای تو گلی نیست
# 2 بگذشت زمانه وز تو کس را %~% جز عمر گذشته حاصلی نیست
# 3 تا از چه گلی که از تو خالی %~% در عالم آب و گل دلی نیست
# 4 در دائره جهان محدث %~% چون حادثه تو مشکلی نیست
# 5 در تو که رسد که در ره تو %~% جز منزل عجز منزلی نیست
# 6 در بحر تحیر تو پایاب %~% کی سود کند که ساحلی نیست
PageV1P0049
### || [genre: Gh]
# 1 یار با من چون سر یاری نداشت %~% ذره‌ای در دل وفاداری نداشت
# 2 عاشقان بسیار دیدم در جهان %~% هیچ‌کس کس را بدین خواری نداشت
# 3 جان به ترک دل بگفت از بیم هجر %~% طاقت چندین جگرخواری نداشت
# 4 تا پدید آمد شراب عشق تو %~% هیچ عاشق برگ هشیاری نداشت
# 5 دل ز بی‌صبری همی زد لاف عشق %~% گفت دارم صبر پنداری نداشت
# 6 بار وصلش در جهان نگشاد کس %~% کاندرو در هجر سرباری نداشت
# 7 درد چشم من فزون شد بهر آنک %~% توتیای از صبر پنداری نداشت
PageV1P0050
### || [genre: Gh]
# 1 باز کی گیرم اندر آغوشت %~% کی بیارم به دست چون دوشت
# 2 هرگز آیا به خواب خواهم دید %~% یک شبی دیگر اندر آغوشت
# 3 تا بدیدم به زیر حلقه زلف %~% حلقه گوش بر بناگوشت
# 4 گشت یکبارگی دل ریشم %~% حلقه گوش حلقه در گوشت
PageV1P0051
### || [genre: Gh]
# 1 رایت حسن تو از مه برگذشت %~% با من این جور تو از حد درگذشت
# 2 آتش هجر توام خوش خوش بسوخت %~% آب اندوه توام از سر گذشت
# 3 نگذرد بر هیچ کس از عاشقان %~% آنچ دوش از عشق بر چاکر گذشت
# 4 گریه من شور در عالم فکند %~% ناله من از فلک برتر گذشت
# 5 دوش باز آمد خیالت پیش من %~% حال من چون دید از من درگذشت
# 6 دیده‌ام در پای او گوهر فشاند %~% تا چو می‌بگذشت بر گوهر گذشت
# 7 درگذشت اشک من از یاقوت سرخ %~% گرچه در زردی رخم از زر گذشت
# 8 پایه حسنت به هر شهری رسید %~% لشکر عشقت به هر کشور گذشت
PageV1P0052
### || [genre: Gh]
# 1 یار ما را به هیچ برنگرفت %~% وانچه گفتیم هیچ درنگرفت
# 2 پرده ما دریده گشت و هنوز %~% پرده از روی کار برنگرفت
# 3 درنیامد ز راه دیده به دل %~% تا دل از راه سینه برنگرفت
# 4 خدمت ما بجز هبا نشمرد %~% صحبت ما بجز هدر نگرفت
# 5 جز وفا سیرت دلم نگذاشت %~% جز جفا عادتی دگر نگرفت
# 6 هیچ روزی مرا به سر نامد %~% که دلم عشق او از سر نگرفت
PageV1P0053
### || [genre: Gh]
# 1 سخت خوشی چشم بدت دورباد %~% سال و مه و روز و شبت سور باد
# 2 بنده زلفین تو شد غالیه %~% خاک کف پای تو کافور باد
# 3 خادم و فراش تو رضوان سزد %~% چاکر و دربان درت حور باد
# 4 عاشق محنت‌زده چون هست شاد %~% حاسد خرم شده مهجور باد
# 5 وصل تو بادا همه نزدیک ما %~% هجر تو جاوید ز ما دور باد
PageV1P0054
### || [genre: Gh]
# 1 از بس که کشیدم از تو بیداد %~% از دست تو آمدم به فریاد
# 2 فریاد از آن کنم که آمد %~% بر من ز تو ای نگار بیداد
# 3 داد از دل پر طمع چه دارم %~% بر خیر چرا کنم سر از داد
# 4 مردی چه طلب کنم ز آتش %~% نرمی چه طلب کنم ز پولاد
# 5 شادی ز دل منست غمگین %~% در عشق تو ای بت پری‌زاد
# 6 هرگز دل من مباد بی‌غم %~% گر تو به غم دل منی شاد
# 7 من جان و جهان به باد دادم %~% ای جان جهان ترا بقا باد
PageV1P0055
### || [genre: Gh]
# 1 مرا با دلبری کاری بیفتاد %~% دلم را روز بازاری بیفتاد
# 2 مسلمانان مرا معذور دارید %~% دلم را ناگهان کاری بیفتاد
# 3 قبای عشق مجنون می‌بریدند %~% دلم را زان کله واری بیفتاد
# 4 دلم سجاده عشقش برافشاند %~% از آن سجاده زناری بیفتاد
# 5 دلم با عشق دست اندر کمر زد %~% بسی کوشید و یکباری بیفتاد
# 6 مرا افتاد با بالای او کار %~% نه بر بالای من کاری بیفتاد
# 7 جهان را چون دل من بر زمین زد %~% کنون از دست دلداری بیفتاد
PageV1P0056
### || [genre: Gh]
# 1 هرکس که ز حال من خبر یابد %~% بدعهدی تو به جمله دریابد
# 2 بر من غم تو کمین همی سازد %~% جانم شده گیر اگر ظفر یابد
# 3 عشقت به بهانه‌ای دلم بستد %~% ترسم که بهانه دگر یابد
# 4 خواهم که دمی برآورم با تو %~% بی‌آنکه زمانه زان خبر یابد
# 5 دی بنده به دل خرید وصل تو %~% امروز به جان خرد اگر یابد
# 6 زان می‌ترسم که هر متاعی را %~% چون نرخ گران شود بتر یابد
PageV1P0057
### || [genre: Gh]
# 1 جان ز رازت خبر نمی‌یابد %~% عقل خوی تو درنمی‌یابد
# 2 چون تو بازارگان ترکستان %~% می‌نیارد مگر نمی‌یابد
# 3 وصل چون دارم از تو چشم که چشم %~% بر خیالت ظفر نمی‌یابد
# 4 گشت قانع به پاسخ تو دلم %~% وز لبت این قدر نمی‌یابد
# 5 غم عشق تو با دلم خو کرد %~% گویی از من گذر نمی‌یابد
# 6 آری این جور و ظلم با که کند %~% چون ز من سخره‌تر نمی‌یابد
PageV1P0058
### || [genre: Gh]
# 1 در دور تو کم کسی امان یابد %~% در عشق تو کم دلی زبان یابد
# 2 خود نیز نشان نمی‌توان دادن %~% زان‌کس که ز تو همی نشان یابد
# 3 وصل تو اگر به جان بیابد دل %~% انصاف بده که رایگان یابد
# 4 تنها تو همه جهانی و آن کس %~% کو یافت ترا همه جهان یابد
# 5 در آینه گر جمال بنمایی %~% از نور رخت خیال جان یابد
# 6 ور سایه تو بر آفتاب افتد %~% منشور جمال جاودان یابد
# 7 از روز عیان‌تری و جوینده %~% از راز دلت همی نهان یابد
# 8 روی تو که دل نیاردش دیدن %~% دیده که بود که روی آن یابد
# 9 نشگفت که در زمین تویی چون تو %~% ماهی تو و مه بر آسمان یابد
# 10 زین قرن قرین تو کی آید کس %~% تا چون تو یکی به صد قران یابد
PageV1P0059
### || [genre: Gh]
# 1 حسنت اندر جهان نمی‌گنجد %~% نامت اندر دهان نمی‌گنجد
# 2 راز عشقت نهان نخواهد ماند %~% زانکه در عقل و جان نمی‌گنجد
# 3 با غم تو چنان یگانه شدم %~% که دل اندر میان نمی‌گنجد
# 4 طمع وصل تو ندارم ازآنک %~% وعده‌ات در زبان نمی‌گنجد
# 5 آخر این روزگار چندان ماند %~% که دروغی در آن نمی‌گنجد
# 6 روی پنهان مکن که راز دلم %~% بیش از این در نهان نمی‌گنجد
# 7 گویی از نیکویی رخ چو مهم %~% در خم آسمان نمی‌گنجد
# 8 چه عجب شعر انوری را نیز %~% معنی اندر بیان نمی‌گنجد
PageV1P0060
### || [genre: Gh]
# 1 یار گرد وفا نمی‌گردد %~% حاجتی زو روا نمی‌گردد
# 2 ما به گرد درش همی گردیم %~% گرچه او گرد ما نمی‌گردد
# 3 یک زمان صحبت جدایی یار %~% از بر ما جدا نمی‌گردد
# 4 هیچ شب نیست تا ز خون جگر %~% بر سرم آسیا نمی‌گردد
# 5 مبتلاام به عشق و کیست که او %~% به غمش مبتلا نمی‌گردد
PageV1P0061
### || [genre: Gh]
# 1 عشق تو بر هرکه عافیت به‌سر آرد %~% هر دو جهانش به زیر پای درآرد
# 2 عقل که در کوی روزگار نپاید %~% بر سر کوی تو عمرها به‌سر آرد
# 3 صبر که ساکن‌ترین عالم عشق است %~% زلف تو هر ساعتش به رقص درآرد
# 4 با توبه بیشئی صبر درنتوان بست %~% زانکه به یک روزه غم شکم ز بر آرد
# 5 بوی تو باد ار شبی برد به طوافی %~% جمله عشاق را ز خاک برآرد
# 6 گفتم یارب چه عیشها کنمی من %~% گر ز وصال توام کسی خبر آرد
# 7 هجر ترا زین حدیث خنده برافتاد %~% گفت که آری چنین بود اگر آرد
PageV1P0062
### || [genre: Gh]
# 1 یار دل در میان نمی‌آرد %~% وز دل من نشان نمی‌آرد
# 2 سایه بر کار من نمی‌فکند %~% تا که کارم به جان نمی‌آرد
# 3 وز بزرگی اگرچه در کارست %~% خویشتن را بدان نمی‌آرد
# 4 کی به پیمان من درآرد سر %~% چون که سر در جهان نمی‌آرد
# 5 روز عمرم گذشت و وعده وصل %~% شب هجرش کران نمی‌آرد
# 6 عمر سرمایه‌ایست نامعلوم %~% تاب چندین زیان نمی‌آرد
# 7 به سر او که عشق او به سرم %~% یک بلا رایگان نمی‌آرد
# 8 به دروغی بر انوری همه عمر %~% گر سر آرد توان نمی‌آرد
PageV1P0063
### || [genre: Gh]
# 1 عشق هر محنتی به روی آرد %~% مکن ای دل گرت نمی‌خارد
# 2 وز چه رویت همی شود غم عشق %~% روی سرکش که روی این دارد
# 3 دامن عافیت ز دست مده %~% تا به دست بلات نسپارد
# 4 گویی اندر کنار وصل شوم %~% تا شوی گر فراق بگذارد
# 5 وصل هم نازموده‌ای که به لطف %~% خون بریزد که موی نازارد
# 6 مردبینی که روز وصل چو شمع %~% در تو می‌خندد اشک می‌بارد
# 7 گیر کامروز وصل داغت کرد %~% هجر داغ فراق باز آرد
# 8 برگرفتم شمار عشق آن به %~% که ترا از شمار نشمارد
PageV1P0064
### || [genre: Gh]
# 1 زلف تو تکیه بر قمر دارد %~% لب تو لذت شکر دارد
# 2 عشق این هر دو این نگار مرا %~% با لب خشک و چشم تر دارد
# 3 پرس از حال من ز زلف خبر %~% زانکه از حالم او خبر دارد
# 4 آنکه روی تو دید باز از عشق %~% نه همانا که خواب و خور دارد
# 5 خاک پای ترا ز روی شرف %~% انوری همچو تاج سر دارد
PageV1P0065
### || [genre: Gh]
# 1 تا ماه‌رویم از من رخ در حجیب دارد %~% نه دیده خواب یابد نه دل شکیب دارد
# 2 هم دست کامرانی دل از عنان گسسته %~% هم پای زندگانی جان در رکیب دارد
# 3 پندار درد گشتم گویی که در دو عالم %~% هرجا که هست دردی با من حسیب دارد
# 4 بفریفت آن شکر لب ما را به عشوه آری %~% بس عشوه‌های شیرین کان دلفریب دارد
PageV1P0066
### || [genre: Gh]
# 1 مرا تا کی فلک رنجور دارد %~% ز روی دلبرم مهجور دارد
# 2 به یک باده که با معشوق خوردم %~% همه عمرم در آن مخمور دارد
# 3 ندانم تا فلک را زین غرض چیست %~% که بی‌جرمی مرا رنجور دارد
# 4 دو دست خود به خون دل گشادست %~% مگر بر خون من منشور دارد
PageV1P0067
### || [genre: Gh]
# 1 با قد تو قد سرو خم دارد %~% چون قد تو باغ سرو کم دارد
# 2 وصلت ز همه وجود به لیکن %~% تا هجر تو روی در عدم دارد
# 3 شادم به تو و یقین همی دانم %~% کین یک شادی هزار غم دارد
# 4 در کار تو نیست عقل بر کاری %~% کار آن دارد که یک درم دارد
# 5 دایم چو قلم به تارکم پویان %~% زان قامت و قد که چون قلم دارد
# 6 در راه تو انوری تو خود دانی %~% عمریست که تا ز سر قدم دارد
# 7 گر سرزنش همه جهان خواهی %~% آن نیز به دولت تو هم دارد
PageV1P0068
### || [genre: Gh]
# 1 جان نقش رخ تو بر نگین دارد %~% دل داغ غم تو بر سرین دارد
# 2 تا دامن دل به دست عشق تست %~% صد گونه هنر در آستین دارد
# 3 چشم تو دلم ببرد و می‌بینم %~% کاکنون پی جان و قصد دین دارد
# 4 وافکنده کمان غمزه در بازو %~% تا باز چه فتنه در کمین دارد
# 5 گویی که سخن مگوی و دم درکش %~% انصاف بده که برگ این دارد
# 6 تا چند که پوستین به گازر ده %~% خرم دل آنکه پوستین دارد
# 7 در باغ جهان مرا چه می‌بینی %~% جز عشق تویی که در زمین دارد
# 8 در خشک و تر انوری به صد حیلت %~% در فرقت تو دلی حزین دارد
PageV1P0069
### || [genre: Gh]
# 1 یار با هرکسی سری دارد %~% سر به پیوند من فرو نارد
# 2 این چنین شرط دوستی باشد %~% که بخواند به لطف و بگذارد
# 3 دل و جانم به لابه بستاند %~% پس به دست فراق بسپارد
# 4 ناز بسیار می‌کند لیکن %~% نیک بنگر که جای آن دارد
# 5 جان همی خواهد و کرا نکند %~% که به جانی ز من بیازارد
PageV1P0070
### || [genre: Gh]
# 1 دلبر هنوز ما را از خود نمی‌شمارد %~% با او چه کرد شاید با او که گفت یارد
# 2 جانم فدای زلفش تا خون او بریزد %~% عمرم هلاک چشمش تا گرد از او برآرد
# 3 جان را چه قیمت آرد گر در غمش نسوزد %~% دل را محل چه باشد گر درد او ندارد
# 4 گیتی بسی نماند گر چهره باز گیرد %~% زنده کسی نماند گر غمزه برگمارد
# 5 آوازه جمالش دلها همی نوازد %~% لیکن بر وصالش کس را نمی‌گذارد
PageV1P0071
### || [genre: Gh]
# 1 تا کار مرا وصل تو تیمار ندارد %~% جز با غم هجر تو دلم کار ندارد
# 2 بی‌رونقی کار من اندر غم عشقت %~% کاریست که جز هجر تو بر بار ندارد
# 3 دارد سر خون ریختنم هجر تو دانی %~% هجر تو چنین کار به بیگار ندارد
# 4 گویی که ندارد به تو قصدی تو چه دانی %~% این هست غم هجر تو نهمار ندارد
# 5 با هجر تو گفتم که چه خیزد ز کسی کو %~% از گلبن ایام نه گل خار ندارد
# 6 گفتی که چو دل جان بده انکار نداری %~% جانا تو نگوییش که انکار ندارد
# 7 چون می‌ننیوشد سخن انوری آخر %~% یک ره تو بگو گفت ترا خوار ندارد
PageV1P0072
### || [genre: Gh]
# 1 به بیل عشق تو دل گل ندارد %~% که راه عشق تو منزل ندارد
# 2 قدم بر جان همی باید نهادن %~% در این راه و دلم آن دل ندارد
# 3 چو دل در راه تو بستم ضمان کیست %~% که هجرت کار من مشکل ندارد
# 4 بهین سرمایه صبر و روزگارست %~% دلم این هر دو هم حاصل ندارد
# 5 کرا پایاب پیوند تو باشد %~% که دریای غمت ساحل ندارد
PageV1P0073
### || [genre: Gh]
# 1 دلم را انده جان می‌ندارد %~% چنان کاید جهانی می‌گذارد
# 2 حدیث عشق باز اندر فکندست %~% دگر بارش همانا می‌بخارد
# 3 چه گویم تا که کاری برنسازد %~% چه سازم تا که رنگی برنیارد
# 4 چه خواهد کرد چندین غم ندانم %~% که جای یک غم دیگر ندارد
# 5 به زاری گفتمش در صبر زن دست %~% اگر عشقت به دست غم سپارد
# 6 مرا گفتا ترا با کار خود کار %~% مسلمان مردم این را دل شمارد
# 7 بنامیزد دلم در منصب عشق %~% به آیین شغلهایی می‌گذارد
PageV1P0074
### || [genre: Gh]
# 1 آرزوی روی تو جانم ببرد %~% کافریهای تو ایمانم ببرد
# 2 از جهان ایمان و جانی داشتم %~% عشق تو هم این و هم آنم ببرد
# 3 غمزهات از بیخ وز بارم بکند %~% عشوهات از خان و از مانم ببرد
# 4 شحنه عشقت دلم را چون بخواند %~% از حساب جعل خود جانم ببرد
# 5 عقل را گفتم که پنهان شو برو %~% کین همه پیدا و پنهانم ببرد
# 6 گفت اگر این بار دست از من بداشت %~% باز باز آمد به دستانم ببرد
# 7 انوری چند از شکایتهای عشق %~% کو فلان بگذاشت و بهمانم ببرد
# 8 این همه بگذار و می‌گوی انوری %~% آرزوی روی تو جانم ببرد
PageV1P0075
### || [genre: Gh]
# 1 بدیدم جهان را نوایی ندارد %~% جهان در جهان آشنایی ندارد
# 2 بدین ماه زرینش در خیمه منگر %~% که در اندرون بوریایی ندارد
# 3 به عمری از آن خلوتی دست ندهد %~% که بیرون از این خیمه جایی ندارد
# 4 به نادر اگر بازی راست بازد %~% نباشد که با آن دغایی ندارد
# 5 نیاید به سنگی در انگشت پایی %~% که تا او درو دست و پایی ندارد
# 6 به معشوق نتوان گرفتن کسی را %~% که تا اوست با کس وفایی ندارد
# 7 بکش انوری دست از خوان گیتی %~% چنین چرب و شیرین ابایی ندارد
PageV1P0076
### || [genre: Gh]
# 1 بتی دارم که یک ساعت مرا بی‌غم بنگذارد %~% غمی کز وی دلم بیند فتوح عمر پندارد
# 2 نصیحت‌گو مرا گوید که برکن دل ز عشق او %~% نمی‌داند که عشق او رگی با جان من دارد
# 3 دلم چون آبله دارد دگر عشق فدا بر کف %~% مگر از جان به سیر آمد دلم کش باز می‌خارد
# 4 مرا گوید بیازارم اگر جان در غمم ندهی %~% چگویی جان بدان ارزد که او از من بیازارد
# 5 نتابم روی از او هرگز اگرچه در غم رویش %~% مرا چرخ کهن هردم بلایی نو به روی آرد
PageV1P0077
### || [genre: Gh]
# 1 عشقم این بار جهان بخواهد برد %~% برد نامم نشان بخواهد برد
# 2 در غمت با گران رکابی صبر %~% دل ز دستم عنان بخواهد برد
# 3 موج طوفان فتنه تو نه دیر %~% عافیت از جهان بخواهد برد
# 4 نرگس چشم و سرو قامت تو %~% زینت بوستان بخواهد برد
# 5 رخ و دندان چو مه و پروینت %~% رونق آسمان بخواهد برد
# 6 با همه دل بگفته‌ام که مرا %~% غم عشق تو جان بخواهد برد
# 7 من خود اندر میانه می‌بینم %~% که زمان تا زمان بخواهد برد
# 8 چه کنم گو ببر گر او نبرد %~% روزگار از میان بخواهد برد
# 9 در بهار زمانه برگی نیست %~% که نه باد خزان بخواهد برد
# 10 انوری گر حریف نرد این است %~% ندبت رایگان بخواهد برد
PageV1P0078
### || [genre: Gh]
# 1 حلقه زلف تو بر گوش همی جان ببرد %~% دل ببرد از من و بیمست که ایمان ببرد
# 2 در سر زلف تو جز حلقه و چین خاصیتی است %~% که همی جان و تن و دین و دلم آن ببرد
# 3 خود دل از زلف تو دشوار توان داشت نگاه %~% که همی زلف تو از راه دل آسان ببرد
# 4 از خم زلف تو سامان رهایی نبود %~% هیچ دل را که همی سخت به سامان ببرد
# 5 عشق زلف تو چو سلطان دلم شد گفتم %~% کین مرا زود که از خدمت سلطان ببرد
# 6 برد از خدمت سلطانم از آن می‌ترسم %~% که کنون خوش خوشم از طاعت یزدان ببرد
PageV1P0079
### || [genre: Gh]
# 1 روی تو آرام دلها می‌برد %~% زلف تو زنهار جانها می‌خورد
# 2 تا برآمد فتنه زلف و رخت %~% عافیت را کس به کس می‌نشمرد
# 3 منهی عشق به دست رنگ و بوی %~% راز دلها را به درها می‌برد
# 4 وقت باشد بر سر بازار عشق %~% کز تو یک غم دل به صد جان می‌خرد
# 5 بر سر کوی غمت چون دور چرخ %~% پای کس جز بر سر خود نسپرد
# 6 هست دل در پرده وصل لبت %~% لاجرم زلف تو پرده‌اش می‌درد
# 7 پای در وصل لبت نتوان نهاد %~% تا سر زلف تو در سر ناورد
# 8 گویمت وصلی مرا گویی که صبر %~% تا دلم آن را طریقی بنگرد
# 9 جمله در اندیشه سازی کار وصل %~% تا تو بندیشی جهان می‌بگذرد
# 10 وعده را بر در مزن چندین به عذر %~% زندگانی را نگر چون می‌برد
# 11 گویی از من بگزران ای انوری %~% چون کنم می‌نگزرد می‌نگزرد
PageV1P0080
### || [genre: Gh]
# 1 صبر کن ای تن که آن بیداد هجران بگذرد %~% راحت تن چون که بگذشت آفت جان بگذرد
# 2 خویشتن در بند نیک و بد مکن از بهر آنک %~% زشت و خوب و وصل و هجران درد و درمان بگذرد
# 3 روزگاری می‌گذار امروز از آن نوعی که هست %~% کانچه مردم بر خود آسان کرد آسان بگذرد
# 4 تا در این دوری ز داروی و ز درمان چاره چیست %~% صبر کن چندان که این دوران دونان بگذرد
# 5 گرچه مهجورم تن اندر درد هجران کی دهم %~% روزی آخر یاد ما بر یاد جانان بگذرد
# 6 گرچه در پیمان تست این دم چنان غافل مباش %~% کین جهان مختصرآباد ویران بگذرد
# 7 ماه‌رویا تکیه بر عشق من و خوبی خویش %~% بس مکن زیرا که هم این و هم آن بگذرد
# 8 شرم دار آخر که هردم الغیاث انوری %~% تازه بر سمع بزرگان خراسان بگذرد
PageV1P0081
### || [genre: Gh]
# 1 عشق ترا خرد نباید شمرد %~% عشق بزرگان نبود کار خرد
# 2 بار تو هرکس نتواند کشید %~% خار تو هر پای نیارد سپرد
# 3 جز به غنیمت نشمارم غمت %~% وز تو توان غم به غنیمت شمرد
# 4 چون ز پی تست چه شادی چه غم %~% چون ز می تست چه صافی چه درد
# 5 باری از آن پای شوم پایمال %~% باری از آن دست برم دستبرد
# 6 با توکله بنهم و سر بر سری %~% گرچه نیاید کلهم از دو برد
# 7 چیست ترا آن نه سزاوار عشق %~% گیر که خوبی و بزرگی بمرد
# 8 حسن تو همچون سخن انوری %~% رونق بازار جهانی ببرد
PageV1P0082
### || [genre: Gh]
# 1 ای مانده من از جمال تو فرد %~% هجران تو جفت محنتم کرد
# 2 چشمیست مرا و صدهزار اشک %~% جانیست مرا و یک جهان درد
# 3 گردون کبودپوش کردست %~% در هجر تو آفتاب من زرد
# 4 در کار تو من هنوز گرمم %~% هان تا نکنی دل از وفا سرد
# 5 جفت غمم و خوشست آری %~% اندی که منم ز درد تو فرد
# 6 با منت چون تویی توان ساخت %~% زهر غم چون تویی توان خورد
PageV1P0083
### || [genre: Gh]
# 1 جمالش از جهان غوغا برآورد %~% مه از تشویر واویلا برآورد
# 2 چو دل دادم بدو جان خواست از من %~% چو گفتم بوسه‌ای صفرا برآورد
# 3 ز بی‌آبی و شوخی در زمانه %~% هزاران فتنه و غوغا برآورد
# 4 غم و تیمار عشقش عاشقان را %~% هم از دین و هم از دنیا برآورد
# 5 ندیدم از وصالش هیچ شادی %~% فراق او دمار از ما برآورد
# 6 همه توقیع‌ها را کرد باطل %~% لبش از مشک چون طغری برآورد
# 7 همی ساز انوری با درد عشقش %~% که خلق از عشق او آوا برآورد
PageV1P0084
### || [genre: Gh]
# 1 باز دستم به زیر سنگ آورد %~% باز پای دلم به چنگ آورد
# 2 برد لنگی به راهواری پیش %~% پیش از بس که عذر لنگ آورد
# 3 پای در صلح نانهاده هنوز %~% ناز از سر گرفت و جنگ آورد
# 4 چون گل از نارکی ز باد هوا %~% چاک زد جامه باز و رنگ آورد
# 5 خواب خرگوش داد یک چندم %~% عاقبت عادت پلنگ آورد
# 6 خوی تنگش به روزگار آخر %~% بر دلم روزگار تنگ آورد
# 7 انوری را چو نام و ننگ ببرد %~% رفت و دعوی نام و ننگ آورد
PageV1P0085
### || [genre: Gh]
# 1 حسنش از رخ چو پرده برگیرد %~% ماه واخجلتاه درگیرد
# 2 چون غم او درآید از در دل %~% صبر بیچاره راه برگیرد
# 3 شاهد جانم و دلم غم اوست %~% کین به پا آرد آن ز سر گیرد
# 4 عشق عمرم ببرد و عشوه بداد %~% تا ببینی که سر به سر گیرد
# 5 دل همی گویدم به باقی عمر %~% بوسه‌ای خواه بو که درگیرد
# 6 صد غم از عشق او فزون دارد %~% انوری گر شمار برگیرد
# 7 گر دهد بوسه‌ای وگر ندهد %~% اندر آن صد غم دگر گیرد
PageV1P0086
### || [genre: Gh]
# 1 هر کرا با تو کار درگیرد %~% بهره از روزگار برگیرد
# 2 به سخن لب ز هم چو بگشایی %~% همه روی زمین شکر گیرد
# 3 چون زند غمزه چشم غمازت %~% دو جهان را به یک نظر گیرد
# 4 چشم تو آهویی است بس نادر %~% که همه صید شیر نر گیرد
PageV1P0087
### || [genre: Gh]
# 1 مرا صوت نمی‌بندد که دل یاری دگر گیرد %~% مرا بیکار بگذارد سر کاری دگر گیرد
# 2 دل خود را دهم پندی اگرچه پند نپذیرد %~% که بگذارد هوای او هواداری دگر گیرد
# 3 ازو دوری نیارم جست ترسم زانکه ناگاهی %~% خورد زنهار با جانم وفاداری دگر گیرد
# 4 اگر زان لعل شکربار بفروشد به جان مویی %~% رضای او بجوید جان خریداری دگر گیرد
# 5 گل باغ وصالش را رها کردم به نادانی %~% به جای گل ز هجر او همی خاری دگر گیرد
PageV1P0088
### || [genre: Gh]
# 1 نه دل کم عشق یار می‌گیرد %~% نه با دگری قرار می‌گیرد
# 2 از دست تو آن سرشک می‌بارم %~% کانگشت ازو نگار می‌گیرد
# 3 سرمایه صدهزار غم بیش است %~% آنرا که به غمگسار می‌گیرد
# 4 صبری نه که سازگار دل باشد %~% با غم به چه کار کار می‌گیرد
# 5 هر غم که نه از میان دل خیزد %~% پنداری ازو کنار می‌گیرد
# 6 عمری به بهانه وداع او را %~% می‌بوسد و در کنار می‌گیرد
# 7 آری غم عشق اگر به حق گویی %~% دل را نه به اختیار می‌گیرد
PageV1P0089
### || [genre: Gh]
# 1 دل راه صلاح برنمی‌گیرد %~% کردم همه حیله درنمی‌گیرد
# 2 معشوقه دگر گرفت و دیگر شد %~% دل هرچه کند دگر نمی‌گیرد
# 3 الحق نه دروغ راست باید گفت %~% معذور بود اگر نمی‌گیرد
# 4 من تخته عاشقی ز سر گیرم %~% هرچند که او ز سر نمی‌گیرد
# 5 دادم دو جهان به باد در عشقش %~% ما را به دو حبه برنمی‌گیرد
PageV1P0090
### || [genre: Gh]
# 1 نه وعده وصلت انتظار ارزد %~% نه خمر هوای تو خمار ارزد
# 2 هم طبع زمانه‌ای که نشکفته است %~% کس را ز تو هیچ گل که خار ارزد
# 3 بر باد تو داد روزگارم دل %~% وان چیست ترا که روزگار ارزد
# 4 منصوبه منه که با دغای تو %~% حقا که اگر نه شش چهار ارزد
# 5 گویی به هزار جان دهم بوسی %~% زیرا که یکی به صد هزار ارزد
# 6 وانجا که کناری اندر افزایی %~% صد ملک زمانه یک کنار ارزد
# 7 برگیر شمار حسن خویش آخر %~% تا بوس و کنار بر شمار ارزد
# 8 گویی که به صد چو انوری ارزم %~% آری شبه در شاهوار ارزد
PageV1P0091
### || [genre: Gh]
# 1 جانا دهان تنگت صد تنگ شکر ارزد %~% اندام سیم رنگت خروارها زر ارزد
# 2 هرچند دلربایی زلفت به جان خریدم %~% کاواز مرغ جانان شاخ صنوبر ارزد
# 3 با عاشقان کویت لافی زنیم گه گه %~% آن دل کجاست ما را کاندوه دلبر ارزد
# 4 از عشق روی خوبت آب آورم ز دیده %~% کشت بهشت خرم کاریز کوثر ارزد
# 5 گویید ملک سنجر از قاف تا به قافست %~% بوسی از آن لب تر صد ملک سنجر ارزد
PageV1P0092
### || [genre: Gh]
# 1 درد تو صدهزار جان ارزد %~% گرد تو نور دیدگان ارزد
# 2 نه غمت را بها به جان بکنم %~% که برآنم که بیش از آن ارزد
# 3 گرچه بر من یزید عشق غمت %~% دل و عقل و تن و روان ارزد
# 4 هجر تو بر امید وصل خوشست %~% دزد مطبخ جزای خوان ارزد
# 5 از ظریفان به خاصه از چو تویی %~% قصد جانی هزار جان ارزد
# 6 درد از چاکرت دریغ مدار %~% سگ کوی تو استخوان ارزد
# 7 یاد کن بنده را به یاد کنی %~% دزد دشنام پاسبان ارزد
PageV1P0093
### || [genre: Gh]
# 1 از وصل تو آتش جگر خیزد %~% وز هجر تو ناله سحر خیزد
# 2 سرگشته عالم هوای تو %~% هر روز ز عالم دگر خیزد
# 3 دیوانه زلف و خسته چشمت %~% هر فردایی ز دی بتر خیزد
# 4 گویی به هلاک جانت برخیزم %~% برخاسته گیر از این چه برخیزد
# 5 هنگام قیام خاک‌پایت را %~% خورشید فلک به فرق سر خیزد
# 6 مه چون سگ پاسبانت ار خواهی %~% هر لحظه ز آستان در خیزد
# 7 ما را ز دهان تنگ شیرینت %~% زان چه که به تنگها شکر خیزد
# 8 کانجا سخن زر به خروارست %~% وانجا سخنت ازین چه برخیزد
# 9 روی چو زرست انوری را بس %~% وز کیسه او زر این قدر خیزد
PageV1P0094
### || [genre: Gh]
# 1 چون کسی نیست که از عشق تو فریاد رسد %~% چه کنم صبر کنم گر ز تو بیداد رسد
# 2 گر وصال تو به ما می‌نرسد ما و خیال %~% آرزو گر به گدایان نرسد یاد رسد
# 3 چه رسیدست به لاله ز رخت جز حسرت %~% حسرت آنست که بر سوسن آزاد رسد
# 4 خاک درگاه ترا سرمه خود خواهم کرد %~% آری از خاک درت این قدرم باد رسد
# 5 از تو هر روز غمی می‌طلبم از پی آنک %~% سیری دینه به امروز چه فریاد رسد
PageV1P0095
### || [genre: Gh]
# 1 دست در وصل یار می‌نرسد %~% جز غمم زان نگار می‌نرسد
# 2 عشق را گرچه آستانه بسیست %~% هیچ در انتظار می‌نرسد
# 3 از شمار وصال دوست مرا %~% جز غم بی‌شمار می‌نرسد
# 4 در غم هجر صبر من برسید %~% دل به مقصود کار می‌نرسد
# 5 چند در انتظار خواهی ماند %~% خبر وصل یار می‌نرسد
PageV1P0096
### || [genre: Gh]
# 1 دردم فزود و دست به درمان نمی‌رسد %~% صبرم رسید و هجر به پایان نمی‌رسد
# 2 در ظلمت نیاز بجهد سکندری %~% خضر طرب به چشمه حیوان نمی‌رسد
# 3 برخوان از آنکه طعمه جانست هیچ تن %~% آنجا به پای عقل بجز جان نمی‌رسد
# 4 جان داده‌ام مگر که به جانان خود رسم %~% جانم برون شدست و به جانان نمی‌رسد
# 5 خوانی که خواجه خرد از بهر جان نهاد %~% مهمان عقل بر سر آن خوان نمی‌رسد
# 6 گفتم به میزبان که مرا زله‌ای فرست %~% گفتا هنوز نقل به دربان نمی‌رسد
# 7 فتراک این سوار به تو کی رسد که خود %~% گردش هنوز بر سر سلطان نمی‌رسد
# 8 طوفان رسید در غمت و انوری هنوز %~% قسمت سرای نوح به طوفان نمی‌رسد
PageV1P0097
### || [genre: Gh]
# 1 هرچه با من کنی روا باشد %~% برگ آزار تو کرا باشد
# 2 چون تو در عیش و خرمی باشی %~% گر نباشد رهی روا باشد
# 3 چند گویی که از بلا بگریز %~% که ره عشق پر بلا باشد
# 4 از بلای تو چون توان بگریخت %~% چون دلم بر تو مبتلا باشد
# 5 با بلا و غم تو عرض کنم %~% گر جهان سر به سر مرا باشد
PageV1P0098
### || [genre: Gh]
# 1 نه چو شیرین لبت شکر باشد %~% نه چو روشن رخت قمر باشد
# 2 با سخنهای تلخ چون زهرت %~% عیش من خوشتر از شکر باشد
# 3 تو به زر مایلی و نیست عجب %~% میل خوبان همه به زر باشد
# 4 کار عاشق به سیم گردد راست %~% عشق بی‌سیم دردسر باشد
# 5 دایم از نیستی عشق توام %~% هر دو لب خشک و دیده تر باشد
# 6 در فراق تو عاشقان ترا %~% همه شبهای بی‌سحر باشد
# 7 عشق و افلاس در مسلمانی %~% صد ره از کافری بتر باشد
PageV1P0099
### || [genre: Gh]
# 1 رنگ عاشق چو زعفران باشد %~% هرکه عاشق بود چنان باشد
# 2 روی فارغ‌دلان به رنگ بود %~% رنگ غافل چو ارغوان باشد
# 3 قاصد عشق او ز ره چو رسید %~% کمترین پایمرد جان باشد
# 4 عشق چون در حدیث وعده شود %~% عدت جان خان و مان باشد
# 5 یعلم‌الله که گرد موکب عشق %~% گر به جانست رایگان باشد
PageV1P0100
### || [genre: Gh]
# 1 ترا کز نیکوان یاری نباشد %~% مرا نزد تو مقداری نباشد
# 2 نباشد دولت وصلت کسی را %~% وگر باشد مرا باری نباشد
# 3 ترا گر کار من دامن نگیرد %~% ز بخت من عجب کاری نباشد
# 4 گلی نشکفت باری این زمانم %~% اگر در زیر این خاری نباشد
# 5 مرا کاندر کیایی خود دلی نیست %~% ترا بر دل از آن باری نباشد
# 6 به بازاری که جان را نرخ خاکست %~% دلی را روز بازاری نباشد
# 7 دل ایمن دار و بردار انوری را %~% کزو بهتر وفاداری نباشد
# 8 گر از پیوند او فخریت نبود %~% چنین دانم که هم عاری نباشد
# 9 گران آنکس برآید بر تو کو را %~% چو مجدالدین خریداری نباشد
PageV1P0101
### || [genre: Gh]
# 1 مرا گر چون تو دلداری نباشد %~% هزاران درد دل باری نباشد
# 2 چو تو یا کم ز تو یاری توان جست %~% چه باشد گر ستمکاری نباشد
# 3 مرا گویی که در بستان این راه %~% گلی بی‌زحمت خاری نباشد
# 4 بود با گرد ران گردن ولیکن %~% به هرجو سنگ خرواری نباشد
# 5 اگرچه پیش یاران گویم از شرم %~% کزو خوش خوی‌تر یاری نباشد
# 6 تو خود دانی که از تو بوالعجب‌تر %~% ستمکاری دل‌آزاری نباشد
# 7 چگونه دست یابد بر تو آن‌کس %~% کش اندر کیسه دیناری نباشد
# 8 چو اندر هیچ کاری پاسخ من %~% ز گفتار تو خود آری نباشد
# 9 اگر فارغ بود سنگین دل تو %~% ز بخت من عجب کاری نباشد
PageV1P0102
### || [genre: Gh]
# 1 بی‌عشق توام به سر نخواهد شد %~% با خوی تو خوی در نخواهد شد
# 2 آوخ که بجز خبر نماند از من %~% وز حال منت خبر نخواهد شد
# 3 گفتم که به صبر به شود کارم %~% خود می‌نشود مگر نخواهد شد
# 4 گیرم که ز بد بتر شود گو شو %~% دانم ز بتر بتر نخواهد شد
# 5 ور عمر به کام من نشد کاری %~% دیرم نشدست اگر نخواهد شد
# 6 با عشق درآمدم به دلتنگی %~% کاخر دل او دگر نخواهد شد
# 7 هجرانت به طعنه گفت جان می‌کن %~% وز دور همی نگر نخواهد شد
# 8 جز وصل توام نمی‌شود در سر %~% زین کار چنین به سر نخواهد شد
# 9 خون شد دلم از غمت چه می‌گویم %~% خون شد دل و بس جگر نخواهد شد
# 10 تا کی سپری بر انوری آخر %~% در خاک لگد سپر نخواهد شد
PageV1P0103
### || [genre: Gh]
# 1 حسن تو بر ماه لشکر می‌کشد %~% عشق تو بر عقل خنجر می‌کشد
# 2 خدمتش بر دست می‌گیرد فلک %~% هر کرا دست غمت برمی‌کشد
# 3 دست عشقت هرکرا دامن گرفت %~% دامن از هر دو جهان درمی‌کشد
# 4 از بر تو گر غمیم آرد رسول %~% جان به صد شادیش در بر می‌کشد
# 5 از همه بیش و کمی در مهر و حسن %~% دل به هر معیار کت برمی‌کشد
# 6 آنکه می‌گوید که از زلفت به تنگ %~% باد شب تا روز عنبر می‌کشد
# 7 من که باری سر به رشوت می‌دهم %~% زلف تو با این همه سر می‌کشد
# 8 انوری بر پایه تو کی رسد %~% تا قبولت پایه بر تر می‌کشد
PageV1P0104
### || [genre: Gh]
# 1 بدرود شب دوش که چون ماه برآمد %~% ناخوانده نگارم ز در حجره درآمد
# 2 زیر و زبر از غایت مستی و چو بنشست %~% مجلس همه از ولوله زیر و زبر آمد
# 3 نقلم همه شد شکر و بادام که آن بت %~% با چشم چو بادام و لب چون شکر آمد
# 4 زان قد چو شاخ سمن و روی چو گلبرگ %~% صد شاخ نشاطم چو درآمد به بر آمد
# 5 از خجلت رویش به دهان تیره فروشد %~% هر ماه که دوش از افق جام برآمد
# 6 بودیم به هم درشده با قامت موزون %~% وان قامت موزون ز قیامت بتر آمد
# 7 ما بی‌سر و سامان ز خرابی و زمانه %~% فریاد همی کرد که شبتان به سر آمد
# 8 شب روز شود بعد نسیم سحر و دوش %~% شد روز دلم شب چو نسیم سحر آمد
PageV1P0105
### || [genre: Gh]
# 1 زلفت چو به دلبری درآمد %~% بس کس که ز جان و دل برآمد
# 2 هم رایت خوشدلی نگون شد %~% هم دولت بی‌غمی سر آمد
# 3 دل گم نشود در آنچنان زلف %~% کز فتنه جهان به هم برآمد
# 4 کاندیشه به حلقه‌ایش درشد %~% کم گشت و چو حلقه بر در آمد
# 5 چشم سیه سپید کارت %~% در کار چنان سیه‌گر آمد
# 6 کز کبر به دست التفاتش %~% پهلوی زمانه لاغر آمد
# 7 چنان حذر من از غم تو %~% آوخ که غم تو بهتر آمد
# 8 در موکب ترکتاز غمزه‌ت %~% بشکست در دل و درآمد
# 9 بی‌رنگ رخ تو چون برد حسن %~% ماه آمد و در برابر آمد
# 10 هر خط که خریطه‌دار او داشت %~% در حسن همه مزور آمد
# 11 حسن تو چو شعر انوری نیز %~% گویی به مزاج دیگر آمد
PageV1P0106
### || [genre: Gh]
# 1 مرا تاثیر عشقت بر دل آمد %~% همه دعوی عقلم باطل آمد
# 2 دلم بردی به جانم قصد کردی %~% مرا این واقعه بس مشکل آمد
# 3 ز دل نالم ز روی تو چه نالم %~% برویم هرچه آید زین دل آمد
# 4 حساب وصل با عشقت بکردم %~% مرا صد ساله محنت فاضل آمد
# 5 مرا زلفت عمل فرمود در عشق %~% همه درد دلم زو حاصل آمد
# 6 همه روی زمین یاری گزیدم %~% ولیکن در وفا سنگین‌دل آمد
PageV1P0107
### || [genre: Gh]
# 1 با روی دلفروزت سامان بنمی‌ماند %~% با زلف جهان‌سوزت ایمان بنمی‌ماند
# 2 در ناحیت دلها با عشق تو شد والی %~% جز شحنه عشقت را فرمان بنمی‌ماند
# 3 زین دست عمل کاکنون آورد غم عشقت %~% آن کیست که در عشقت حیران بنمی‌ماند
# 4 در حقه جان بردم غم تا بنداند کس %~% هرچند همی کوشم پنهان بنمی‌ماند
PageV1P0108
### || [genre: Gh]
# 1 جانا دلم از غمت به جان آمد %~% جانم ز تو بر سر جهان آمد
# 2 از دولت این جهان دلی بودم %~% آن نیز به دولتت گران آمد
# 3 آری همه دولتی گران آید %~% چون پای غم تو در میان آمد
# 4 در راه تو کارها بنامیزد %~% چونان که بخواستم چنان آمد
# 5 در حجره دل خیال تو بنشست %~% چون عشق تو در میان جان آمد
# 6 جان بر در دل به درد می‌گوید %~% دستوری هست در توان آمد
# 7 از دست زمانه داستان گشتم %~% چون پای دلم در آستان آمد
# 8 گفتم که تو از زمانه به باشی %~% خود هر دو نواله استخوان آمد
# 9 یکباره سپر بر انوری مفکن %~% با او همه وقت بر توان آمد
PageV1P0109
### || [genre: Gh]
# 1 عجب عجب که ترا یاد دوستان آمد %~% درآ درآ که ز تو کار ما به جان آمد
# 2 مبر مبر خور و خوابم ز داغ هجران بیش %~% مکن مکن که غمت سود و دل زیان آمد
# 3 چه می‌کنی به چه مشغولی و چه می‌طلبی %~% چه گفتمت چه شنیدی چه در گمان آمد
# 4 مزن مزن پس از این در دل آتشم که ز تو %~% بیا بیا که بدین خسته دل غمان آمد
# 5 چنان که بود گمان رهی به بدعهدی %~% به عاقبت همه عهد تو همچنان آمد
# 6 کرانه کردی از من تو خود ندانستی %~% که دل ز عشق تو یکباره در میان آمد
# 7 مکن تکبر و بهر خدای راست بگوی %~% که تا حدیث منت هیچ بر زبان آمد
PageV1P0110
### || [genre: Gh]
# 1 رخ خوبت خدای می‌داند %~% که اگر در جهان به کس ماند
# 2 ماه را بر بساط خوبی تو %~% عقل بر هیچ گوشه ننشاند
# 3 شعله آفتاب را بکشد %~% حسنت ار آستین برافشاند
# 4 در جهان برنیاید آب به آب %~% عشقت ار آب بر جهان راند
# 5 گفتمت جان به بوسه‌ای بستان %~% گفتی ار خصم بوسه بستاند
# 6 بستدی جان و بوسه می‌ندهی %~% این حدیثت بدان نمی‌ماند
# 7 چون مزاج دلم همی دانی %~% که نداند شکیب و نتواند
# 8 با خیالت بگو نخواهم داد %~% تا به گوش دلم فرو خواند
# 9 انوری بر بساط گیتی کیست %~% که نه ناباخته همی ماند
PageV1P0111
### || [genre: Gh]
# 1 نه در وصال تو بختم به کام دل برساند %~% نه در فراق تو چرخم ز خویشتن برهاند
# 2 چو برنشیند عمرم مرا کجا بنشیند %~% اگر زمانه بخواهد که با توام بنشاند
# 3 زمن مپرس که بی‌من زمانه چون گذرانی %~% از آن بپرس که بر من زمانه می‌گذراند
# 4 مرا مگوی ز رویم چه غم رسیده به رویت %~% رسید آنچه رسید و هنوز تا چه رساند
# 5 دلی ببرد که یک لحظه باز می‌نفرستد %~% غمی بداد که یک ذره باز می‌نستاند
# 6 مرا به دست تو چون عشق باز داد وفا کن %~% جفا مکن که همیشه جهان چنین بنماند
# 7 ببرد حلقه زلفت دلم نهان زد و چشمت %~% چنان‌که بانگ برآمد که این که کرد و که داند
# 8 به غمزه چشم تو گفتش که گر تو داری ورنه %~% من این ندانم و دانم به کارهای تو ماند
PageV1P0112
### || [genre: Gh]
# 1 هرچه مرا روی تو به روی رساند %~% ناخوش و خوش‌دل به‌روی خوش بستاند
# 2 هست به رویت نیازم از همه رویی %~% گرچه همه محنتی به روی رساند
# 3 در غم تو سر همی ز پای ندانم %~% گر تو ندانی مدان خدای تو داند
# 4 رغم کسی را به خانه در چه نشینی %~% کاتش دل را به آب دیده نشاند
# 5 هجر تو بر من همی جهان بفروشد %~% گو مکن آخر جهان چنین بنماند
# 6 دامن من گر به دست عشق نگاریست %~% وصل چه دامن ز کار من بفشاند
# 7 رو که چنین خواهمت که تن زنی ای وصل %~% تا بکند هجر هر جفا که تواند
PageV1P0113
### || [genre: Gh]
# 1 مرا مرنجان کایزد ترا برنجاند %~% ز من مگرد که احوال تو بگرداند
# 2 در آن مکوش که آتش ز من برانگیزی %~% که آب دیده من آتش تو بنشاند
# 3 اگر ندانی حال دلم روا باشد %~% خدای عز و جل حال من همی داند
# 4 مرا به بندگی خود قبول کن زان پیش %~% که هرکه دیده مرا بنده تو می‌خواند
# 5 مباش ایمن بر حسن و کامرانی خویش %~% که هرچه گردون بدهد زمانه بستاند
PageV1P0114
### || [genre: Gh]
# 1 حسن تو گر بر همین قرار بماند %~% قاعده عشق استوار بماند
# 2 از رخ تو گر بر این جمال بمانی %~% بس غزل تر که یادگار بماند
# 3 هر نفس از چرخ ماه را به تعجب %~% چشم در آن روی چون نگار بماند
# 4 بی‌تو مرا در کنارم ار بنمانی %~% خون دل و دیده در کنار بماند
# 5 از غم تو در دلم قرار نمانده‌ست %~% با غم تو در دلی قرار بماند
PageV1P0115
### || [genre: Gh]
# 1 طاقت عشق تو زین بیشم نماند %~% بیش از این بی‌تو سر خویشم نماند
# 2 راست می‌خواهی نخواهم بی‌تو عمر %~% برگ گفتار کمابیشم نماند
# 3 شد توانگر جانم از تیمار و غم %~% زان دل بی‌صبر درویشم نماند
# 4 تا گرفتم آشنایی با غمت %~% در جهان بیگانه و خویشم نماند
# 5 چون کنم تدبیر کارت چون کنم %~% چون دل تدبیراندیشم نماند
# 6 انوری تا کی از این کافربچه %~% کاعتقاد مذهب و کیشم نماند
PageV1P0116
### || [genre: Gh]
# 1 درد تو دلا نهان نماند %~% اندوه تو جاودان نماند
# 2 از عشق مشو چنین شکفته %~% کان روی نکو چنان نماند
# 3 آوازه تو فرو نشیند %~% وز محنت تو نشان نماند
# 4 گر با همه کس چنین کند دل %~% یک دلشده در جهان نماند
# 5 از درد تو دل نماند و بیمست %~% کز بی‌رحمیت جان نماند
# 6 از کار جهان کرانه‌ای دل %~% کازار درین میان نماند
# 7 آن سود بسم که تو بمانی %~% بل تا همه سو زیان نماند
PageV1P0117
### || [genre: Gh]
# 1 در همه آفاق دلداری نماند %~% در همه روی زمین یاری نماند
# 2 گل نماند اندر همه گلزار عشق %~% راستی باید نه گل خاری نماند
# 3 عقل با دل گفت کاندر باغ عشق %~% گرچه بر شاخ وفا باری نماند
# 4 یادگاری هم نماند آخر از آن %~% دل به بادی سرد گفت آری نماند
# 5 در جهان یک آشنا نگذاشت چرخ %~% چرخ را گویی جز این کاری نماند
# 6 گویی آخر این همه بیگانه‌اند %~% این ندانم آشنا یاری نماند
# 7 عشق را گفتم که صبرم اندکیست %~% گفت اینت بس که بسیاری نماند
# 8 انوری با خویشتن می‌ساز ازآنک %~% در دیار یار دیاری نماند
PageV1P0118
### || [genre: Gh]
# 1 عشق تو ز دل برید نتواند %~% وصل تو به جان خرید نتواند
# 2 روی تو اگر نه آفتاب آید %~% چونست که درست دید نتواند
# 3 طرفه شکریست آن لبان تو %~% هر طوطی ازو مزید نتواند
# 4 هرجا که تو دام زلف گستردی %~% یک پشه ازو پرید نتواند
# 5 خواهد که کند مر انوریت را %~% تیغ غم تو شهید نتواند
PageV1P0119
### || [genre: Gh]
# 1 گل رخسار تو چون دسته بستند %~% بهار و باغ در ماتم نشستند
# 2 صبا را پای در زلف تو بشکست %~% چو چین زلف تو بر هم شکستند
# 3 که خواهد رست از این آسیب فتنه %~% که نوک خار و برگ گل نرستند
# 4 کرا در باغ رخسارت بود راه %~% از آن دلها که در زلف تو بستند
# 5 که در هر گلستانش گاه و بی‌گاه %~% ز غمزه‌ت یک جهان ترکان مستند
# 6 چو در پیش لبت از بیم چشمت %~% همه خواهندگان لبها ببستند
# 7 منه بر کار این بیچارگان پای %~% چه خواهی کرد مشتی زیردستند
PageV1P0120
### || [genre: Gh]
# 1 آن شوخ دیده دیده چو بر هم نمی‌زند %~% دل صبر پیشه کرد و کنون دم نمی‌زند
# 2 زو صد هزار زخم جفا دارم و هنوز %~% چون دست یافت زخم یکی کم نمی‌زند
# 3 گه گه به طعنه طال بقایی زدی مرا %~% واکنون چو راه دل بزد آنهم نمی‌زند
# 4 کی دست دل کنون در شادی زند ز عشق %~% الا به دست او در یک غم نمی‌زند
# 5 یارب چه فتح باب بلایی است آن کزو %~% یک ابر دیده نیست کزو نم نمی‌زند
# 6 چشمش کدام زاویه غارت نمی‌کند %~% زلفش کدام قاعده بر هم نمی‌زند
# 7 القصه در ولایت خوبی به کام دل %~% زد نوبتی که خسرو عالم نمی‌زند
PageV1P0121
### || [genre: Gh]
# 1 هرکرا عشقت به هم برمی‌زند %~% عاقبت چون حلقه بر در می‌زند
# 2 طالعی داری که از دست غمت %~% هرکرا دستیست بر سر می‌زند
# 3 در هوای تو ملک پر بفکند %~% این‌چنین کت حسن بر در می‌زند
# 4 من کیم کز عشق تو بر سر زنم %~% بر سر از عشق تو سنجر می‌زند
# 5 عشق را در سر مکن جور و جفا %~% عشق با ما خود برابر می‌زند
# 6 رای وصلت خواستم زو هجر گفت %~% این حریف این نقش کمتر می‌زند
# 7 درد هجرانت گرم اشکی دهد %~% عشق صدبارم به سر بر می‌زند
# 8 این نه بس کز عیش تلخ من لبت %~% خنده شیرین چو شکر می‌زند
# 9 تیر غمزه‌ت را بگو آهسته‌تر %~% گرنه اندر روی کافر می‌زند
# 10 تو نشسته فارغ اندر گوشه‌ای %~% وین دعاگو حلقه بر در می‌زند
# 11 عاشقی هرگز مباد اندر جهان %~% عاشقی با کافری بر می‌زند
# 12 از تو خوبی چون سخن از انوری %~% هر زمانی لاف دیگر می‌زند
PageV1P0122
### || [genre: Gh]
# 1 هرچ از وفا به جای من آن بی‌وفا کند %~% آنرا وفا شمارم اگرچه جفا کند
# 2 با آنکه جز جفا نکند کار کار اوست %~% یارب چه کارها کند او گر وفا کند
# 3 آزادگان روی زمینش رهی شوند %~% گر راه سرکشی و تکبر رها کند
# 4 از کام دل رها کندش دست روزگار %~% آنرا که دست عشق وی از دل جدا کند
# 5 از بس که کبریای جمالست در سرش %~% بر عاشقان سلام به کبر و ریا کند
# 6 گر فوت گرددش همه عمر یک جفا %~% خوی بدش قرار نگیرد قضا کند
PageV1P0123
### || [genre: Gh]
# 1 نوبت حسن ترا لطف تو گر پنج کند %~% عشق تو خاک تلف بر سر هر گنج کند
# 2 قبله روی ترا هرکه شبی برد نماز %~% چار تکبیر دگر روز بر این پنج کند
# 3 نرگس مست تو هشیارترین مرغی را %~% سینه چون نار کند چهره چو نارنج کند
# 4 عقل بر سخت لبت را به سخن گفت این است %~% زانکه در مهد همی طفل سخن‌سنج کند
# 5 رخ و اسبی بنهد روز و رخت را آن‌کس %~% کز مه یک شبه هر مه رخ شطرنج کند
# 6 غم و رنج تو اگر نام و نشانم ببرد %~% بی‌غم و رنج مبادم اگرم رنج کند
# 7 دامن چون تو پری دست گهر گیرد و بس %~% وای آنکس که طمع در تو به نیرنج کند
PageV1P0124
### || [genre: Gh]
# 1 گر وفا با جمال یار کند %~% حلقه در گوش روزگار کند
# 2 ماه دست از جمال بفشاند %~% گر بر این پای استوار کند
# 3 نازها می‌کند جفا آمیز %~% ور بنالم یکی هزار کند
# 4 با چنین اعتماد بر خوبی %~% نکند ناز پس چه کار کند
# 5 چشمش از بیشه‌ها جفا داند %~% زلفش از کارها شکار کند
# 6 این دعا خوش بر آستین بندد %~% وین سزا نیک در کنار کند
# 7 دل و دینم ببرد و سود کنم %~% گر بر این مایه اختصار کند
# 8 بارکش انوری که یارگر اوست %~% زین بتر صد هزار بار کند
PageV1P0125
### || [genre: Gh]
# 1 معشوق دل ببرد و همی قصد دین کند %~% با آشنا و دوست کسی این‌چنین کند
# 2 چون در رکاب عهد و وفا می‌رود دلم %~% بیهوده است جور و جفا چند زین کند
# 3 دل پوستین به گازر غم داد و طرفه آنک %~% روز و شبم هنوز همی پوستین کند
# 4 گوید که دامن از تو و عهد تو درکشم %~% تا عشق من سزای تو در آستین کند
# 5 از آسمان تا به زمین منت است اگر %~% با این و آن حدیث من اندر زمین کند
# 6 چیزی دگر همی نشناسم درین جز آنک %~% باری گمان خلق به یک ره یقین کند
# 7 بریخ نوشت نام وفا کانوری چرا %~% نامم ز بهر مرتبه نقش نگین کند
PageV1P0126
### || [genre: Gh]
# 1 جان وصال تو تقاضا می‌کند %~% کز جهانش بی‌تو سودا می‌کند
# 2 بالله ار در کافری باشد روا %~% آنچه هجران تو با ما می‌کند
# 3 در بهای بوسه‌ای از من لبت %~% دل ببرد و دین تقاضا می‌کند
# 4 بارها گفتم که جان هم می‌دهم %~% همچنان امروز و فردا می‌کند
# 5 غارت جان می‌کند چشم خوشت %~% هیچ تاوان نیست زیبا می‌کند
# 6 زلف را گو یاری چشمت مکن %~% کانچه بتوان کرد تنها می‌کند
# 7 چند گویی راز پیدا می‌کنی %~% راز من ناز نو پیدا می‌کند
# 8 آتش دل گرچه پنهان می‌کنم %~% آب چشمم آشکارا می‌کند
# 9 آنچنان شوخی که گر گویند کیست %~% کانوری را عشق رسوا می‌کند
# 10 گرچه می‌دانم ولیکن رغم را %~% گویی ای مرد آن به عمدا می‌کند
PageV1P0127
### || [genre: Gh]
# 1 دل به عشقش رخ به خون تر می‌کند %~% جان ز جورش خاک بر سر می‌کند
# 2 می‌خورد خون دل و دل عشوهاش %~% می‌خورد چون نوش و باور می‌کند
# 3 گرچه پیش از وعده سوگندان خورد %~% آنهم از پیشم فرا تر می‌کند
# 4 گفتمش بس می‌کند چشمت جفا %~% گفت نیکو می‌کند گر می‌کند
# 5 عقل را چشم خوشش در نرد عشق %~% می‌دهد شش ضرب و ششدر می‌کند
# 6 زانکه تا دست سیاهش برنهند %~% زلفش اکنون دست هم در می‌کند
# 7 زر ندارم لاجرم بی‌موجبی %~% هر زمانم عیب دیگر می‌کند
# 8 گفت زر گفتم که جان گفتا که خه %~% الحق این نقدم توانگر می‌کند
# 9 گفتم آخر جان به از زر گفت نه %~% لاجرم کار تو چون زر می‌کند
# 10 چون کنی خاکش همی بوس انوری %~% گرچه با خاکت برابر می‌کند
PageV1P0128
### || [genre: Gh]
# 1 حسن تو عشق من افزون می‌کند %~% عشق او حالم دگرگون می‌کند
# 2 غمزه‌ای از چشم خونخوارش مرا %~% زهره کرد آب و جگر خون می‌کند
# 3 خنده آن لعل عیسی دم مرا %~% هر دمی از گریه قارون می‌کند
# 4 بر تنم یک موی ازو آزاد نیست %~% من ندانم تا چه افسون می‌کند
# 5 حسن او در نرد خوبی داو خواست %~% خطش اکنون داو افزون می‌کند
PageV1P0129
### || [genre: Gh]
# 1 یار در خوبی قیامت می‌کند %~% حسن بر خوبان غرامت می‌کند
# 2 در قمار حسن با ماه تمام %~% دعوی داو تمامت می‌کند
# 3 از کمان ابروان کرد آنچه کرد %~% وای آن کز تیر قامت می‌کند
# 4 فتنه بر فتنه است زو و همچنان %~% غارت صبر و سلامت می‌کند
# 5 بی‌شک از حسنش ندارد آگهی %~% هرکه در عشقم ملامت می‌کند
# 6 وز نکورویی چو شعر انوری %~% راستی باید قیامت می‌کند
PageV1P0130
### || [genre: Gh]
# 1 زلفش اندر جور تلقین می‌کند %~% رخ پیاده حسن فرزین می‌کند
# 2 در رکابش حسن خواهد رفت اگر %~% اسب حسن این است کو زین می‌کند
# 3 بر کمالش خط نقصان می‌کشد %~% هرکه اندر حسن تحسین می‌کند
# 4 با رخ و دندانش روز و شب فلک %~% پوستین ماه و پروین می‌کند
# 5 بر سر بازار عشقش در طواف %~% دل کنون دلالی دین می‌کند
# 6 با چنین تمکین نباشد کار خرد %~% گر فلک را هیچ تمکین می‌کند
# 7 هرچه دستش در تواند شد ز جور %~% بر من مهجور مسکین می‌کند
# 8 عیش تلخ من کند معلوم خلق %~% گرچه بازیهای شیرین می‌کند
# 9 با که خواهد کرد از گیتی وفا %~% کز جفا با انوری این می‌کند
PageV1P0131
### || [genre: Gh]
# 1 عالمی در ره تو حیرانند %~% پیش و پس هیچ ره نمی‌دانند
# 2 عقل و فهم ارچه هر دو تیزروند %~% چون به کارت رسند درمانند
# 3 جان و دل گرچه عزتی دارند %~% بر در تو غلام و دربانند
# 4 دوستان را اگرچه درد ز تست %~% مرهم درد خود ترا دانند
# 5 ورچه فریادخوان شوند از تو %~% هم به فریاد خود ترا خوانند
PageV1P0132
### || [genre: Gh]
# 1 گرد ترا دل همی چنان خواهد %~% که دل از بنده رایگان خواهد
# 2 بنده را کی محل آن باشد %~% کانچه خواهی تو جز چنان خواهد
# 3 به سر تو که جان دهد بنده %~% گر دل تو ز بنده جان خواهد
# 4 یک زمان از تو دور باد دلم %~% گر به جان ساعتی زمان خواهد
# 5 وین همه هست هم امان دهمش %~% از فراق تو گر امان خواهد
# 6 خود همینست عادت معشوق %~% کانچه خواهی تو او جز آن خواهد
PageV1P0133
### || [genre: Gh]
# 1 یارم این بار بار می‌ندهد %~% بخت کارم قرار می‌ندهد
# 2 خواب بختم دراز شد مگرش %~% چرخ جز کوکنار می‌ندهد
# 3 روزگارم ز باغ بوک و مگر %~% گل نگویم که خار می‌ندهد
# 4 بخت یاری نمی‌دهد نی‌نی %~% این بهانه است یار می‌ندهد
# 5 نیک غمناکم از زمانه ازآنک %~% جز غمم یادگار می‌ندهد
# 6 این همه هست خود ولیکن اینک %~% با غمم غمگسار می‌ندهد
# 7 زانکه تا دل به گریه خوش نکنم %~% اشک بی‌انتظار می‌ندهد
# 8 انوری دل ز روزگار ببر %~% که دمی روزگار می‌ندهد
# 9 هیچ‌کس را ز ساکنان زمین %~% آسمان زینهار می‌ندهد
PageV1P0134
### || [genre: Gh]
# 1 هرکه دل بر چون تو دلداری نهد %~% سنگ بر دل بی‌تو بسیاری نهد
# 2 وانکه را محنت گلی خواهد شکفت %~% روزگارش این چنین خاری نهد
# 3 وانکه جانش همچو دل نبود به کار %~% خویشتن را با تو در کاری نهد
# 4 تحفه سازد گه گهم آن دل ظریف %~% آرد و در دست خونخواری نهد
# 5 نیک می‌کوشد خدایش یار باد %~% بو که روزی دست بر یاری نهد
# 6 عشق گفت این هجر باری کیست و چیست %~% خود کسی بر دل ازو باری نهد
# 7 بار پای اندر میان خواهد نهاد %~% تا به وصلت روز بازاری نهد
# 8 هجر گفت از جانب تو راست شد %~% اینت سودا و هوس آری نهد
# 9 یار پای اندر میان ننهد ولیک %~% انوری سر در میان باری نهد
PageV1P0135
### || [genre: Gh]
# 1 دوش آنکه همه جهان ما بود %~% آراسته میهمان ما بود
# 2 سوگند به جان ما همی خورد %~% گر چند بلای جان ما بود
# 3 بودش همه خرمی و خوبی %~% شکر ایزد را که آن ما بود
# 4 از طالع سعد ما براند %~% فالی که نه در گمان ما بود
# 5 بنشست میان ما و برخاست %~% آزار که در میان ما بود
PageV1P0136
### || [genre: Gh]
# 1 من آن نیم که مرا بی‌تو جان تواند بود %~% دل زمانه و برگ جهان تواند بود
# 2 نهان شد از من بیچاره راز محنت تو %~% قضای بد ز همه کس نهان تواند برد
# 3 خوش آنکه گویی چونی همی توانی نه %~% در این چنین سر و توشم توان تواند بود
# 4 اگر ز حال منت نیست هیچ‌گونه خبر %~% که حال من ز غمت بر چه‌سان تواند بود
# 5 چرا اگر به همه عمر ناله‌ای شنوی %~% به طعنه گویی کار فلان تواند بود
# 6 جفا مکن چه کنی بس که در ممالک حسن %~% برات عهد و وفا ناروان تواند بود
# 7 در این زمانه هر آوازه کز وفا فکنند %~% همه صدای خم آسمان تواند بود
# 8 اگر ز عهد و وفا هیچ ممکنست نشان %~% در این جهان چو نیابی در آن تواند بود
PageV1P0137
### || [genre: Gh]
# 1 آن روزگار کو که مرا یار یار بود %~% من بر کنار از غم و او در کنار بود
# 2 روزم به آخر آمد و روزی نزاد نیز %~% زان گونه روزگار که آن روزگار بود
# 3 امروز نیست هیچ امیدم به کار خویش %~% بدرود دی که کار من امیدوار بود
# 4 دایم شمار وصل همی برگرفت دل %~% این هجر بی‌شمار کجا در شمار بود
# 5 با روی چون نگار نگارم هزار شب %~% کارم ز خرمی و خوشی چون نگار بود
# 6 واکنون هزاربار شبی با دریغ و درد %~% گویم که یارب آن چه نشاط و چه کار بود
PageV1P0138
### || [genre: Gh]
# 1 دوش تا صبح یار در بر بود %~% غم هجران چو حلقه بر در بود
# 2 دست من بود و گردنش همه شب %~% دی همه روز اگرچه بر سر بود
# 3 با بر همچو سیم ساده او %~% کارم از عشق چون زربر بود
# 4 گرچه شبهای وصل بود خوشم %~% شب دوشین ز شکل دیگر بود
# 5 یا من از عشق زارتر بودم %~% یا ز هر شب رخش نکوتر بود
# 6 کس نداند که آن چه طالع بود %~% من ندانم که آن چه اختر بود
# 7 از فلک تا که صبح روی نمود %~% انوری با فلک برابر بود
PageV1P0139
### || [genre: Gh]
# 1 ای دلبر عیار ترا یار توان بود %~% غمهای ترا با تو خریدار توان بود
# 2 با داغ تو تن در ستم چرخ توان داد %~% با یاد تو اندر دهن مار توان بود
# 3 بر بوی گل وصل تو سالی نه که عمری %~% از دست گل وصل تو پر خار توان بود
# 4 در آرزوی شکر و بادام تو صد سال %~% بر بستر تیمار تو بیمار توان بود
# 5 صد شب به تمنای وصال تو چو نرگس %~% بی‌نرگس بیمار تو بیدار توان بود
# 6 آنجا که مراد تو به جان کرد اشارت %~% با خصم تو در کشتن خود یار توان بود
PageV1P0140
### || [genre: Gh]
# 1 آنچه بر من در غم آن نامسلمان می‌رود %~% بالله ار با موئمن اندر کافرستان می‌رود
# 2 دل به دلال غمش دادم به دستم باز داد %~% گفت نقدی ده که این با خاک یکسان می‌رود
# 3 آنچنان بی‌معنیی کارم به جان آورد و رفت %~% این سخن در یار بی‌معنی نه در جان می‌رود
# 4 گفتم از بی‌آبی چشم زمانه‌ست این مگر %~% پیشت آب من کنون تیره به دستان می‌رود
# 5 دل کدامی سگ بود جایی که صد جان عزیز %~% در رکاب کمترین شاگرد سگبان می‌رود
# 6 در تماشاگاه زلفش از پی ترتیب حسن %~% باد با فرمان روایی هم به فرمان می‌رود
# 7 باد باری زلف او را چون به فرمان شد چنین %~% دیو زلفش گرنه با مهر سلیمان می‌رود
# 8 عید بودست آنچه در کشمیر می‌رفتست ازو %~% کار این دارد که اکنون در خراسان می‌رود
# 9 در میان آتش دل گرچه هر شب تا به روز %~% جانم از یاد لبش در آب حیوان می‌رود
# 10 هر زمان گوید چه خارج می‌رود اکنون ز من %~% دم نمی‌یارم زدن ورنه فراوان می‌رود
# 11 آب لطف از جانب او می‌رود با انوری %~% بلکه از انصاف و عدل و داد سلطان می‌رود
# 12 خسرو آفاق ذوالقرنین ثانی سنجر آنک %~% قیصرش در تحت فرمان همچو خاقان می‌رود
PageV1P0141
### || [genre: Gh]
# 1 آب جمال جمله به جوی تو می‌رود %~% خورشید در جنیبت روی تو می‌رود
# 2 ای در رکاب زلف تو صد جان پیاده بیش %~% دل در رکاب روی نکوی تو می‌رود
# 3 هر روز هست بر سر کوی اجل دو عید %~% دردا از آنکه بر سر کوی تو می‌رود
# 4 هر دم هزار خرمن جان بیش می‌برد %~% بادی که در حمایت بوی تو می‌رود
# 5 جان خواهیم به بوسه و باز ایستی ز قول %~% چون کاین مضایقت همه سوی تو می‌رود
# 6 در خاک می‌نجویم جور زمانه را %~% با آنکه در زمانه ز خوی تو می‌رود
# 7 رنگی نماند انوری اندر رکوی وصل %~% وین رنگ هم ز جنس رکوی تو می‌رود
PageV1P0142
### || [genre: Gh]
# 1 دست در روزگار می‌نشود %~% پای عمر استوارمی‌نشود
# 2 شاهد خوب صورتست امل %~% در دل و دیده خوار می‌نشود
# 3 روز شادی چو راز گردونست %~% لاجرم آشکار می‌نشود
# 4 هیچ غم را کران نمی‌بینم %~% تا دو چشمم چهار می‌نشود
# 5 پای برجای نیست حاصل دهر %~% عشق از آن پایدار می‌نشود
# 6 هیچ امسال دیده‌ای هرگز %~% که دگر سال پار می‌نشود
# 7 پر شد از خون دل کنار زمین %~% واسمان دل‌فکار می‌نشود
# 8 شاد می‌زی که در عروسی دهر %~% رنگ چندین به کار می‌نشود
# 9 یک تسلیست وان تسلی آنک %~% مرگ در اختیار می‌نشود
# 10 خرم آن‌کس که نیست بر سر خاک %~% تا چنین خاکسار می‌نشود
# 11 انوری در میان این احوال %~% هیچکس بر کنار می‌نشود
PageV1P0143
### || [genre: Gh]
# 1 وصلت به آب دیده میسر نمی‌شود %~% دستم به حیله‌های دگر درنمی‌شود
# 2 هرچند گرد پای و سر دل برآمدم %~% هیچم حدیث هجر تو در سر نمی‌شود
# 3 دل بیشتر ز دیده بپالود و همچنان %~% یک ذره‌ش آرزوی تو کمتر نمی‌شود
# 4 با آنکه کس به شادی من نیست در غمت %~% زین یک متاعم این همه درخور نمی‌شود
# 5 گفتم که کارم از غم عشقت به جان رسید %~% گفتی مرا حدیث تو باور نمی‌شود
# 6 جانا از این حدیث ترا خود فراغتیست %~% گر باورت همی شود و گر نمی‌شود
# 7 گویی چو زر شود همه کارت چو زر بود %~% کارت ز بی‌زریست که چون زر نمی‌شود
# 8 منت خدای را که ز اقبال مجد دین %~% رویم از این سخن به عرق تر نمی‌شود
# 9 در هیچ مجلس نبود تا چو انوری %~% یک شاعر و دو سه توانگر نمی‌شود
# 10 چندانک از زمانت برآید بگیر نقد %~% در خاوران نیم که میسر نمی‌شود
PageV1P0144
### || [genre: Gh]
# 1 چون نیستی آنچنان که می‌باید %~% تن در دادم چنانکه می‌آید
# 2 گفتی که از این بتر کنم خواهی %~% الحق نه که هیچ درنمی‌باید
# 3 با این همه غم که از تو می‌بینم %~% گر خواب دگر نبینیم شاید
# 4 با فتنه روزگار تو عیدست %~% هر فتنه که روزگار می‌زاید
# 5 گفتم که دلم به بوسه خرسندست %~% گفتی ندهم وگرچه می‌باید
# 6 زین طرفه ترت حکایتی دارم %~% دل بین که همی چه باد پیماید
# 7 بوسی نه بدید و هر زمان گوید %~% باشد که کناری اندر افزاید
# 8 دستی برنه که انوری ای دل %~% از دست تو پشت دست می‌خاید
PageV1P0145
### || [genre: Gh]
# 1 دوستی یک دلم همی باید %~% وگرم خون دل خورد شاید
# 2 خود نگه می‌کنم به مادر دهر %~% تا به عمری از این یکی زاید
# 3 هیچ‌کس نیست زیر دور فلک %~% که نه زان بهترک همی باید
# 4 دست گرد جهان برآوردم %~% پای اهلی به دست می‌ناید
# 5 انوری روزگار قحط وفاست %~% زین خسان جز جفات نگشاید
# 6 با کسی گر وفا کنی همه عمر %~% عاقبت جر جفات ننماید
PageV1P0146
### || [genre: Gh]
# 1 دل در هوست ز جان برآید %~% جان در غمت از جهان برآید
# 2 گو جان و جهان مباش اندیک %~% مقصود تو از میان برآید
# 3 سودیست تمام اگر دلی را %~% یک غم ز تو رایگان برآید
# 4 همخانه هرکه شد غم تو %~% زودا که ز خان و مان برآید
# 5 وانکس که فرو شود به کویت %~% دیرا که از او نشان برآید
# 6 گویی که اگرچه هست کامم %~% تا کام دل فلان برآید
# 7 لیکن ز زبان این و آنست %~% هر طعنه که از زبان برآید
# 8 نشنیدستی چنان توان مرد %~% ای جان جهان که جان برآید
# 9 دل طعنه تو بدید بخرید %~% تا دیده این و آن برآید
# 10 ارزان مفروش انوری را %~% گر باز خری گران برآید
PageV1P0147
### || [genre: Gh]
# 1 ز هجران تو جانم می‌برآید %~% بکن رحمی مکن کاخر نشاید
# 2 فروشد روزم از غم چند گویی %~% که می‌کن حیله‌ای تا شب چه زاید
# 3 سیه‌رویی من چون آفتابست %~% به روز آخر چراغی می‌بباید
# 4 به یک برف آب هجرت غم چنان شد %~% که از خونم فقعها می‌گشاید
# 5 گرفتم در غمت عمری بپایم %~% چه حاصل چون زمانه می‌نپاید
# 6 درین شبها دلم با عشق می‌گفت %~% که از وصلت چه گویم هیچم آید
# 7 هنوز این بر زبانش ناگذشته %~% فراقت گفت آری می‌نماید
PageV1P0148
### || [genre: Gh]
# 1 آنرا که غمت ز در درآید %~% مقصود دو عالمش برآید
# 2 در پای تو هرکه کشته گردد %~% از کل زمانه بر سر آید
# 3 با رنج تو راحت دو عالم %~% در چشم همی محقر آید
# 4 خود گر سخن از وصال گویی %~% کان کیست که در برابر آید
# 5 کس نیست که بر بساط عشقت %~% از صف نعال برتر آید
# 6 ماییم و سری و اندکی زر %~% تا عشق ترا چه درخور آید
# 7 پس با همه دل بگفته کای مرد %~% هرچه آید بر سر و زر آید
# 8 گر در همه عمر گویم ای وصل %~% هجرانت ز بام و در درآید
# 9 زان تا ز تو برنیایدم کام %~% کار دو جهان به هم برآید
# 10 تسلیم کن انوری که این نقش %~% هربار به شکل دیگر آید
PageV1P0149
### || [genre: Gh]
# 1 صبر با عشق بس نمی‌آید %~% یار فریادرس نمی‌آید
# 2 دل ز کاری که پیش می‌نرود %~% قدمی باز پس نمی‌آید
# 3 عشق با عافیت نیامیزد %~% نفسی هم‌نفس نمی‌آید
# 4 بی‌غمی خوش ولایتست ولیک %~% زیر فرمان کس نمی‌آید
# 5 داد در کاروان خرسندیست %~% زان خروش جرس نمی‌آید
# 6 چه کنم عسکری که نی‌شکرش %~% بی‌خروش مگس نمی‌آید
# 7 گویی از جانت می‌برآید پای %~% چه حدیثست بس نمی‌آید
PageV1P0150
### || [genre: Gh]
# 1 درد سر دل به سر نمی‌آید %~% پای از گل عشق برنمی‌آید
# 2 آوخ عمرم به رخنه بیرون شد %~% وین بخت ز رخنه درنمی‌آید
# 3 گفتم شب عیش را بود روزی %~% این رفت و زان خبر نمی‌آید
# 4 دل خانه فروش نام و ننگم زد %~% دلبر ز تتق به در نمی‌آید
# 5 از هرچه کند خجل نمی‌گردد %~% وز هرچه کنی بتر نمی‌آید
# 6 هم‌دست زمانه شد که در دستان %~% رنگش دو چو یکدگر نمی‌آید
# 7 پر کنده شدم وز آشیان او %~% یک مرغ وفا به پر نمی‌آید
# 8 بر هجر نویس انوری کارت %~% چون کارت به جهد برنمی‌آید
PageV1P0151
### || [genre: Gh]
# 1 یا وصل ترا عنایتی باید %~% یا هجر ترا نهایتی باید
# 2 صد سوره هجر می‌فرو خوانی %~% در شان وصال آیتی باید
# 3 دل عمر به عشق می‌دهد رشوت %~% آخر ز تو در حمایتی باید
# 4 بوسی ندهی وگر طمع دارم %~% گویی به بها ولایتی باید
# 5 الحق به از این بها به نتوان جست %~% در هر کاری کفایتی باید
# 6 آخر ز تو در جهان پس از عمری %~% جز جور و جفا حکایتی باید
# 7 وانگه ز منت چه عیب می‌جویی %~% جز مهر و وفا شکایتی باید
# 8 در خون منی چرا نیندیشی %~% کین دل شده را جنایتی باید
PageV1P0152
### || [genre: Gh]
# 1 ز عمرم بی‌تو درد دل فزاید %~% گر این عمرم نباشد بی تو شاید
# 2 دلم را درد تو می‌باید و بس %~% عجب کو را همی راحت نیاید
# 3 مرا این غم که هرگز کم مبادا %~% بحمدالله که هردم می‌فزاید
# 4 به دست هجر خویشم باز دادی %~% که تا هردم مرا رنجی نماید
# 5 اگر لافی زدم کان توام من %~% بدین جرمم چه مالش واجب آید
PageV1P0153
### || [genre: Gh]
# 1 از نازکی که رنگ رخ یار می‌نماید %~% گل با همه لطافت او خار می‌نماید
# 2 وانجا که سایه سر زلفش رخ بپوشد %~% روز آفتاب بر سر دیوار می‌نماید
# 3 داعی عشق او چو به بازار دین برآید %~% سجاده‌ها به صورت زنار می‌نماید
# 4 در باغ روزگار ز بیداد نرگس او %~% تا شاخ نرگسی به مثل دار می‌نماید
# 5 فردای وعده‌هاش چنان روزگار خواهد %~% کامسال با بهانه او پار می‌نماید
# 6 گفتم که بوسه گفت که زر گفتمش که جان %~% گفت ای زبون نگر که خریدار می‌نماید
# 7 گفتم که جان به از زر گفتا که گر چنین است %~% زانم ازین متاع به خروار می‌نماید
# 8 تدبیر چه که هرکه ز گیتی به کاری آمد %~% در کار او فروشد و هم کار می‌نماید
# 9 زینسان که مانده‌اند کرا کار ازو برآید %~% چون کار انوری ز غمش زار می‌نماید
PageV1P0154
### || [genre: Gh]
# 1 چو کاری ز یارم همی برنیاید %~% چو نوری به کارم همی درنیاید
# 2 چه باشد که من در غم او سرآیم %~% چو بر من غم او همی سرنیاید
# 3 ولیکن همین غم به آخر که با این %~% همی هیچ شادی برابر نیاید
# 4 مرا کز در دل درآید غم او %~% ز صد شادی دیگر آن در نیاید
# 5 به پیغامش از حال خود بازگویم %~% کش از من نیاید که باور نیاید
# 6 جوابم فرستد کزین می چه جویی %~% اگر باورم آید و گر نیاید
# 7 ترا با غم خویشتن کار باشد %~% که از تو جز این کار دیگر نیاید
# 8 تو ای انوری گر نباشی چه باشد %~% ازین هیچ طوفان همی برنیاید
PageV1P0155
### || [genre: Gh]
# 1 به عمری در کفم یاری نیاید %~% ور آید جز جگرخواری نیاید
# 2 بنامیزد ز بستان زمانه %~% ز گل قسمم بجز خاری نیاید
# 3 کنون نقشم کسی می‌باز مالد %~% که با او از دوشش چاری نیاید
# 4 به جانی بوسه‌ای می‌خواستم گفت %~% به هر جانی یکی باری نیاید
# 5 مرا در مذهب عشقش گر او اوست %~% ز ده سجاده زناری نیاید
# 6 به صرف جان چو در بازار حسنش %~% به صد دینار دیداری نیاید
# 7 برو چون کیسه‌ای دوزم که هرگز %~% مرا در کیسه دیناری نیاید
# 8 مرا گوید نیاید هیچت از من %~% چه گویم گویمش آری نیاید
# 9 مبند ای انوری در کار او دل %~% ترا زو رونق کاری نیاید
PageV1P0156
### || [genre: Gh]
# 1 ز عهد تو بوی وفا می‌نیاید %~% که از خوی تو جز جفا می‌نیاید
# 2 جهانیست حسنت که جز تخم فتنه %~% بر آن آب و خاک و هوا می‌نیاید
# 3 مگر بر کجا آمد آسیب هجرت %~% نشان ده بگو بر کجا می‌نیاید
# 4 چنان دست بر خون روان کرد چشمت %~% که یک تیر غمزه‌اش خطا می‌نیاید
# 5 بنامیزد از دوستان زمانه %~% یکی با یکی آشنا می‌نیاید
# 6 از این پس وفا رسم هرگز میا گو %~% چو در نوبت عشق ما می‌نیاید
# 7 خوش آن کم تو گویی برو از پی تو %~% کسی می‌نیاید چرا می‌نیاید
# 8 غم تو کس تست و هرگز نبینی %~% که پی در پیم در قفا می‌نیاید
# 9 بساز انوری با بلا کز حوادث %~% بر آزادگان جز بلا می‌نیاید
PageV1P0157
### || [genre: Gh]
# 1 طاقتم در فراق تو برسید %~% صبر یکبارگی ز من برمید
# 2 تا گرفتار عشق شد جانم %~% بر دلم باد خرمی نوزید
# 3 چرخ بر روزنامه عمرم %~% همه گویی نشان هجر کشید
# 4 عقل کوشید با غمت یک‌چند %~% عاقبت هم طریق عجز گزید
PageV1P0158
### || [genre: Gh]
# 1 غارت عشقت به دل و جان رسید %~% آب ز دامن به گریبان رسید
# 2 جان و دلی داشتم از چیزها %~% نبوت آن نیز به پایان رسید
# 3 گفتم جانی به سر آید مرا %~% عشق تو آخر به سر آن رسید
# 4 با تو چه سازم که چو افغان کنم %~% زانچه به من در غم هجران رسید
# 5 بشنوی افغانم و گویی به طنز %~% کار فلان زود به افغان رسید
# 6 رقعه دردم ز تو بیچاره‌وار %~% نیم شبان دوش به کیوان رسید
# 7 گر تو تویی زود که خواهند گفت %~% سوز فلان در تن بهمان رسید
PageV1P0159
### || [genre: Gh]
# 1 ساقیا باده صبوح بیار %~% دانه دام هر فتوح بیار
# 2 قبله ملت مسیح بده %~% آفت توبه نصوح بیار
# 3 هین که طوفان غم جهان بگرفت %~% می همزاد عمر نوح بیار
# 4 وز پی نفی عقل و راحت روح %~% راح صافی چو عقل و روح بیار
# 5 دلم از شعر انوری بگرفت %~% ای پسر قول بوالفتوح بیار
PageV1P0160
### || [genre: Gh]
# 1 هیچ دانی که سر صحبت ما دارد یار %~% سر پیوند چو من باز فرود آرد یار
# 2 کاشکی هیچ‌کسی زو خبری می‌دهدی %~% تا از این واقعه خود هیچ خبر دارد یار
# 3 تو ببینی که مرا عشوه دهان خنداخند %~% سالها زار بگریاند و بگذارد یار
# 4 یارت ار جو کند خود چکند چون به عتاب %~% خون بریزد که همی موی نیازارد یار
# 5 انوری جان جهان گیر و کم انگار دلی %~% پیش از آن کت به همین روز کم انگارد یار
PageV1P0161
### || [genre: Gh]
# 1 سلام علیک ای جفا پیشه یار %~% کجایی و چون داری احوال کار
# 2 اگر بخت با من مخالف شدست %~% تو با وی موافق مشو زینهار
# 3 چه گویم مرا با غم تو خوشست %~% که جز غم ندارم ز تو یادگار
# 4 خطایی که کردم به من برمگیر %~% جفایی که کردم ز من درگذار
# 5 جواب سلام رهی باز ده %~% سلام علیک ای جفاپیشه یار
PageV1P0162
### || [genre: Gh]
# 1 ای غم تو جسم را جانی دگر %~% جان نیابد چون تو جانانی دگر
# 2 ای به زلف کافر تو عقل را %~% هر زمانی تازه ایمانی دگر
# 3 وی ز تیره غمزه تو روح را %~% هر دم اندر دیده پیکانی دگر
# 4 نیست بر اثبات یزدان نزد عقل %~% از تو بهتر هیچ برهانی دگر
# 5 گر ببیند روی خوبت اهرمن %~% بی‌گمان گوید که یزدانی دگر
# 6 ای فرو برده به وصلت از طمع %~% هر دلی بیهوده دندانی دگر
# 7 وی برآورده ز عشقت در هوس %~% هر کسی سر از گریبانی دگر
# 8 نیست بیمار غم عشق ترا %~% بهتر از درد تو درمانی دگر
# 9 دل به فرمانت به ترک جان بگفت %~% ای به از جان هست فرمانی دگر
PageV1P0163
### || [genre: Gh]
# 1 دلدار به طبع گشت رام آخر %~% وین کار به صبر شد تمام آخر
# 2 آن کره سر کشیده توسن %~% بی‌رایض گشت خوش لگام آخر
# 3 وان مرغ رمیده وز قفس جسته %~% باز آمد چون دلم به دام آخر
# 4 هرکس که به صبر پای بفشارد %~% روزی برسد چو من به کام آخر
# 5 منشوری نیست دور محنت را %~% چون یابد دولت دوام آخر
PageV1P0164
### || [genre: Gh]
# 1 ای شده از رخ تو تاب قمر %~% وی شده از لب تو آب شکر
# 2 از رخ و زلف خویش در عالم %~% فتنه‌ای در فکندی ای دلبر
# 3 چهره پنهان مکن که در خوبی %~% چون تو صاحب جمال نیست دگر
# 4 عاشقان ترا بدین اومید %~% تا ببینندت ای پری پیکر
# 5 در هوای تو مانده‌اند به درد %~% چهره پر خون و سینه پر اخگر
# 6 نیست چون انوری یکی عاشق %~% با لب خشک و با دو دیده تر
PageV1P0165
### || [genre: Gh]
# 1 ای پسر برده قلندر گیر %~% پرده از روی کارها برگیر
# 2 کفر و اسلام کار کس نکند %~% آشیان زین دو شاخ برتر گیر
# 3 این دو معشوقه دو قوم شدست %~% تو برو مذهب سه دیگر گیر
# 4 پای دربند آن و این چه کنی %~% خودسری باش و کار از سر گیر
# 5 رهبران تو رهزنان تواند %~% کم این مشتی احمق خر گیر
# 6 پیش کین رهبران رهت بزنند %~% راه بتخانهای آزر گیر
PageV1P0166
### || [genre: Gh]
# 1 دلا در عاشقی جانی زیان‌گیر %~% وگرنه جای بازی نیست جان‌گیر
# 2 جهان عاشقی پایان ندارد %~% اگر جانت همی باید جهان‌گیر
# 3 مرا گویی چنین هم نیست آخر %~% چنان کت دل همی خواهد چنان‌گیر
# 4 من اینک در میان کارم ای دل %~% سر و کاری همی بینی کران‌گیر
# 5 در آن می‌زنی کز غم شوی خون %~% برو هم عافیت را آستان‌گیر
# 6 به بوی وصل خود رنگش نبینی %~% به حرمت جان هجران در میان‌گیر
PageV1P0167
### || [genre: Gh]
# 1 ای جهان را به حضرت تو نیاز %~% در جاه تو تا قیامت باز
# 2 درگهت قبله‌ای که در که و مه %~% خدمت او فریضه شد چو نماز
# 3 گره ابروی سیاست تو %~% آشتی داده کبک را با باز
# 4 نظر رحمت و رعایت تو %~% ایمنی داده آز را ز نیاز
# 5 در زوایای سایه عدلت %~% فتنه در خواب کرده پای دراز
# 6 گر جهان را بود ز حزم تو سد %~% مرگ حیران ز دهر گردد باز
# 7 ور فلک را بود ز رای تو مهر %~% در شب تا ابد کنند فراز
# 8 آن حقیقت کمال تست که نیست %~% آسمان را درو محال مجاز
# 9 وان سعادت وجود تست که نیست %~% حدثان را برو امید جواز
# 10 ای ز جاهت شب ستم در سنگ %~% خرمت باد روز سنگ‌انداز
PageV1P0168
### || [genre: Gh]
# 1 تخته عشق برنوشتم باز %~% برنویس ای نگار تخته ناز
# 2 تا بر استاد عاشقی خوانیم %~% روزکی چند باب ناز و نیاز
# 3 ورقی باز کن ز عهد قدیم %~% باز کن خاک عشوه از سر آز
# 4 هین که روز و شب زمانه همی %~% ورق عمرمان کنند فراز
# 5 چند گویی زمانه در پیش است %~% بر وفای زمانه هیچ مناز
# 6 قصه کوتاه کن که کوته کرد %~% روز امید انتظار دراز
PageV1P0169
### || [genre: Gh]
# 1 قیامت می‌کنی ای کافر امروز %~% ندانم تا چه داری در سر امروز
# 2 به طعنه زهر پاشیدی همی دی %~% به خنده می‌فشانی شکر امروز
# 3 دو هاروت تو کردی بود جان بر %~% دو یاقوت تو شد جان‌پرور امروز
# 4 لبت تا دست گیرد عاشقان را %~% برون آمد به دستی دیگر امروز
# 5 تویی سلطان بت‌رویان که در حسن %~% ندارد چون تو سلطان سنجر امروز
# 6 به حق آنکه داد ای بت جمالت %~% به حال بنده یک‌دم بنگر امروز
PageV1P0170
### || [genre: Gh]
# 1 جمالت عشق می‌افزاید امروز %~% رخت غارت‌کنان می‌آید امروز
# 2 مه و خورشید در خوبی و کشی %~% غلام روی خوبت شاید امروز
# 3 سر زلفت سر آن دارد اکنون %~% که راز عاشقان بگشاید امروز
# 4 بسا جان منتظر بر لب رسیده %~% که تا عشقت چه می‌فرماید امروز
# 5 بنامیزد نگارا از نکویی %~% چنانی کت چنان می‌باید امروز
PageV1P0171
### || [genre: Gh]
# 1 چاره عشق تو نداند کس %~% نامه وصل تو نخواند کس
# 2 نقش هجران تو که مالد باز %~% تو توانی اگر تواند کس
# 3 در رکابت فلک فرو ماند %~% هم‌عنانی چگونه راند کس
# 4 به غمی چون دل بنستانی %~% از تو انصاف چون ستاند کس
# 5 از تو هرچم بتر به روی رسید %~% خود به روی کس این رساند کس
# 6 هم برین دل اگر بخواهی ماند %~% تا نه بس در جهان نماند کس
PageV1P0172
### || [genre: Gh]
# 1 جانا به غریبستان چندین بنماند کس %~% باز آی که در غربت قدر تو نداند کس
# 2 صد نامه فرستادم یک نامه تو نامد %~% گویی خبر عاشق هرگز نرساند کس
# 3 در پیش رخ خوبت خورشید نیفروزد %~% در پیش سواران خر هرگز بنراند کس
# 4 هر کو ز می وصلت یک جام بیاشامد %~% تا زنده بود او را هشیار نخواند کس
PageV1P0173
### || [genre: Gh]
# 1 نگارا بر سر عهد و وفا باش %~% در آیین نکوعهدی چو ما باش
# 2 چنانک از ما جدایی ماه‌رویا %~% زهرچ آن جز وفا باید جدا باش
# 3 مرا خصمست در عشق تو بسیار %~% نیندیشم تو بر حال رضا باش
# 4 چو با جانم غم تو آشنا شد %~% مکن بیگانگی و آشنا باش
# 5 نگارینا ترا باشم همه عمر %~% خداوندی کن و یک‌دم مرا باش
PageV1P0174
### || [genre: Gh]
# 1 باز دوش آن صنم باده‌فروش %~% شهری از ولوله آورد به جوش
# 2 صبحدم بود که می‌شد به وثاق %~% چون پرندوش نه بیهش نه به هوش
# 3 دست برکرده به شوخی از جیب %~% چادر افکنده ز شنگی بر دوش
# 4 دامن از خواب کشان در نرگس %~% دام دلها زده از مرزنگوش
# 5 لاله‌اش از آتش می پروین پاش %~% زهره‌اش از باد سحر سنبل‌پوش
# 6 پیشکارش قدح باده به دست %~% او یکی چنگ خوش اندر آغوش
# 7 راهوی کرده بعمدا پرده %~% تا بود پرده درو پرده نیوش
# 8 طلع الصبح علی اسعد فال %~% آن کش فتنه‌کش آفت‌کوش
# 9 بم سه تا در عمل آورده چنانک %~% میر عالم نشنیدست به گوش
# 10 قول این صوت چنان مطرب او %~% وای اگر شهر برآشفتی دوش
# 11 ای بسا شربت خون کز غم اوی %~% دوش گشتست بر آوازش نوش
# 12 روستایی بچه‌ای شهر بسوخت %~% کس در این فتنه نباشد خاموش
# 13 گر شبی دیگر از این جنس کند %~% درگه میر خراسان و خروش
PageV1P0175
### || [genre: Gh]
# 1 دوش در ره نگارم آمد پیش %~% آن به خوبی ز ماه گردون بیش
# 2 گشته از روی و زلف خونخوارش %~% خاک گلرنگ و باد مشک پریش
# 3 چون مرا دید ساعتی از دور %~% آن بت نیکخواه نیک‌اندیش
# 4 به اشارت نهان ز دشمن گفت %~% کالسلام علیک ای درویش
PageV1P0176
### || [genre: Gh]
# 1 به جان آمد مرا کار از دل خویش %~% غمی گشتم زکار مشکل خویش
# 2 در آن دریا شدستم غرقه کانجا %~% بجز غم می‌نبینم ساحل خویش
# 3 به راه وصل می‌پویم ولیکن %~% همه در هجر بینم منزل خویش
# 4 مبادا هیچ آسایش دلم را %~% اگر جز رنج بینم حاصل خویش
# 5 اگر کس قاتل خود بود هرگز %~% منم آن‌کس نخستین قاتل خویش
PageV1P0177
### || [genre: Gh]
# 1 کرا در شهر برگویم غم دل %~% که آید در دو عالم محرم دل
# 2 دلی دارم همیشه همدم غم %~% غمی دارم همیشه همدم دل
# 3 دل عالم نمی‌دانم یقین دان %~% از آن افتاده‌ام در عالم دل
# 4 دلی و صد هزاران آه خونین %~% ز حد بگذشت الحق ماتم دل
# 5 کنار مرحمت ار باز گیری %~% به خرواران فرو ریزم غم دل
PageV1P0178
### || [genre: Gh]
# 1 ساقی اندر خواب شد خیز ای غلام %~% باده را در جام جان ریز ای غلام
# 2 با حریف جنس درساز ای پسر %~% در شراب لعل آویز ای غلام
# 3 چند گویی مست گشتم می بنه %~% وقت مستی نیست مستیز ای غلام
# 4 چند پرهیزی از این پرهیز چند %~% از چنین پرهیز پرهیز ای غلام
# 5 بیش از این بدخوبی و تندی مکن %~% ساعتی با ما بیاویز ای غلام
# 6 در پناه باده شو چون انوری %~% وز غم ایام بگریز ای غلام
PageV1P0179
### || [genre: Gh]
# 1 مست از درم درآمد دوش آن مه تمام %~% دربر گرفته چنگ و به کف برنهاده جام
# 2 بر روز روشن از شب تیره فکنده بند %~% وز مشک سوده بر گل سوری نهاده دام
# 3 آهنگ پست کرده به صوت حزین خویش %~% شکر همی فشانده ز یاقوت لعل‌فام
# 4 گفتی که لعل ناب و عقیق گداخته است %~% درجام او ز عکس رخ او شراب خام
# 5 بنشست بر کنار من و باده نوش کرد %~% آن ماه سروقامت و آن سروکش خرام
# 6 گفت ای کسی که در همه عمر از جفا چرخ %~% با من شبی به روز نیاورده‌ای به کام
# 7 اینک من و تو و می لعل و سرود و رود %~% بی‌زحمت رسول و فرستادن پیام
# 8 با چنگ بر کنار بد اندر کنار من %~% مخمور تا به صبح سفید از نماز شام
# 9 در گوشه‌ای که کس نبد آگه ز حال ما %~% زان عشرت به غایت و زان مستی تمام
# 10 نه مطرب و نه ساقی و نه یار و نه حریف %~% او بود و انوری و می لعل والسلام
PageV1P0180
### || [genre: Gh]
# 1 تا به مهر تو تولا کرده‌ام %~% از همه خوبان تبرا کرده‌ام
# 2 هر غمی کاید به روی من ز تو %~% جای آن در سینه پیدا کرده‌ام
# 3 کی فرود آید غمت جای دگر %~% چون من اسبابی مهیا کرده‌ام
# 4 در بهای هر غمی خواهی دلی %~% وانگهی گویی محابا کرده‌ام
# 5 بس که در امید فردا در غمت %~% با دل مسکین مدارا کرده‌ام
PageV1P0181
### || [genre: Gh]
# 1 بدو چشم تو که تا زنده‌ام %~% تو خداوندی و من بنده‌ام
# 2 سر زلف تو گواه منست %~% که من از بهر رخت زنده‌ام
# 3 به رخ خویش بنازی چنان %~% که من از عشق تو تا زنده‌ام
# 4 چه زنم خنده که در عشق تو %~% ز دو صد گریه بود خنده‌ام
PageV1P0182
### || [genre: Gh]
# 1 تا رنگ مهر از رخ روشن گرفته‌ام %~% بی‌رنگ او ببین که چه شیون گرفته‌ام
# 2 دریای من غذای دل تنگ من شدست %~% دریای کشتیی که به سوزن گرفته‌ام
# 3 آهن دلا دلم ز فراق تو بشکند %~% کو را به دست صبر در آهن گرفته‌ام
# 4 یک روز دامن تو بگیرم که چند شب %~% در تو به اشک خویش به دامن گرفته‌ام
# 5 تا خود مرا ز بهر تو بودست دوستی %~% زان بی‌تو خویشتن را دشمن گرفته‌ام
# 6 ترسم که جان من کم من گیرد از جهان %~% کز جمله جهان کم جان من گرفته‌ام
PageV1P0183
### || [genre: Gh]
# 1 یعلم‌الله که دوست‌دار توام %~% عاشق زار بی‌قرار توام
# 2 بی‌تو ای جان و دیده روشن %~% چون سر زلف تابدار توام
# 3 در سر من خمار انده تست %~% تا که بی‌روی چون نگار توام
# 4 ارغوانم چو زعفران بی‌درد %~% تا که بی‌چشم پر خمار توام
# 5 هر شبی در کنار غم جستم %~% تا چرا دور از کنار توام
# 6 یار درد و غمم مدار که من %~% آخر ای ماه‌روی یار توام
PageV1P0184
### || [genre: Gh]
# 1 روی ندارم که روی از تو بتابم %~% زانکه چو روی تو در زمانه نیابم
# 2 چون همه عالم خیال روی تو دارد %~% روی ز رویت بگو چگونه بتابم
# 3 حیله‌گری چون کنم به عقل چو گم کرد %~% عشق سر رشته خطا و صوابم
# 4 نی ز تو بتوان برید تا بشکیبم %~% نی به تو بتوان رسید تا بشتابم
# 5 من چو شب از محنت تو هیچ نخسبم %~% شاید کاندر خیال وصل بخوابم
# 6 راحتم از روزگار خویش همین است %~% این که تو دانی که بی‌تو در چه عذابم
# 7 گفتی خواهم که نام من نبری هیچ %~% زانکه از این بیش نیست برگ جوابم
# 8 عربده بر مست هیچ خرده نگیرند %~% با من از اینها مکن که مست و خرابم
PageV1P0185
### || [genre: Gh]
# 1 کس نداند کز غمت چون سوختم %~% خویشتن در چه بلا اندوختم
# 2 دیدنی دیدم از آن رخسار تو %~% جان بدان یک دیدنت بفروختم
# 3 برکشیدم جامه شادی ز تن %~% وز بلا دلقی کنون نو دوختم
# 4 هرچه دانش بود گم کردم همه %~% در فراقت زرگری آموختم
# 5 زر براندودم برین رخسار سیم %~% آتش اندر کوره دل سوختم
PageV1P0186
### || [genre: Gh]
# 1 آخر در زهد و توبه دربستم %~% وز بند قبول آن و این رستم
# 2 بر پرده چنگ پرده بدریدم %~% وز باده ناب توبه بشکستم
# 3 با آن بت کم‌زن مقامر دل %~% در کنج قمارخانه بنشستم
# 4 چون نوبت حسن پنج کرد آن بت %~% زنار چهارگانه بربستم
# 5 از رخصت عشق رخنه‌ای جستم %~% وز عادت مادر و پدر جستم
# 6 چون پای بلا به جور بگشادم %~% بی‌باده مباد یک نفس دستم
# 7 در بتکده گاه موئمن گبرم %~% در مصطبه گاه عاقل مستم
# 8 دستم ز زبان خصم کوته شد %~% کامروز چنان که گویدم هستم
PageV1P0187
### || [genre: Gh]
# 1 دل از خوبان دیگر برگرفتم %~% ز دل نو باز عشقی درگرفتم
# 2 ندانستم که اصل عاشقی چیست %~% چو دانستم رهی دیگر گرفتم
# 3 فکندم دفتر و جستم ز طامات %~% خراباتی شدم ساغر گرفتم
# 4 عتاب دوستان یکسو گرفتم %~% کتاب عاشقی را برگرفتم
# 5 ز بهر عشق تو در بت‌پرستی %~% طریق مانی و آزر گرفتم
PageV1P0188
### || [genre: Gh]
# 1 ای زلف تابدار ترا صدهزار خم %~% وی جان غمگسار مرا صدهزار غم
# 2 خالی نگردد از غم عشق تو جان من %~% تا حلقهای زلف تو خالی نشد ز خم
# 3 بر عارض تو حلقه زلف تو گوییا %~% کز مشک چشمهاست به گلبرگ تر رقم
# 4 یا سلسله است از شبه بر گرد آفتاب %~% یا بیخهای شب زده بر روی صبحدم
# 5 ای در خجالت رخ و زلف تو روز و شب %~% وی در حمایت لب و چشم تو شهد و سم
# 6 ای پشت من ز عشق تو چون ابروی تو کوژ %~% وی بخت من ز یمن تو چون چشم تو دژم
# 7 جانم ز جزع و لعل تو پر درد و پر شفاست %~% طبعم ز روی و موی تو پرنور و پر ظلم
# 8 از پای تا به سر همه بندست زلف تو %~% زان روی بسته داردم از فرق تا قدم
# 9 از بند تو چگونه بود روی جستنم %~% کاندم که از تو دورترم با توام به هم
# 10 در چشم دل مرا تو چنانی که دل چو خصم %~% پیوسته داردم به وصال تو متهم
# 11 ای در دلم خیال تو شکی به از یقین %~% وی در سخن لب تو وجودی کم از عدم
# 12 کم کن ز سر تکبر و بنشین که انوری %~% در عشق چون میان و لبت گشت کم ز کم
PageV1P0189
### || [genre: Gh]
# 1 دردا و دریغا که دل از دست بدادم %~% واندر غم و اندیشه و تیمار فتادم
# 2 آبی که مرا نزد بزرگان جهان بود %~% خوش خوش همه بر باد غم عشق تو دادم
# 3 با وصل تو نابوده هنوزم سر و کاری %~% سر بر خط بیداد و جفای تو نهادم
# 4 دل در سخن زرق زراندود تو بستم %~% تا در غم تو خون دل از دیده گشادم
# 5 مپسند که با خاک برم درد فراقت %~% چون دست غم عشق تو برداد به بادم
# 6 با آنکه نباشی نفسی جز به خلافم %~% هرگز نفسی جز به رضای تو مبادم
PageV1P0190
### || [genre: Gh]
# 1 برآنم کز تو هرگز برنگردم %~% به گرد دلبری دیگر نگردم
# 2 دل اندر عشق بستم ور همه عمر %~% جفا بینم هم از تو برنگردم
# 3 مرا اسلام ماندست اندر آن کوش %~% که از هجران تو کافر نگردم
# 4 چنانم من ز هجرانت نگارا %~% کز این غم تا زیم بهتر نگردم
PageV1P0191
### || [genre: Gh]
# 1 ای مسلمانان ز جان سیر آمدم %~% بی‌نگارم از جهان سیر آمدم
# 2 گر نبودی جان که دیدی هجر او %~% از وجود خود از آن سیر آمدم
# 3 شادیی باید ز غم آخر مرا %~% از غم آن دلستان سیر آمدم
# 4 از دلم هرگز نپرسد آن نگار %~% از مراعات زمان سیر آمدم
# 5 گفتم از صفرا ز من سیر آمدی %~% گفت آن کافر که هان سیر آمدم
PageV1P0192
### || [genre: Gh]
# 1 در دست غم یار دلارام بماندم %~% هشیارترین مرغم و در دام بماندم
# 2 بردم ندب عشق ز خوبان جهان من %~% از دست دل ساده سرانجام بماندم
# 3 یک گام به کام دل خودکامه نهادم %~% سرگشته همه عمر در آن گام بماندم
# 4 آتش زدم اندر دل تا جمله بسوزد %~% دلسوخته شد آخر و من خام بماندم
# 5 بر بام طمع رفتم تا وصل ببینم %~% بشکست قضا پایم و بر بام بماندم
# 6 یاران همه رفتند ز ایام حوادث %~% افسوس که من در گو ایام بماندم
PageV1P0193
### || [genre: Gh]
# 1 بدان عزمم که دیگر ره به میخانه کمر بندم %~% دل اندر وصل و هجر آن بت بیدادگر بندم
# 2 به رندی سر برافرازم به باده رخ برافروزم %~% ره میخانه برگیرم در طامات بربندم
# 3 چو عریان مانم از هستی قباهای بقا دوزم %~% چو مفلس گردم از هستی کمرهای به زر بندم
# 4 گرم یار خراباتی به کیش خویش بفریبد %~% به زنارش که در ساعت چو او زنار دربندم
# 5 ز خیر و شر چو حاصل شد سر از گردون برآرد خود %~% من نادان چه معنی را دل اندر خیر و شر بندم
# 6 چو کس واقف نمی‌گردد همی بر سر کار او %~% همین بندم دل آخر به که در کار دگر بندم
PageV1P0194
### || [genre: Gh]
# 1 دل باز به عاشقی درافکندم %~% برداد به باد عهد و سوگندم
# 2 پیوست به عشق تا دگرباره %~% ببرید ز خاص و عام پیوندم
# 3 برکند به دست عشوه از بیخم %~% تا بیخ صلاح و توبه برکندم
# 4 پندم بدهد همی شود در سر %~% این بار که نیک نیک دربندم
# 5 چون بسته بند عاشقی باشم %~% کی سود کند نصیحت و پندم
# 6 از مرهم وصل فارغم زیرا %~% کز یار به درد هجر خرسندم
# 7 آخر شب هجر بگذرد بر من %~% گر بگذارند روزکی چندم
PageV1P0195
### || [genre: Gh]
# 1 زیر بار غمی گرفتارم %~% کاندرو دم زدن نمی‌آرم
# 2 عمر و عیشم به رنج می‌گذرد %~% من از این عمر و عیش بیزارم
# 3 در تمنای یک دمی بی‌غم %~% همه شب تا به روز بیدارم
# 4 تا غمت می‌کشد گریبانم %~% دامنت چون ز دست بگذارم
# 5 حاصل دولت جوانی خویش %~% دامنی پر ز آب و خون دارم
PageV1P0196
### || [genre: Gh]
# 1 هرچند به جای تو وفا دارم %~% هم از تو توقع جفا دارم
# 2 در سر ز تو همچنان هوس دارم %~% در دل ز تو همچنان هوادارم
# 3 از من چو جهان مبر که تو دانی %~% کز دولت این جهان ترا دارم
# 4 بیگانه مشو چو دین و دل با من %~% چون با غم تو دل آشنا دارم
# 5 گویی که مگوی راز با خصمان %~% حاشا لله که این روا دارم
# 6 لیکن به گل آفتاب چون پوشم %~% چون پشت چو ماه نو دوتا دارم
PageV1P0197
### || [genre: Gh]
# 1 بیا که با سر زلف تو کارها دارم %~% ز عشق روی تو در سر خمارها دارم
# 2 بیا که چون تو بیایی به وقت دیدن تو %~% ز دیدگان قدمت را نثارها دارم
# 3 بیا که بی‌رخ گلرنگ و زلف گل بویت %~% شکسته در دل و در دیده خارها دارم
# 4 بیا که در پس زانو ز چند روز فراق %~% هزار ساله فزون انتظارها دارم
# 5 چو آمدی مرو از نزد من که در همه عمر %~% به بوسه با لب لعلت شمارها دارم
# 6 نه جور بخت من و روزگار محنت تو %~% ذخیره‌های بسی روزگارها دارم
# 7 مرا ز یاد مبر آن مبین که در رخ و چشم %~% ز گوش و گردن تو یادگارها دارم
# 8 خطاست اینکه همی گویم این طمع نکنم %~% که دست‌برد طمع چند بارها دارم
# 9 قرارهای مرا با تو رنگ و بویی نیست %~% که با زمانه اینها قرارها دارم
# 10 زکار خویش تعجب همی کنم یارب %~% چو ناردان فروبسته کارها دارم
PageV1P0198
### || [genre: Gh]
# 1 تا به کوی تو رهگذر دارم %~% کس نداند که من چه سر دارم
# 2 دل ربودی و قصد جان کردی %~% رسم و آیین تو ز بر دارم
# 3 داستانی ز غصه همه سال %~% قصه عمر جان شکر دارم
# 4 جز غم عاشقی ز بی سیمی %~% صد هزاران غم دگر دارم
# 5 عهد و پیمان شکسته‌ای بر هم %~% سر برآورده‌ای خبر دارم
# 6 هر غمی کز تو باشدم حقا %~% ای دو دیده به دیده بردارم
PageV1P0199
### || [genre: Gh]
# 1 درد دل هر زمان فزون دارم %~% چه کنم بی‌وفاست دلدارم
# 2 همه با من جفا کند لیکن %~% به جفا هیچ ازو نیازارم
# 3 بار اندوه و رنج محنت او %~% بکشم زانکه دوستش دارم
# 4 یاد وصلش کنم معاذالله %~% کی بود این محل و مقدارم
# 5 تا توانم حدیث هجرش کرد %~% می‌رود صد هزار بیکارم
# 6 گفته بودم کزو کنم درخواست %~% تا نماید ز دور دیدارم
# 7 این قدر التماس خود چه بود %~% سالها شد که تا در آن کارم
# 8 باورم می‌کنی به نعمت شاه %~% کین قدر نیز هم نمی‌یارم
PageV1P0200
### || [genre: Gh]
# 1 عشقت اندر میان جان دارم %~% جان ز بهر تو بر میان دارم
# 2 تا مرا بر سر جهان داری %~% به سرت گر سر جهان دارم
# 3 گویی از دست هجر جان نبری %~% غافلم گرنه این گمان دارم
# 4 بر سرم هرچه عشق بنوشتست %~% یک به یک بر سر زبان دارم
# 5 از اثرهای طالع عشقت %~% چون قضاهای آسمان دارم
# 6 بیش پای از قفای هجر منه %~% من بیچاره نیز جان دارم
# 7 جانم اندر بهار وصل بخر %~% گرچه بر هجر دل زیان دارم
# 8 گویی از جان کسی حدیث کند %~% چه کنم در کیایی آن دارم
# 9 بر تو احوال انوری پیداست %~% به تکلف چرا نهان دارم
PageV1P0201
### || [genre: Gh]
# 1 هرچند غم عشقت پوشیده همی دارم %~% هرکس که مرا بیند داند که غمی دارم
# 2 گفتم که فرو گویم با تو طرفی زین غم %~% زاندیشه غم خون شد هم زهره نمی‌دارم
# 3 با آنکه به هر فرصت صد نکته دراندازم %~% هم در تو نمی‌گیرد چه سرد دمی دارم
# 4 گویی که چو زر آری کار تو چو زر گردد %~% حقا که اگر جز جان وجه درمی‌دارم
# 5 از انوری و حالش دانم که نه‌ای بی‌غم %~% وز بلعجبی گویی کین غم چه کمی دارم
PageV1P0202
### || [genre: Gh]
# 1 جز سر پیوند آن نگار ندارم %~% گرچه ازو جز دل فکار ندارم
# 2 هر نفسم یاد اوست گرچه ازو من %~% جز نفس سرد یادگار ندارم
# 3 شاد بدانم که در فراق جمالش %~% جز غم او هیچ غمگسار ندارم
# 4 زان نشوم رنجه از جفاش که در عشق %~% سیرت عشاق روزگار ندارم
# 5 وز غم هجران او به کاستن تن %~% هیچ غم دیگر اعتبار ندارم
PageV1P0203
### || [genre: Gh]
# 1 داری خبر که در غمت از خود خبر ندارم %~% وز تو بجز غم تو نصیبی دگر ندارم
# 2 هستم به خاک‌پای و به جان و سرت به حالی %~% کامروز در غم تو سر پای و سر ندارم
# 3 منمای درد هجر از این بیشتر که دانی %~% از حد گذشت و طاقت ازین بیشتر ندارم
# 4 دردا که بر امید وصال تو در فراقت %~% از من اثر نماند و ز وصلت اثر ندارم
# 5 ای جان و دل ببرده و در پرده خوش نشسته %~% هان تا ز روی راز نهان پرده برندارم
# 6 اشک چو سیم دارم و روی چو زر ازین غم %~% کاندر خور جمال و رخت سیم و زر ندارم
# 7 دارم ز غم هزار جگر خون و انوری را %~% شب نیست تا به خون جگر دیده تر ندارم
PageV1P0204
### || [genre: Gh]
# 1 یارم تویی به عالم یار دگر ندارم %~% تا در تنم بود جان دل از تو برندارم
# 2 دل برندارم از تو وز دل سخن نگویم %~% زان دل سخن چه گویم کز وی خبر ندارم
# 3 دارم غم تو دایم با جان و دل برابر %~% زیرا که جز غم تو چیزی دگر ندارم
# 4 هر ساعتی فریبم دل را به عشوه تو %~% گویی که عشوه تو یک یک ز بر ندارم
# 5 گفتی که صبر بگزین تا کام دل بیابی %~% صبر از چنان جمالی نشگفت اگر ندارم
# 6 صبرم چگونه باشد از عشق ماهرویی %~% کاندر زمانه کس را زو دوستر ندارم
PageV1P0205
### || [genre: Gh]
# 1 اگر نقش رخت بر جان ندارم %~% به زلف کافرت ایمان ندارم
# 2 ز تو یک درد را درمان مبادم %~% اگر صد درد بی‌درمان ندارم
# 3 ز عشقت رازها دارم ولیکن %~% ز بی‌صبری یکی پنهان ندارم
# 4 صبوری را مگر معذور داری %~% دلی می‌باید و من آن ندارم
# 5 مرا گویی ز پیوندم چه داری %~% چه دارم جز غم هجران ندارم
# 6 گر از تو بوسه‌ای خواهم به جانی %~% تو گویی بوسه ارزان ندارم
# 7 لبت دندانم از جا برکشیدست %~% چو گویی با لبت دندان ندارم
PageV1P0206
### || [genre: Gh]
# 1 نگارا جز تو دلداری ندارم %~% بجز تو در جهان یاری ندارم
# 2 بجز بازار وسواس تو در دل %~% به جان تو که بازاری ندارم
# 3 اگرچه خاطرم آزرده تست %~% ز تو در خاطر آزاری ندارم
# 4 ز کردار تو چون نازارم ای دوست %~% که در حق تو کرداری ندارم
# 5 ترا باری به هر غم غمخوری هست %~% غم من خور که غمخواری ندارم
# 6 بسان انوری در گلستانم %~% چه بدبختم که خود خاری ندارم
PageV1P0207
### || [genre: Gh]
# 1 گر عزیزم بر تو گر خوارم %~% چه کنم دوستت همی دارم
# 2 بر دلم گو غمت جهان بفروش %~% با چنین صد غمت خریدارم
# 3 سایه بر کار من نمی‌فکنی %~% این چنین نور کی دهد کارم
# 4 هیچ گل ناشکفته از وصلت %~% هجر تا کی نهد به جان خارم
# 5 گویمت جان من بیازاری %~% ور تو جانم بری نیازارم
# 6 خویشتن را بدین میار چو من %~% خویشتن را بدان نمی‌آرم
# 7 گویی ار جز خدای دارم و تو %~% انوری از خدای بیزارم
# 8 هم تو دانی که این چه دستانست %~% رو که شیرین همی کنی کارم
PageV1P0208
### || [genre: Gh]
# 1 بیا تا ببینی که من بر چه کارم %~% نیایی میا برگ این هم ندارم
# 2 به جانی که بی‌تو مرا می‌برآید %~% چه باید جهانی به هم برنیارم
# 3 دلی دارم آنجا نه بی پای مردم %~% غمی دارم آنجا نه بی‌دستیارم
# 4 مرا گویی از عشق من بر چه کاری %~% اگر کار این است بر هیچ کارم
# 5 منم گاه و بی‌گاه در دخل و خرجی %~% غمی می‌ستانم دمی می‌سپارم
# 6 غمت با دلم گفت کز عشق چونی %~% نفس برنیاورد یعنی که زارم
# 7 چه گویی غم تو بدان سر درآرد %~% که در سایه دولتش سر برآرم
# 8 فراقا به روز خودت هم ببینم %~% اگر هیچ باقی است بر روزگارم
PageV1P0209
### || [genre: Gh]
# 1 عمر بی‌تو به سر چگونه برم %~% که همی بی‌تو روز و شب شمرم
# 2 خونها از دو دیده پالودم %~% رخنه رخنه شد از غمت جگرم
# 3 تو ز شادی و خرمی برخور %~% که من از تو بجز جگر نخورم
# 4 مگر این بود بخششم ز فلک %~% که ز دست غم تو جان نبرم
# 5 چند برتافتم ز کوی تو روی %~% با قضا برنیامد آن حذرم
PageV1P0210
### || [genre: Gh]
# 1 کارم به جان رسید و به جانان نمی‌رسم %~% دردم ز حد گذشت و به درمان نمی‌رسم
# 2 ایمان و کفر نیست مرا در غمش که من %~% در کار او به کفر و به ایمان نمی‌رسم
# 3 راهیست بی‌کرانه غم عشقش و مرا %~% چون پای صبر نیست به پایان نمی‌رسم
# 4 یاریست بس عزیز به ما زان نمی‌رسد %~% صیدیست بس شگرف بدو زان نمی‌رسم
# 5 گوید به ما ز حرمت ماکم همی رسی %~% حرمت بهانه‌ایست ز حرمان نمی‌رسم
# 6 سلطان عشق او چو دلم را اسیر کرد %~% معذورم ار به خدمت سلطان نمی‌رسم
PageV1P0211
### || [genre: Gh]
# 1 دل رفت و این بتر بر دلبر نمی‌رسم %~% کان می‌کنم ولیک به گوهر نمی‌رسم
# 2 درویش حال کرد غم عشق او مرا %~% زان در وصال یا رتوانگر نمی‌رسم
# 3 باغ وصال را به همه حالها درست %~% گمره شدم ز هجر بدان در نمی‌رسم
# 4 دارد وصال یار یکی پایه بلند %~% آری مرا چه جرم بود بر نمی‌رسم
# 5 هجران یار هست مرا گر وصال نیست %~% با او بساختم چو به دیگر نمی‌رسم
PageV1P0212
### || [genre: Gh]
# 1 پای بر جای نیست همنفسم %~% چه کنم اوست دستگیر و کسم
# 2 در پی گرد کاروان غمش %~% از رسیلان ناله جرسم
# 3 بر سر کوی او شبی گذرم %~% که حمایت کند سگ و عسسم
# 4 محرم پسته لبت نشدم %~% تا نگفتم طفیلی و مگسم
# 5 گفتمش دل وصال می‌طلبد %~% راستی من هم اندرین هوسم
# 6 گفت با دل بگو که حالی نیست %~% ماحضر جز به هجر دست رسم
# 7 دل مرا گفت هم به از هیچت %~% رایگان هجر یافتم نه بسم
# 8 گویدم انوری در این پیوند %~% پای در پیش و پای بازپسم
# 9 گویم اینک از اینت می‌گویم %~% پای بر جای نیست همنفسم
PageV1P0213
### || [genre: Gh]
# 1 کار جهان نگر که جفای که می‌کشم %~% دل را به پیش عهد وفای که می‌کشم
# 2 این نعره‌های گرم ز عشق که می‌زنم %~% این آه‌های سرد برای که می‌کشم
# 3 بهر رضای دوست ز دشمن جفا کشند %~% چون دوست نیست بهر رضای که می‌کشم
# 4 دل در هوای او ز جهانی کرانه کرد %~% آخر نگویدم که هوای که می‌کشم
# 5 ای روزگار عافیت آخر کجا شدی %~% باری بیا ببین که برای که می‌کشم
# 6 شهریست انوری و شب و روز این غزل %~% کار جهان نگر که جفای که می‌کشم
PageV1P0214
### || [genre: Gh]
# 1 نو به نو هر روز باری می‌کشم %~% بار نبود چون ز یاری می‌کشم
# 2 ناشکفته زو گلی هرگز مرا %~% هر زمان زو رنج خاری می‌کشم
# 3 گر بلایش می‌کشم عیبم مکن %~% کین بلا آخر به کاری می‌کشم
# 4 زحمت سرمای سرد از ماه دی %~% بر امید نوبهاری می‌کشم
# 5 عشق هر دم در میانم می‌کشد %~% گرچه خود را بر کناری می‌کشم
# 6 کار من روزی شود همچون نگار %~% کاین غم از بهر نگاری می‌کشم
# 7 فخر وقت خویشتن دانم همی %~% اینکه از خصمانش عاری می‌کشم
# 8 بار او نتوان کشید از هجر و وصل %~% پس مرا این بس که باری می‌کشم
# 9 تو مرا گویی کشیدی درد و غم %~% من چه می‌گویم که آری می‌کشم
PageV1P0215
### || [genre: Gh]
# 1 ای آرزوی جانم در آرزوی آنم %~% کز هجر یک شکایت در گوش وصل خوانم
# 2 دانی چگونه باشم در محنتی چنینم %~% زان پس که دیده باشی در دولتی چنانم
# 3 با دل به درد گفتم کاخر مرا نگویی %~% کان خوشدلی کجا شد دل گفت می‌ندانم
# 4 آری گرت بیابم روزی به کام یابم %~% ورنه چنانکه باشد زین روز درنمانم
# 5 گه‌گه به آب دیده خرسند کردمی دل %~% کار آن‌چنان شد اکنون آن هم نمی‌توانم
# 6 من این همه ندانم دانم که می‌برآید %~% جانم ز آرزویت ای آرزوی جانم
PageV1P0216
### || [genre: Gh]
# 1 ای دوست‌تر از جانم زین بیش مرنجانم %~% مگذر ز وفاداری مگذار برین سانم
# 2 جان بود و دلی ما را دل در سر کارت شد %~% جان مانده چه فرمایی در پای تو افشانم
# 3 من با تو جفا نکنم تو عادت من دانی %~% با من تو وفا نکنی من طالع خود دانم
# 4 با دلشده مسکین چندین چه کنی خواری %~% ای کافر سنگین‌دل آخر نه مسلمانم
# 5 بشکست غمت پشتم با این همه عزم آنست %~% تا جان بودم در تن روی از تو نگردانم
PageV1P0217
### || [genre: Gh]
# 1 جانا ز غم عشق تو امروز چنانم %~% کاندر خم زلف تو توان کرد نهانم
# 2 بر چهره عیان گشت به یکبار ضمیرم %~% وز دیده نهان کرد به یکبار نشانم
# 3 زین بیش ممان در غم خویشم که از این پس %~% دانی که اگر بی‌تو بمانم بنمانم
# 4 از دست فراقت اگرم دست نگیری %~% زودا که فراق تو برد دست به جانم
# 5 هرچند که اندیشه کنم تا غرض تو %~% از کشتن من چیست همی هیچ ندانم
PageV1P0218
### || [genre: Gh]
# 1 تو دانی که من جز تو کس را ندانم %~% تویی یار پیدا و یار نهانم
# 2 مرا جای صبر است و دانم که دانی %~% ترا جای شکرست و دانی که دانم
# 3 برانی که خونم به خواری بریزی %~% برای رضای تو من بر همانم
# 4 مرا گویی که از من بجز غم نبینی %~% همین است اگر راست خواهی گمانم
# 5 گر از وصل تو شاد گردم و گرنه %~% به هرسان که باشد ز غم درنمانم
# 6 میان من و تو هم اندر هم آمد %~% چو درجست و جوی تو جان بر میانم
# 7 عجب نیست کز انوری بر کرانی %~% مرا بین که اویم و زو بر کرانم
PageV1P0219
### || [genre: Gh]
# 1 ره فراکار خود نمی‌دانم %~% غم من نیستت به غم زانم
# 2 عاشقم بر تو و همی دانی %~% فارغی از من و همی دانم
# 3 نکنی جز جفا که نشکیبی %~% نکنم جز وفا که نتوانم
# 4 کافری می‌کنی در این معنی %~% کافرم گر کنون مسلمانم
# 5 گفتیم تا به بوسه فرمانست %~% گفتمت تا به جان به فرمانم
# 6 گرچه برخاستی تو از سر این %~% من همه عمر بر سر آنم
# 7 کی به جان برکشم ز تو دندان %~% چون ز جان خوشتری به دندانم
# 8 مهر مهر تو بر نگین دلست %~% تاج عهد تو بر سر جانم
# 9 با چنین ملک در ولایت عشق %~% انوری نیستم سلیمانم
PageV1P0220
### || [genre: Gh]
# 1 ترا من دوست می‌دارم ندانم چیست درمانم %~% نه روی هجر می‌بینم نه راه وصل می‌دانم
# 2 نپرسی هرگز احوالم نسازی چاره کارم %~% نه بگذاری که با هرکس بگویم راز پنهانم
# 3 دلم بردی و آنگاهی به پندم صبر فرمایی %~% مکن تکلیف ناواجب که بی‌دل صبر نتوانم
# 4 اگر با من نخواهی ساخت جانم همچو دل بستان %~% که بی‌وصل تو اندر دل وبال دل بود جانم
PageV1P0221
### || [genre: Gh]
# 1 از عشقت ای شیرین صنم گرچه بر سر برمی‌زنم %~% نه یار دیگر می‌کنم نه رای دیگر می‌زنم
# 2 تو شاه خوبانی و من تا روز بر رخسار خود %~% هر شب به دارالضرب غم بر نام تو زر می‌زنم
# 3 تا شد دلم آویخته در حلقه زلفین تو %~% سر از هوای دلبران چون حلقه بر در می‌زنم
# 4 دل برد و دامن درکشید تا پای‌بند وصل تو %~% هرشب دو دست از هجر غم تا روز بر سر می‌زنم
PageV1P0222
### || [genre: Gh]
# 1 بیا ای راحت جانم که جان را بر تو افشانم %~% زمانی با تو بنشینم ز دل این جوش بنشانم
# 2 ز حال دل که معلومست که هم این بود و هم آن شد %~% بگویم شمه‌ای با تو ترا معلوم گردانم
# 3 به دندان مزد جان خواهی که آیی یک زمان با من %~% گواه آری روا باشد حریف آب دندانم
# 4 مرا گویی چه داری تو که پیش من کشی آنرا %~% چه دارم هرچه دارم من نشاید آن ترا دانم
# 5 یکی دریای خون دانم که آنرا دیده می‌گویم %~% یکی وادی غم دانم که آنرا دل همی خوانم
PageV1P0223
### || [genre: Gh]
# 1 من که باشم که تمنای وصال تو کنم %~% یا کیم تا که حدیث لب و خال تو کنم
# 2 کس به درگاه خیال تو نمی‌یابد راه %~% من چه بیهوده تمنای وصال تو کنم
# 3 گله عشق تو در پیش تو نتوانم کرد %~% ساکتم تا که شبی پیش خیال تو کنم
# 4 از سر مردمیی گر تو کلاهی نهیم %~% مردم چشم و سرم طرف دوال تو کنم
# 5 ور به چشم تو درآید سخنم تا بزیم %~% در غزلها صفت چشم غزال تو کنم
# 6 شعر من سحر شد و شد به کمال از پی آن %~% که همی وصف جمالت به کمال تو کنم
# 7 چشم تو سحر حلالست و حرامست مرا %~% شاعری هرچه نه بر سحر حلال تو کنم
PageV1P0224
### || [genre: Gh]
# 1 باز چون در خورد همت می‌کنم %~% سر فدای تیغ نهمت می‌کنم
# 2 قیمت یک بوس او صد بدره زر %~% گر کنم با او خصومت می‌کنم
# 3 من دهان خوش می‌کنم لیکن کجاست %~% وه که یک جو زانچ قیمت می‌کنم
# 4 دوشم آن دلبر گرفت اندر کنار %~% یک زمان یعنی که رحمت می‌کنم
# 5 بر سر آن نکته‌ای دریافتم %~% گرچه دانستم که زحمت می‌کنم
# 6 چشم کردم شوخ و گفتم ای نگار %~% بر سر پا نیز خدمت می‌کنم
PageV1P0225
### || [genre: Gh]
# 1 تا نپنداری که دستان می‌کنم %~% اینکه از دست تو افغان می‌کنم
# 2 کارم از هجران به جان آورده‌ای %~% جان خوشست این ناخوشی زان می‌کنم
# 3 دوستی گویی نه از دل می‌کنی %~% راست می‌گویی که از جان می‌کنم
# 4 نفی تهمت را اگر دشوار عشق %~% پیش هرکس بر دل آسان می‌کنم
# 5 بی‌لب و دندان شیرین تو صبر %~% از بن سی و دو دندان می‌کنم
# 6 بر من از خورشید هم پیداترست %~% کان به گل خورشید پنهان می‌کنم
# 7 دامن از من درمکش تا هر دمت %~% رشوتی نو در گریبان می‌کنم
# 8 زر ندارم لیکن از دریای طبع %~% هر زمانت گوهرافشان می‌کنم
# 9 اهل شو در عشق تا چون انوریت %~% جلوه اهل خراسان می‌کنم
PageV1P0226
### || [genre: Gh]
# 1 بی‌تو جانا زندگانی می‌کنم %~% وز تو این معنی نهانی می‌کنم
# 2 شرم باد از کار خویشم تا چرا %~% بی‌تو چندین زندگانی می‌کنم
# 3 تو نه و من در جهان زندگان %~% راستی باید گرانی می‌کنم
# 4 صبر گویم می‌کنم لیکن چه صبر %~% حیلتی چونین که دانی می‌کنم
# 5 از غمم شادی و تا بشنیده‌ام %~% از غم خود شادمانی می‌کنم
# 6 در همه راه تمنا کردمی %~% بر سر ره دیده‌بانی می‌کنم
PageV1P0227
### || [genre: Gh]
# 1 هر غم که ز عشق یار می‌بینم %~% از گردش روزگار می‌بینم
# 2 بیداد فلک از آنکه دی بودست %~% امروز یکی هزار می‌بینم
# 3 تا شاخ زمانه کی گلی زاید %~% اکنون همه زخم خار می‌بینم
# 4 دربند دمی که بی‌غمی باشم %~% بنگر که چه انتظار می‌بینم
# 5 در هر دل دوستی بنامیزد %~% صد دشمن آشکار می‌بینم
# 6 آن می‌بینم که کس نمی‌بیند %~% آری نه به اختیار می‌بینم
# 7 با دست زمانه در جهان حقا %~% گر پای کس استوار می‌بینم
# 8 گردون نه شمار با یکی دارد %~% نام همه در شمار می‌بینم
# 9 با دهر مساز انوری کاری %~% کین کار نه پایدار می‌بینم
PageV1P0228
### || [genre: Gh]
# 1 دل را به غمت نیاز می‌بینم %~% کارت همه کبر و ناز می‌بینم
# 2 وان جامه که دی وصل ما بودی %~% اکنون نه بر آن طراز می‌بینم
# 3 صد گونه زیان همی پدید آید %~% سرمایه دل چو باز می‌بینم
# 4 آنرا که فلک همی کند نازش %~% او را به تو هم نیاز می‌بینم
# 5 هین چند که زلف گرده تو %~% بر دست غمت دراز می‌بینم
PageV1P0229
### || [genre: Gh]
# 1 سر آن دارم کامروز بر یار شوم %~% بر آن دلبر دردی‌کش عیار شوم
# 2 به خرابات و می و مصطبه ایمان آرم %~% وز مناجات شب و صومعه بیزار شوم
# 3 چون که شایسته سجاده و تسبیح نیم %~% باشد ای دوست که شایسته زنار شوم
# 4 کار می‌دارد و معشوق و خرابات و قمار %~% کی بود کی که دگر بر سر انکار شوم
# 5 خورد بر عیش خوشم توبه فراوان زنهار %~% ببر می همی از توبه به زنهار شوم
# 6 تو اگر معتکف توبه همی باشی باش %~% من همی معتکف خانه خمار شوم
# 7 رو تو و قامت موذن که مرا زین مستی %~% تا قیامت سر آن نیست که هشیار شوم
PageV1P0230
### || [genre: Gh]
# 1 روز دو از عشق پشیمان شوم %~% توبه کنم باز و به سامان شوم
# 2 باز به یک وسوسه دیو عشق %~% بار دگر با سر دیوان شوم
# 3 بس که ز عشق تو اگر من منم %~% گبر شوم باز و مسلمان شوم
# 4 بلعجبی جان من از سر بنه %~% کانچه کنی من به سر آن شوم
# 5 دوست تویی کاج بدانستمی %~% کز تو به پیش که به افغان شوم
# 6 من تو نگشتم که به هر خرده‌ای %~% گه به فلان گاه به بهمان شوم
# 7 از بن دندان بکشم جور تو %~% بو که ترا بر سر دندان شوم
PageV1P0231
### || [genre: Gh]
# 1 چه گویی با تو درگیرد که از بندی برون آیم %~% غمی با تو فرو گویم دمی با تو برآسایم
# 2 ندارم جای آن لیکن چو تو با من سخن گویی %~% من بیچاره پندارم که از جایی همی آیم
# 3 مرا گویی کزین آخر چه می‌جویی چه می‌جویم %~% کمر تا از توبربندم فقع تا از تو بگشایم
# 4 غمی دارم اگر خواهی بگویم با تو ورنه نه %~% بدارم دست از این معنی همان دستی همی خایم
# 5 به جان گر بوسه‌ای خواهم بده چون دل گرو داری %~% مترس ارچه تهی‌دستم ولیکن پای برجایم
# 6 اگر دستی نهم بر تو نهادم دست بر ملکی %~% وگرنه بی‌تو تنگ آید همه آفاق در پایم
# 7 فراقت هر زمان گوید که بگریز انوری رستی %~% اگر می راستی خواهی چو هندو نیست پروایم
PageV1P0232
### || [genre: Gh]
# 1 تا رخت دل اندر سر زلف تو نهادیم %~% بر رخ ز غم عشق تو خونابه گشادیم
# 2 در کار تو جان را به جفا نیست گرفتیم %~% در راه تو رخ را به وفاراست نهادیم
# 3 در آرزوی روی تو از دست برفتیم %~% واندر طلب وصل تو از پای فتادیم
# 4 چون فتنه دیدار تو گشتیم به ناکام %~% در بندگی روی تو اقرار بدادیم
# 5 تا بسته بند اجل خویش نگردیم %~% از بند غم عشق تو آزاد مبادیم
# 6 نی‌نی به اجل هم نرهیم از غم عشقت %~% با عشق تو میریم که با عشق تو زادیم
PageV1P0233
### || [genre: Gh]
# 1 آخر به مراد دل رسیدیم %~% خود را و ترا به هم بدیدیم
# 2 از زلف تو تابها گشادیم %~% وز لعل تو شربها چشیدیم
# 3 بی‌آنکه فراق هم‌نفس بود %~% با تو نفسی بیارمیدیم
# 4 بر دست تو توبها شکستیم %~% بر تن ز تو جامها دریدیم
# 5 ناز تو به طبع دل ببردیم %~% راز تو به گوش جان شنیدیم
# 6 با ما به زبان رسم و عادت %~% زرقی که فروختی خریدیم
# 7 سر بر خط عهد تو نهادیم %~% خط گرد زمانه درکشیدیم
PageV1P0234
### || [genre: Gh]
# 1 ای روی خوب تو سبب زندگانیم %~% یک روزه وصل تو طرب جاودانیم
# 2 جز با جمال تو نبود شادمانیم %~% جز با وصال تو نبود کامرانیم
# 3 بی‌یاد روی خوب تو ار یک نفس زنم %~% محسوب نیست آن نفس از زندگانیم
# 4 دردی نهانیست مرا از فراق تو %~% ای شادی تو آفت درد نهانیم
PageV1P0235
### || [genre: Gh]
# 1 دل بدادیم و جان نمی‌خواهیم %~% خلوتی جز نهان نمی‌خواهیم
# 2 از نهانی که هست خلوت ما %~% پای دل در میان نمی‌خواهیم
# 3 خدمت تو مرا ز جان بیش است %~% شاید ار زان‌که جان نمی‌خواهیم
# 4 هستی جان و دل خصومت ماست %~% هستی هر دوان نمی‌خواهیم
# 5 با تو بوی وجود جان نه خوشست %~% لقمه بر استخوان نمی‌خواهیم
# 6 من و معشوقه و بر این مفزای %~% زحمت دیگران نمی‌خواهیم
# 7 گر بود شیشه‌ای نباشد بد %~% مطربی قلتبان نمی‌خواهیم
PageV1P0236
### || [genre: Gh]
# 1 درمان دل خود از که جویم %~% افسانه خویش با که گویم
# 2 تخمی که نروید آن چه کارم %~% چیزی که نیابم آن چه جویم
# 3 آورد فراق زردرویی %~% دور از رخت ای صنم به رویم
# 4 ای یوسف عصر بی‌رخ تو %~% بیت‌الاحزان شدست کویم
# 5 اندر ره حرص با دو همراه %~% چون بیم و امید چند پویم
# 6 من تشنه بر آن لبم وگر چند %~% بر چهره همی رود دو جویم
# 7 بی‌سنگ شدم ز فرقت آری %~% وقتست اگرنه سنگ و رویم
PageV1P0237
### || [genre: Gh]
# 1 ای بنده روی تو خداوندان %~% دیوانه زلف تو خردمندان
# 2 بازار جمال روی خوبت را %~% آراسته رسته رسته دلبندان
# 3 در هر پس در مجاوری داری %~% گریان و در انتظار دل خندان
# 4 چندین چه کنی به وعده دربندم %~% ایام وفا نمی‌کند چندان
# 5 گویی مشتاب تا که وقت آید %~% گر خواهی وگرنه از بن دندان
# 6 از خوی بدت شکایتی دارم %~% کان نیست نشان نیک پیوندان
# 7 هجرت به جواب آن پدید آمد %~% گفت اینت غم انوری سر و سندان
PageV1P0238
### || [genre: Gh]
# 1 عشق بر من سر نخواهد آمدن %~% پا از این گل برنخواهد آمدن
# 2 گرچه در هر غم دلم صورت کند %~% کز پی‌اش دیگر نخواهد آمدن
# 3 من همی دانم که تا جان در تنست %~% بر دل این غم سر نخواهد آمدن
# 4 برنیاید چرخ با خوی بدش %~% صبر دایم برنخواهد آمدن
# 5 عمر بیرون شد به درد انتظار %~% وصلش از در درنخواهد آمدن
# 6 چون به حسن از ماه بیش آمد به‌جور %~% زاسمان کمتر نخواهد آمدن
# 7 گویمش حال من از عشقت بپرس %~% کز منت باور نخواهد آمدن
# 8 گویدم جانی کم انگار انوری %~% بی‌تو طوفان برنخواهد آمدن
PageV1P0239
### || [genre: Gh]
# 1 عاشقی چیست مبتلا بودن %~% با غم و محنت آشنا بودن
# 2 سپر خنجر بلا گشتن %~% هدف ناوک قضا بودن
# 3 بند معشوق چون به بستت پای %~% از همه بندها جدا بودن
# 4 زیر بار بلای او همه عمر %~% چون سر زلف او دوتا بودن
# 5 آفتاب رخش چو رخ بنمود %~% پیش او ذره هوا بودن
# 6 به همه محنتی رضا دادن %~% وز همه دولتی جدا بودن
# 7 گر لگدکوب صد جفا باشی %~% همچنان بر سر وفا بودن
# 8 عشق اگر استخوانت آس کند %~% سنگ زیرین آسیا بودن
PageV1P0240
### || [genre: Gh]
# 1 هم مصلحت نبینی رویی به ما نمودن %~% زایینه دل ما زنگار غم زدودن
# 2 زانجا که روی کارست خورشید آسمان را %~% با روی تو چه رویست جز بندگی نمودن
# 3 بر چیست این تکبر وین را همی چه خوانند %~% آخر دلت نگیرد زین خویشتن ستودن
# 4 در دولت تو آخر ما را شبی بباید %~% زلف کژت بسودن قول خوشت شنودن
# 5 احسنت والله الحق داری رخان زیبا %~% کردم ترا مسلم در جمله دل ربودن
# 6 گفتی که خون و جانت ما را مباح باشد %~% فرمان تراست آری نتوان برین فزودن
PageV1P0241
### || [genre: Gh]
# 1 آتش ای دلبر مرا بر جان مزن %~% در دل مسکین من دندان مزن
# 2 شرط و پیمان کرده‌ای در دوستی %~% دوستی کن شرط بر پیمان مزن
# 3 هجر و وصلت درد و درمان منست %~% مردمی کن وصل بر هجران مزن
# 4 دیده بخت مرا گریان مکن %~% گردن بخت مرا خندان مزن
# 5 چشم را گو در رخم خنجر مکش %~% زلف را گو بر دلم چوگان مزن
# 6 پرده یاقوت بر پروین مبند %~% خیمه سنجاب بر سندان مزن
# 7 جان و دل چون هر دو همراه تواند %~% گر مسلمانی ره ایشان مزن
PageV1P0242
### || [genre: Gh]
# 1 به عمری آخرم روزی وفا کن %~% به بوسی حاجتم روزی روا کن
# 2 جفا کن با من آری تا توانی %~% تو همچون روزگار آری جفا کن
# 3 به رنجم از تو رنجم را شفا باش %~% به دردم از تو دردم را دوا کن
# 4 چو در عشق تو سخت افتاد کارم %~% تونیز این راه بی‌رحمی رها کن
PageV1P0243
### || [genre: Gh]
# 1 ای بت یغما دلم یغما مکن %~% شادمان جان مرا شیدا مکن
# 2 روی خوب از چشم من پیدا مدار %~% راز پنهان مرا پیدا مکن
# 3 ملک زیبایی مسلم شد ترا %~% شکر آنرا باز نازیبا مکن
# 4 در سر کبر و جفا هر ساعتی %~% با چو من سوداییی صفرا مکن
# 5 بدهم ار امروز جان خواهی زمن %~% چون با جام می فردا مکن
PageV1P0244
### || [genre: Gh]
# 1 ز من حجره خویش پنهان مکن %~% جهان بر دل من چو زندان مکن
# 2 سلامی که می‌گفته‌ای تاکنون %~% اگر بیشتر نیست کم زان مکن
# 3 اگر در دل تو مسلمانی است %~% پس آهنگ خون مسلمان مکن
# 4 سخن بازگیری ز چاکر همی %~% مکن جان مکن جان مکن جان مکن
PageV1P0245
### || [genre: Gh]
# 1 روی خوب خویش را پنهان مکن %~% دل به دست تست قصد جان مکن
# 2 حجره بیداد آبادان مخواه %~% خانه صبر مرا ویران مکن
# 3 هر زمان گویی بریزم خون تو %~% رغم بدخواهان مگوی و آن مکن
# 4 سر مگردان از من و ای جان مرا %~% در هوای خویش سرگردان مکن
# 5 انوری را بی‌جنایت ای نگار %~% در غم هجران خود گریان مکن
PageV1P0246
### || [genre: Gh]
# 1 شرم دار آخر جفا چندین مکن %~% قصد آزار من مسکین مکن
# 2 پایی از غم در رکاب آورده‌ام %~% بیش از این اسب جفا را زین مکن
# 3 در غم ماه گریبانت مرا %~% هر شبی دامن پر از پروین مکن
# 4 چند گویی یار دیگر می‌کنم %~% هرچه خواهی کن ولیکن این مکن
# 5 بوسه‌ای خواهم طمع در جان کنی %~% نقد کردم گیر و هان و هین مکن
# 6 چون سبک‌روحی گران کابین مباش %~% جان شیرین ناز ناشیرین مکن
# 7 عشق را گویی فلان را خون بریز %~% عشق را خون ریختن تلقین مکن
# 8 ای پسر عید ترا قربان بسی است %~% انوری را از میان تعیین مکن
PageV1P0247
### || [genre: Gh]
# 1 ز من برگشتی ای دلبر دریغا روزگار من %~% شکستی عهد من یکسر دریغا روزگار من
# 2 دلم جفت عنا کردی به هجرم مبتلا کردی %~% وفا کردم جفا کردی دریغا روزگار من
# 3 دلم در عشق تو خون شد خروش من به گردون شد %~% امید من دگرگون شد دریغا روزگار من
# 4 تو با من دل دگر کردی به شهر و ده سمر کردی %~% شدی بار دگر کردی دریغا روزگار من
PageV1P0248
### || [genre: Gh]
# 1 ای باد صبحدم خبری ده ز یار من %~% کز هجر او شدست پژولیده کار من
# 2 او بود غمگسار من اندر همه جهان %~% او رفت و نیست جز غم او غمگسار من
# 3 بی‌کار نیستم که مرا عشق اوست کار %~% بی‌یار نیستم چو غمش هست یار من
# 4 هرگونه‌ای شمار گرفتم ز روز وصل %~% هرگز نبود فرقت او در شمار من
# 5 کو آن کسی که کرد شکایت ز روزگار %~% تا بنگرد به روز من و روزگار من
# 6 پرخون دل و کنار همی خوانم این غزل %~% بربود روزگار ترا از کنار من
PageV1P0249
### || [genre: Gh]
# 1 چو کرد خیمه حسنت طناب خویش مکین %~% خروش عمر برآمد ز آسمان و زمین
# 2 جهانیان همه واله شدند و می‌گفتند %~% یکی که کو تن و جان و یکی که کو دل و دین
# 3 شگفت ماندم در بارگاه دولت تو %~% از آنکه دیدم از این دیده حقیقت‌بین
# 4 رواق حجره دل ساخت سمت بهر تو بخت %~% براق روضه جان کرد عقل بهر تو زین
# 5 سؤال کردم دوش از خیال بوالعجبت %~% که از چه حیله شوم زان دو لعل شکرچین
# 6 چو یافت موی تو در کوی دلبری امکان %~% چو یافت روی تو در راه عاشقی تمکین
# 7 ز جزع حاصل در حال شد روان پیدا %~% به جادوان حزین و به ساکنان حزین
# 8 یکی به حیله همی گفت موسی آمد هان %~% یکی به مرو همی گفت عیسی آمد هین
PageV1P0250
### || [genre: Gh]
# 1 ایمن ز عارض تو این خط سیاه تو %~% گویی که به روم آمد از زنگ سپاه تو
# 2 بر غبغب چون سیمت از خط سیه گویی %~% مشک است طرازنده بر طره ماه تو
# 3 تا ابر ترا دیدم بر گرد مه روشن %~% چون رعد همی نالم هر لحظه ز ماه تو
PageV1P0251
### || [genre: Gh]
# 1 ای قبای حسن بر بالای تو %~% مایه خوبی رخ زیبای تو
# 2 یاد زلفت برد آب روی صبر %~% آتش غم گشت خاک پای تو
# 3 صد هزاران دل به غوغا برده‌ای %~% شهر پر شورست از غوغای تو
# 4 هرچه خواهی از ستمکاری بکن %~% می‌نگردد چرخ جز با رای تو
# 5 گر به خدمت کم رسد معذور دار %~% کز غم تو نیستم پروای تو
PageV1P0252
### || [genre: Gh]
# 1 ترک من ای من سگ هندوی تو %~% دورم از روی تو دور از روی تو
# 2 بر لب و چشمت نهادم دین و دل %~% هر دو بر طاق خم ابروی تو
# 3 من به گردت کی رسم چون باد را %~% آب رویت پی کند در کوی تو
# 4 گویی از من بگذران می‌نگزرد %~% این کمان را هم تو و بازوی تو
# 5 نیست یک نیرنگ تو بی‌بوی خون %~% گر مرا رنگیست در پهلوی تو
# 6 روز را رویت به سیلی خواست زد %~% گرنه دستی برنهادی موی تو
# 7 زلف مرزنگوش را دور قبول %~% با سری شد با سر گیسوی تو
# 8 ماهی از خوبی خطا گفتم نه‌ای %~% پوست سوی اوست مغز از سوی تو
PageV1P0253
### || [genre: Gh]
# 1 ای جان من به جان تو کز آرزوی تو %~% هست آب چشم من همه چون آب جوی تو
# 2 ای من غلام آن خم گیسوی مشکبوی %~% افتاده در دو پای تو از آرزوی تو
# 3 هر شب خیال روی تو آید به پیش من %~% تا روز من کند به سیاهی چو موی تو
# 4 بربند نامه موی به نزدیک من فرست %~% تا جان به جای نامه فرستم به سوی تو
# 5 در کوی تو به بوی تو جان می‌دهم چو باد %~% گر بوی تو به من بدهد خاک کوی تو
PageV1P0254
### || [genre: Gh]
# 1 جرم رهی دوستی روی تو %~% آفت سودای دلش موی تو
# 2 دل نفس عشق تو تنها زند %~% در همه دلها هوس روی تو
# 3 ناوک غمزه مزن آندان که او %~% کشته هر غمزده خوی تو
# 4 هست بسی یوسف یعقوب رنگ %~% پیرهنی کوست درو بوی تو
# 5 از در خود عاشق خود را مران %~% رحم کن انگار سگ کوی تو
PageV1P0255
### || [genre: Gh]
# 1 ای مردمان بگویید آرام جان من کو %~% راحت‌فزای هرکس محنت‌رسان من کو
# 2 نامش همی نیارم بردن به پیش هرکس %~% گه گه به ناز گویم سرو روان من کو
# 3 در بوستان شادی هرکس به چیدن گل %~% آن گل که نشکفیدست در بوستان من کو
# 4 جانان من سفر کرد با او برفت جانم %~% باز آمدن از ایشان پیداست آن من کو
# 5 هرچند در کمینه نامه همی نیرزم %~% در نامه بزرگان زو داستان من کو
# 6 هرکس به خان و مانی دارند مهربانی %~% من مهربان ندارم نامهربان من کو
PageV1P0256
### || [genre: Gh]
# 1 ای برده دل من و جفا کرده %~% بافرقت خویشم آشنا کرده
# 2 آخر به جفا مرا بیازردی %~% در اول دوستی وفا کرده
# 3 روی از تو بتا چگونه گردانم %~% پشت از غم عشق تو دو تا کرده
# 4 هر روز مرا هزار بد گویی %~% من بر تو هزار شب دعا کرده
# 5 ای رنج فراق روی و موی تو %~% جان ودل من ز من جدا کرده
# 6 وانگه من مستمند بی‌دل را %~% در محنت عاشقی رها کرده
PageV1P0257
### || [genre: Gh]
# 1 ای ایزد از لطافت محضت بیافریده %~% واندر کنار رحمت و لطفت بپروریده
# 2 لعلت به خنده توبه کروبیان شکسته %~% جزعت به غمزه پرده روحانیان دریده
# 3 بر گلبن اهل چو تو یک شاخ ناشکفته %~% در بیشه ازل چو تو یک مرغ ناپریده
# 4 مشاطگان عالم علوی ز رشک خطت %~% حوران خلد را به هوس نیل برکشیده
# 5 ای سایه کمال تو بر شش جهت فتاده %~% واوازه جمال تو در نه فلک شنیده
# 6 ای از خیال روی تو اندر خیال هرکس %~% ماه دگر برآمده صبحی دگر دمیده
# 7 در آرزوی سایه قد تو هر سحرگه %~% فریاد خاک کوی تو بر آسمان رسیده
# 8 ما را به رایگان بخر از ما و داغ برنه %~% ای درد و داغ عشق ترا ما به جان خریده
PageV1P0258
### || [genre: Gh]
# 1 ای رخت رشک آفتاب شده %~% آفتاب از رخت به تاب شده
# 2 آفتابیست آن دو عارض تو %~% زلف تو پیش او نقاب شده
# 3 زود بینم ز تیر غمزه تو %~% عالمی سر بسر خراب شده
# 4 گرچه هست ای پری‌وش مه‌رو %~% بتگری را رخت مب شده
# 5 هست بر آتش غم هجرت %~% جگر انوری کباب شده
PageV1P0259
### || [genre: Gh]
# 1 هرگز از دل خبر نداشته‌ای %~% بر دلم رنج از آن گماشته‌ای
# 2 سپر افکنده آسمان تا تو %~% رایت جور برافراشته‌ای
# 3 که خورد بر ز تو که تو هرگز %~% تخم پیوند کس نکاشته‌ای
# 4 همرهی جسته‌ای ز من وانگه %~% در میان رهم گذاشته‌ای
PageV1P0260
### || [genre: Gh]
# 1 تا دل من برده‌ای قصد جفا کرده‌ای %~% نی بر من بوده‌ای نی غم من خورده‌ای
# 2 هست به نزدیک خلق جرم من و تو پدید %~% من رخ تو دیده‌ام تو دل من برده‌ای
# 3 ای ز من دلشده بی‌گنهی سر متاب %~% با خبری بازده گر ز من آزرده‌ای
# 4 دل ببری وانگهی بازکشی دل ز من %~% من نه درین پرده‌ام گر تو درین پرده‌ای
# 5 چون به تو دارم امید روی مگردان ز من %~% زانکه مرا پیش از این چون نه چنین کرده‌ای
PageV1P0261
### || [genre: Gh]
# 1 سهل می‌گیرم چو با ما کرده‌ای %~% گرچه می‌گیرم که عمدا کرده‌ای
# 2 من خود از سودای تو سرگشته‌ام %~% هر زمان با من چه صفرا کرده‌ای
# 3 کشتی صبرم شکسته از غمت %~% چشمم از خونابه دریا کرده‌ای
# 4 جان نخواهم برد امروز از تو من %~% وصل را چون وعده فردا کرده‌ای
# 5 ناز دیگر می‌کنی هر ساعتی %~% شادباش احسنت زیبا کرده‌ای
# 6 روی خوبت را بسی پشتی ز موست %~% این دلیریها از آنجا کرده‌ای
# 7 انوری چون در سر کار تو شد %~% بر سر خلقش چه رسوا کرده‌ای
PageV1P0262
### || [genre: Gh]
# 1 مسکین دلم به داغ جفا ریش کرده‌ای %~% جور از همه جهان تو به من بیش کرده‌ای
# 2 دل ریش شد هنوز جفا می‌کنی بر او %~% ای پر نمک دلم همه بر ریش کرده‌ای
# 3 بر عاشقان جفا کنی ای دوست روز و شب %~% لیکن ز جمله بر دل ما بیش کرده‌ای
# 4 گفتی که از فراق چه رنجت همی رسد %~% آری قیاس ما ز دل خویش کرده‌ای
PageV1P0263
### || [genre: Gh]
# 1 بر مه از عنبر عذار آورده‌ای %~% بر پرند از مشک مار آورده‌ای
# 2 بر حریر از قیر نقش افکنده‌ای %~% بر گل از سنبل نگار آورده‌ای
# 3 هرچه خوبان را به کار آید ز حسن %~% در خط مشکین به کار آورده‌ای
# 4 بیش رخ منمای کاندر کار تن %~% روح را چون زیر و زار آورده‌ای
# 5 دوش می‌کردی حساب عاشقان %~% انوری ار در شمار آورده‌ای
PageV1P0264
### || [genre: Gh]
# 1 تا که دستم زیر سنگ آورده‌ای %~% راستی را روز من شب کرده‌ای
# 2 از غم عشق تو دل خون می‌خورد %~% وای آن مسکین که با او خورده‌ای
# 3 یک به ریشم کم کن از آهنگ جور %~% گرنه با ایام در یک پرده‌ای
# 4 دل همی دزدی و منکر می‌شوی %~% بازیی نیکو به کو آورده‌ای
# 5 با چنین دست اندرین بازی مگر %~% سالها این نوع می پرورده‌ای
# 6 انوری دم درکش و تسلیم کن %~% کین ستم بر خویشتن خود کرده‌ای
PageV1P0265
### || [genre: Gh]
# 1 دامن اندر پای صبر آورده‌ای %~% پس به بیداد آستین برکرده‌ای
# 2 هر زمان گویی چه خوردم زان تو %~% بیش از این چبود که خونم خورده‌ای
# 3 یک به دستم کم کن از آهنگ جور %~% گرنه با ایام در یک پرده‌ای
# 4 خون همی ریزی و فارغ می‌روی %~% بازیی نیکو به کو آورده‌ای
# 5 باری از خون منت گر چاره نیست %~% هم تو کش چون هم توام پرورده‌ای
# 6 انوری خود کرده را تدبیر چیست %~% زهرخند و خون‌گری خود کرده‌ای
PageV1P0266
### || [genre: Gh]
# 1 زردرویم ز چرخ دندان‌خای %~% تیره‌رایم ز عمر محنت‌زای
# 2 نه امیدی که سرخ دارم روی %~% نه نوبدی که تازه دارم رای
# 3 با که گویم که حق من بشناس %~% باکه گویم که بند من بگشای
# 4 از قیاسی که تکیه‌گاه منست %~% باز جستم زمانه را سر و پای
# 5 روشنم شد که در بسیط زمین %~% نیک عهدی نیافرید خدای
PageV1P0267
### || [genre: Gh]
# 1 جانا به کمال صورتی‌ای %~% در حسن و جمال آیتی‌ای
# 2 وصف رخ تو چگونه گویم %~% می‌دان که به رخ قیامتی‌ای
# 3 با وصل تو ملک جم نخواهم %~% زیرا که تو به ز ملکتی‌ای
# 4 انصاف اگر دهیم جانا %~% آراسته خوب صورتی‌ای
# 5 گفتی که تراام انوری باش %~% لیکن چه کنم که ساعتی‌ای
PageV1P0268
### || [genre: Gh]
# 1 گر مرا روزگار یارستی %~% کار با یار چون نگارستی
# 2 برنگشتی چو روزگار از من %~% گرنه با روزگار یارستی
# 3 برکنارم ز یار اگرنه مرا %~% همه مقصود در کنارستی
# 4 نیست در بوستان وصل گلی %~% این چه ژاژست کاش خارستی
# 5 هجر بر هجر می‌شمارم و هیچ %~% بار یک وصل در شمارستی
# 6 بیش از این روی انتظارم نیست %~% کاشکی روی انتظارستی
# 7 روزگارست مایه همه کار %~% ای دریغا که روزگارستی
# 8 بارکش انوری حدیث مکن %~% که اگر بر خریت بارستی
# 9 در همه نامهات نامستی %~% در همه کارهات کارستی
PageV1P0269
### || [genre: Gh]
# 1 همچون سر زلف خود شکستی %~% آن عهد که با رهی ببستی
# 2 بد عهد نخوانمت نگارا %~% هرچند که عهد من شکستی
# 3 کس سیرت و خوی تو نداند %~% من دانم و دل چنان که هستی
# 4 از شاخ وفا گلم ندادی %~% وز خار جفا دلم بخستی
# 5 از هجر تو در خمارم امروز %~% نایافته‌ای ز وصل هستی
# 6 با این همه میل من سوی تو %~% چون رفتن سیل سوی پستی
# 7 از جان من ای عزیز چون جان %~% کوتاه کن این درازدستی
PageV1P0270
### || [genre: Gh]
# 1 یا بدان رخ نظری بایستی %~% یا از آن لب شکری بایستی
# 2 یا مرا در غم و اندیشه او %~% چون دل او دگری بایستی
# 3 نیست از دل خبرم در غم او %~% از دل او خبری بایستی
# 4 مدتی تخم وفا کاشته شد %~% بجز امید بری بایستی
# 5 آخر این تیره شب عیش مرا %~% سالها شد سحری بایستی
# 6 یارب این یارب بی‌فایده چیست %~% آخر این را اثری بایستی
# 7 رشته صحبت ما را پس از این %~% به از این پا و سری بایستی
# 8 همه بگذاشتم آخر به دلش %~% انروی را گذری بایستی
PageV1P0271
### || [genre: Gh]
# 1 ای دیر به دست آمده بس زود برفتی %~% آتش زدی اندر من و چون دود برفتی
# 2 چون آرزوی تنگ‌دلان دیر رسیدی %~% چون دوستی سنگ‌دلان زود برفتی
# 3 زان پیش که در باغ وصال تو دل من %~% از داغ فراق تو برآسود برفتی
# 4 ناگشته من از بند تو آزاد بجستی %~% ناکرده مرا وصل تو خشنود برفتی
# 5 آهنگ به جان من دلسوخته کردی %~% چون در دل من عشق بیفزود برفتی
PageV1P0272
### || [genre: Gh]
# 1 چه نازست آنکه اندر سرگرفتی %~% به یکباره دل از ما برگرفتی
# 2 ز چه بیرون به نازی درگرفتم %~% برون ز اندازه نازی برگرفتی
# 3 ترا گفتم که با من آشتی کن %~% رها کرده رهی دیگر گرفتی
# 4 دریغ آن دوستی با من به یکبار %~% شدی در جنگ و خشم از سر گرفتی
# 5 نهادی بر شکر ما شوره سیم %~% پس آنگه لعل در شکر گرفتی
# 6 مرا در پای غم کشتی و رفتی %~% هوای دیگری در بر گرفتی
PageV1P0273
### || [genre: Gh]
# 1 ای دل تو مرا به باد دادی %~% از بس که نمودی اوستادی
# 2 از دست تو در بلا فتادم %~% آخر تو کجا به من فتادی
# 3 چند از تو مرا نکوهش آخر %~% کم داغ به داغ برنهادی
# 4 آزرم ز پیش برگرفتی %~% خونابه ز چشم من گشادی
# 5 خود را و مرا به غم فکندی %~% نادیده هنوز هیچ شادی
# 6 غمخوار شدست جانم ای دل %~% از خوردن غم تو شادبادی
PageV1P0274
### || [genre: Gh]
# 1 دیدی که پای از خط فرمان برون نهادی %~% دیدی که دست جور و جفا باز برگشادی
# 2 بردم ز پای بازی تو دست برد عمری %~% بازم به دست بازی تو دست برنهادی
# 3 بر کار من نهی به جفا پای هر زمانی %~% کارم ز دست رفت بدین کار چون فتادی
# 4 در خون و خاک پیش تو می‌گردم وز شوخی %~% در چشمت آب نیست ندانم که بر چه بادی
# 5 شاد آن زمان شوی که مرا در غمی ببینی %~% غم طبع شد مرا چو به غم خوردنم تو شادی
# 6 گویی از این پست به همه رنج یار باشم %~% نه رنجهات می‌رسد احسنت شاد بادی
# 7 در طالعم ز کس چو وفا نیست از تو ماند %~% از مادر زمانه به هر طالعی که زادی
# 8 عشقت به کار بردم و بردم چنانک بردم %~% عمری به باد دادی ودادی چنانک دادی
# 9 ای انوریت گشته فراموش یاد بادت %~% کو را هنوز در همه اندیشها به یادی
PageV1P0275
### || [genre: Gh]
# 1 ای دوست به کام دشمنم کردی %~% بردی دل و زان پسم جگر خوردی
# 2 چون دست ز عشق بر سر آوردم %~% از دست شدی و سر برآوردی
# 3 آن دوستیی چنان بدان گرمی %~% ای دوست چنین شود بدین سردی
# 4 گفتم که چو روزگار برگردد %~% تو نیز چو روزگار برگردی
# 5 گفتی نکنم چنین معاذالله %~% دیدی که به عاقبت چنان کردی
# 6 در خورد تو نیست انوری آری %~% لیکن به ضرورتش تو در خوردی
PageV1P0276
### || [genre: Gh]
# 1 گر ترا روزی ز ما یاد آمدی %~% دل کجا از غم به فریاد آمدی
# 2 خرمن اندوه کی ماندی به جای %~% گر ز سوی وصل تو باد آمدی
# 3 کاشکی بر دست کار چاپکی %~% بخت ما با چشمت استاد آمدی
# 4 نام بیداد از جهان برخاستی %~% گر ز زلفت گه گهی داد آمدی
# 5 ور به جانی وصل تو ممکن شدی %~% عاشقت پیوسته دلشاد آمدی
PageV1P0277
### || [genre: Gh]
# 1 بس دل‌افروز و دلارام آمدی %~% خه به نام ایزد به هنگام آمدی
# 2 بسکه بودم در پی صید چو تو %~% آخرم امروز در دام آمدی
# 3 کار آن عشرت ز تو اندام یافت %~% زانکه تو چست و به اندام آمدی
# 4 خام خوانندم که توبه بشکنم %~% چون تو با من با می و جام آمدی
PageV1P0278
### || [genre: Gh]
# 1 گر ترا طبع داوری بودی %~% در تو وصف پیمبری بودی
# 2 آلت دلبری جمالت هست %~% طبع دربار بر سری بودی
# 3 گفتن اندر همه مسلمانی %~% چون تویی هست کافری بودی
# 4 مشتری گر به تو رسیدی هیچ %~% به دل و جانت مشتری بود
# 5 با همه زهد گر اویس ترا %~% دیده بودی قلندری بودی
PageV1P0279
### || [genre: Gh]
# 1 یاد می‌دار کانچه بنمودی %~% در وفا برخلاف آن بودی
# 2 حال من دیده در کشاکش هجر %~% وصل را هیچ روی ننمودی
# 3 ناز تنهات بود عادت و بس %~% خوش خوش اکنون جفا درافزودی
# 4 بوسه‌ای خواستم نبخشیدی %~% نالها کردم و نبخشودی
# 5 وعدهایی دهی بدان دیری %~% پس پشیمان شوی بدین زودی
# 6 راستی باید از لبت خجلم %~% که بسی خرجهاش فرمودی
# 7 خدمت من بدو رسان و بگو %~% چونی از درد سر برآسودی
# 8 انوری این چه شیوه غزلست %~% که بدان گوی نطق بربودی
# 9 دامن از چرخ برکشید سخن %~% تا تو دامن بدو بیالودی
PageV1P0280
### || [genre: Gh]
# 1 بی‌دلم ای یار همچنان که تو دیدی %~% دیده گهربار همچنان که تو دیدی
# 2 در کف عشق تو جان ممتحن من %~% هست گرفتار همچنان که تو دیدی
# 3 وز گل رخسارت ای نگار سمن‌بر %~% بهره من خار همچنان که تو دیدی
# 4 کوژ چو چنگ تو همچو ناله زیرست %~% ناله من زار همچنان که تو دیدی
# 5 پرسی و گویی چگونه‌ای تو چه گویم %~% بی‌دل و بی‌یار همچنان که تو دیدی
PageV1P0281
### || [genre: Gh]
# 1 دلم بردی نگارا وارمیدی %~% جزاک‌الله خیرا رنج دیدی
# 2 به جان چاکرت ار قصد کردی %~% بحمدالله بدان نهمت رسیدی
# 3 خطا گفتم من از عشقت به حکمت %~% معاذالله که از من این شنیدی
# 4 نیابد بیش از این دانم غرامت %~% که خط در دفتر جانم کشیدی
# 5 کنون باری به وصلت درپذیرم %~% چون با این جمله عیبم درخریدی
PageV1P0282
### || [genre: Gh]
# 1 بدخوی‌تری مگر خبر داری %~% کامروز طراوتی دگر داری
# 2 یا می‌دانی که با دل و چشمم %~% پیوند و جمال بیشتر داری
# 3 روزی که به دست ناز برخیزی %~% دانم ز نیاز من خبر داری
# 4 در پرده دل چو هم تویی آخر %~% از راز دلم چه پرده برداری
# 5 گویی که از این پست وفادارم %~% گویم به وفا و عهد اگر داری
# 6 بر پای جهی که قصه کوته کن %~% امشب سرما و دردسر داری
# 7 ای آیت حسن جمله در شانت %~% زین سورت عشوه صد ز بر داری
# 8 دشنام دهی که انوری یارب %~% چون طبع لطیف و شعر تر داری
# 9 چتوان گفتن نه اولین داغست %~% کز طعنه مرا تو در جگر داری
PageV1P0283
### || [genre: Gh]
# 1 روی چون ماه آسمان داری %~% قد چون سرو بوستان داری
# 2 دل تو داری غلط همی گویم %~% نه به جان و سرت که جان داری
# 3 در میان دلی و خواهی بود %~% خویش را چند بر کران داری
# 4 راز من در غمت چو پیدا شد %~% روی تا کی ز من نهان داری
# 5 گر نهانی و بی‌وفا چه عجب %~% جانی و عادت جهان داری
# 6 از غمت روی بر زمین دارم %~% وز جفا سر بر آسمان داری
# 7 چند ازین گرچه برگ این دارم %~% چند از آن گرچه جای آن داری
# 8 چون گرانی همی بخواهی برد %~% سر چه بر انوری گران داری
PageV1P0284
### || [genre: Gh]
# 1 ما را تو به هر صفت که داری %~% دل گم نکند ز دوستداری
# 2 هردم به وفا یکی هزارم %~% گرچه به جفا یکی هزاری
# 3 هیچت غم هیچ‌کس ندارد %~% فرخ تو که هیچ غم نداری
# 4 عمر از تو زیان و عشوه سودست %~% معشوقه نیی که روزگاری
# 5 پیراهن صبر عاشقان را %~% شاید که ز غم قبا نداری
# 6 گویم که ز دوری تو هستم %~% دور از تو به صد هزار زاری
# 7 گویی که مرا چه کار با آن %~% احسنت و زهی سپیدکاری
# 8 در پای غم تو خرد گشتم %~% هم سرکشی و بزرگواری
# 9 در سر داری مگر که هرگز %~% دستی به سرم فرو نیاری
# 10 خود از تو ندارد انوری چشم %~% کاین قصه به گوش درگذاری
PageV1P0285
### || [genre: Gh]
# 1 تو گر دوست داری مرا ور نداری %~% منم همچنان بر سر دوستداری
# 2 به هر دست خواهی برون آی با من %~% ز تو دست‌برد و ز من بردباری
# 3 چه دارم ز عشق تو عمری گذشته %~% نیاری بدین خاصیت روزگاری
# 4 چو گویم که خوارم ز عشق تو گویی %~% هم از مادر عشق زادست خواری
# 5 من از کار تو دست باری بشستم %~% زهی پایداری زهی دست کاری
# 6 تو داری سر آن که در کار خویشم %~% ز پای اندر آری و سر درنیاری
# 7 دل آنجا نهادم که عهدی بکردی %~% به پای وفا بر کدام استواری
# 8 همان به که با خوی تو دل نبندم %~% که الحق چنین خوب خویی نداری
PageV1P0286
### || [genre: Gh]
# 1 گرفتم کز غم من غم نداری %~% عفاک‌الله دروغی هم نداری
# 2 به بند عشوه پایم بسته می‌دار %~% کز این سرمایه باری کم نداری
# 3 به دشنامی که دشمن را بگویند %~% دلم در دوستی خرم نداری
# 4 برو کاندر ستمکاری چو عالم %~% نظیری در همه عالم نداری
# 5 مرا گویی چو زین دستی که هستی %~% چرا پای دلت محکم نداری
# 6 جواب راست چون دانی که تلخ است %~% لب شیرین چرا بر هم نداری
# 7 دلم در دست تست آخر مرا نیز %~% در این یک ماجرا محرم نداری
# 8 بدیدم گرچه درد انوری را %~% تویی مرهم تو هم مرهم نداری
PageV1P0287
### || [genre: Gh]
# 1 یک دم به مراعات دلم گرم نداری %~% یک ذره مرا حرمت و آزرم نداری
# 2 من دوست ندارم که ترا دوست ندارم %~% تو شرم نداری که ز من شرم نداری
# 3 این مرکب بیداد تو توسن چو دل تست %~% وانرا چو بر خویش چرا نرم نداری
# 4 در دفتر تندی و درشتی که همانا %~% یک سوره برآید که تو آن برم نداری
PageV1P0288
### || [genre: Gh]
# 1 ندارم جز غم تو غمگساری %~% نه جز تیمار تو تیمارداری
# 2 مرا از تو غم تو یادگارست %~% از این بهتر چه باشد یادگاری
# 3 بدان تا روزگارم خوش کنی تو %~% بر آن امید بودم روزگاری
# 4 همه امید در وصل تو بستم %~% به‌سر شد عمر و هم نگشاد کاری
PageV1P0289
### || [genre: Gh]
# 1 ای کار غم تو غمگساری %~% اندوه غم تو شادخواری
# 2 از کبر نگاه کرد رویت %~% در چشمه خور به چشم خواری
# 3 از تابش روی و تاب زلفت %~% شب روشن گشت و روز تاری
# 4 فقر غم تو ز باغ دلها %~% برکند نهال کامگاری
# 5 ای شربت بوسه تو شافی %~% وی ضربت غمزه تو کاری
# 6 داری سر آنکه بیش از اینم %~% در بند فراق خود بداری
# 7 گویی بی‌من دل تو چونست %~% چونست به صد هزار زاری
# 8 روزی که غم نوم نمایی %~% آنرا به غنیمتی شماری
# 9 با یاران این کنند احسنت %~% چشم بد دور نیک یاری
# 10 امروز بر اسب جور با من %~% هر گوشه همی کنی سواری
# 11 ترسم فردا گه مظالم %~% تاب ثقةالملوک ناری
PageV1P0290
### || [genre: Gh]
# 1 با من اندر گرفته‌ای کاری %~% کان به عمری کند ستمکاری
# 2 راستی زشت می‌کنی با من %~% روی نیکو چنین کند آری
# 3 بعد از این هم بکش روا دارم %~% هیچ ممکن شود که یکباری
# 4 روزگارم گلی شکفت از تو %~% که به عمری چنان نهد خاری
# 5 گویمت بوسه‌ای مرا گویی %~% گفته‌اند این حدیث بسیاری
# 6 لیکن ار عشوه بایدت بدهم %~% نبود یاد کرد خرواری
# 7 بوسه در کار تو کنم چه شود %~% گر برآری به خنده‌ای کاری
# 8 چون رخانم سیاه خواهی کرد %~% سر دندان سپید کن باری
# 9 جان به دلال وصل تو دادم %~% گفتم این را بود خریداری
# 10 گفتم ار رایگانکم ندهی %~% بخرندت به تیز بازاری
PageV1P0291
### || [genre: Gh]
# 1 نگفتی کزین پس کنم سازگاری %~% به نام ایزد الحق نکو قول یاری
# 2 بهانه چه جویی کرانه چه گیری %~% بیا در میان نه به حق هرچه داری
# 3 همی گویی انصاف تو بدهم آری %~% تو معروف باشی به انصاف کاری
# 4 همه عذر لنگست کز تو بدیدم %~% سر ما نداری بهانه چه آری
# 5 به انصاف بشنو چنین راست ناید %~% که دل می‌ربایی و غم می‌گذاری
# 6 غم دل چه گویم تو زین کار دوری %~% به هرزه چه کوبم در خواستگاری
# 7 همان به که این دردسر بازدارم %~% کنم با تو در باقی آن دوستداری
PageV1P0292
### || [genre: Gh]
# 1 ای عاشقان گیتی یاری دهید یاری %~% کان سنگدل دلم را خواری نمود خواری
# 2 چون دوستان یکدل دل پیش تو نهادم %~% بسته به دوستی دل بنموده دوستداری
# 3 گفتم که دل ستانم ناگاه دل سپردم %~% بر طمع دلستانی ماندم به دل‌سپاری
# 4 کی باشد این بخیلی با وی به دادن دل %~% کی باشد از لبانش یکباره سازواری
# 5 گوید همی چه نالی یاری چو من نداری %~% یاریست آنکه ندهد هرگز به بوسه یاری
# 6 دشمن همی ز دشمن یک روز داد یابد %~% من زو همی نیابم بوسی به صبر و زاری
# 7 جز صبر و بردباری رویی همی نبینم %~% چون عاشقم چه چاره جز صبر و بردباری
PageV1P0293
### || [genre: Gh]
# 1 الحق نه دروغ محتشم یاری %~% نازت بکشم که جان آن داری
# 2 ناز چو تویی توان کشید ای جان %~% با این همه چابکی و عیاری
# 3 با روی تو در تفکرم کایزد %~% از رحمتت آفرید پنداری
# 4 در عشق تو گردنان گردون را %~% گردن ننهم همی ز جباری
# 5 گر سر به فلک برم روا باشد %~% چون سر به کسی چو من فرود آری
# 6 چون عاشق زار تو شدم باری %~% از من مستان به خیره بیزاری
# 7 مفروش مرا چو کردم ای دلبر %~% غمهای ترا به جان خریداری
# 8 نگذارمت ار به جان رسد کارم %~% تا بی‌سببی مرا تو نگذاری
# 9 گر برگردم نه انوری باشم %~% از تو بدو صد ملامت و خواری
PageV1P0294
### || [genre: Gh]
# 1 گرفتم سر به پیمان درنیاری %~% سر جور و جفا باری چه داری
# 2 چو یاران گر به پیغامی نیرزم %~% به دشنامی چرا یادم نیاری
# 3 به غم باری دلم را شاد می‌دار %~% اگر عادت نداری غمگساری
# 4 من از وصلت فقع تا کی گشایم %~% چو تو نامم به یخ برمی‌نگاری
# 5 شمار از وصل تو کی برتوان داشت %~% تو کس را از شماری کی شماری
# 6 ترا گویم که به زین باید این کار %~% مرا گویی تو باری در چه کاری
# 7 تو داری دل که خواهد داد دادم %~% تویی یار از که خواهم خواست یاری
# 8 دل بی‌معنی تو کی گذارد %~% که این معنی به گوش اندر گذاری
# 9 ترا چه در میان غم انوری راست %~% تو بی‌معنی از این غم برکناری
PageV1P0295
### || [genre: Gh]
# 1 جانا اگر به جانت بیابم گران نباشی %~% جانم مباد اگر به عزیزی چو جان نباشی
# 2 هان تا قیاس کار خود از دیگران نگیری %~% کار تو دیگرست تو چون دیگران نباشی
# 3 عشقت به دل خریدم و حقا که سود کردم %~% جانم به غم بخر که تو هم بر زیان نباشی
# 4 چون من شمار هیچ بد و نیک برنگیرم %~% از کارهای خویش که تو در میان نباشی
# 5 ای در میان کار کشیده به یک رهم را %~% واجب چنان کند که چنین بر کران نباشی
# 6 جز هجر تو به گرد جهان داستان نباشد %~% با دوستان به وصل چو همداستان نباشی
# 7 گویی که جز به جان و جان یار کس نباشم %~% جانا به هرچه باشی جز رایگان نباشی
# 8 بخرید انوریت به جان و جهان به شرطی %~% کز وی نهان و دور چو جان و جهان نباشی
PageV1P0296
### || [genre: Gh]
# 1 مرا وقتی خوشست امروز و حالی %~% قدحها پر کنید و حجره خالی
# 2 که داند تا چه خواهد بود فردا %~% بزن رود و بیاور باده حالی
# 3 رهی دلسوزتر از روز هجران %~% میی خوشتر ز شبهای وصالی
# 4 ز طبع خود نخواهد گشت گردون %~% اگر زو شکر گویی یا بنالی
# 5 قدح بر دست من نه تا بنوشم %~% به یاد مجد دین زین‌المعالی
PageV1P0297
### || [genre: Gh]
# 1 گر جان و دل به دست غم تو ندادمی %~% پای نشاط بر سر گردون نهادمی
# 2 گر بیم زلف پر خم تو نیستی مرا %~% این کارهای بسته خود برگشادمی
# 3 ور بر سرم نبشته نبودی قضای تو %~% شهری پر از بتان به تو چون اوفتادمی
# 4 واکنون چه اوفتاد دل اندر بلای تو %~% ای کاش ساعتی به جمال تو شادمی
# 5 گر بی‌تو خواست بود مرا عمر کاجکی %~% هرگز نبودمی و ز مادر نزادمی
PageV1P0298
### || [genre: Gh]
# 1 گر من اندر عشق جز درد یاری دارمی %~% هر زمانی تازه با وصل تو کاری دارمی
# 2 ور نکردی خوار تیمار توام در چشم خلق %~% وز غم و تیمار تو تیمارداری دارمی
# 3 هم ز باغ وصل تو روزی گلی می‌چیدمی %~% گرنه هردم از فلک بر دیده خاری دارمی
# 4 نیستی فریاد من چندین ز جور روزگار %~% گر چو دیگر مردمان خوش روزگاری دارمی
# 5 ناله من هر شبی کم باشدی از آسمان %~% در غمت گر جز کواکب غمگساری دارمی
# 6 چون نمی‌گیرد قراری کار من با وصل تو %~% کاشکی چون عاقلان باری قرار دارمی
# 7 روزم از عشقت چو شب تاریک بگذشتی اگر %~% جز لقب از نور رویت یادگاری دارمی
PageV1P0299
### || [genre: Gh]
# 1 یک زمان از غم نیاسایم همی %~% تا که هستم باده پیمایم همی
# 2 می‌کنم تدبیر گوناگون ولیک %~% بسته تقدیر نگشایم همی
# 3 چند باشم دروفای دلبران %~% چون دمی زیشان نیاسایم همی
# 4 جان و دل را در هوای مه‌وشان %~% جز غم و تیمار نفزایم همی
# 5 می‌روم هرجا و می‌جویم مراد %~% عاقبت نومید باز آیم همی
PageV1P0300
### || [genre: Gh]
# 1 بختی نه بس مساعد یاری چنان که دانی %~% بس راحتی ندارم باری ز زندگانی
# 2 ای بخت نامساعد باری تو خود چه چیزی %~% وی یار ناموافق آخر تو با که مانی
# 3 جانی خراب کردم در آرزوی رویت %~% روزم سیاه کردی دردا که می‌ندانی
# 4 گفتی ز رفتن آمد آنکه بدی برویت %~% بایست طیره‌رویی رو جان که ننگ جانی
# 5 عمری به باد دادم اندر پی وصالت %~% تا خود چه‌گونه باشد احوال این جهانی
PageV1P0301
### || [genre: Gh]
# 1 آگه نه‌ای ز حالم ای جان و زندگانی %~% دردا که در فراقت می‌بگذرد جوانی
# 2 عمری همی گذارم روزی همی شمارم %~% روزی چنان که آید عمری چنانک دانی
# 3 هرگز ز من ندیدی یک روز بی‌وفایی %~% هرگز ز تو ندیدم یک روز مهربانی
# 4 در کار من نظر کن بر حال من ببخشای %~% تا چند بی‌وفایی تا کی ز بدگمانی
# 5 ای یار ناموافق رنجیست بی‌نهایت %~% وی بخت نامساعد کاریست آسمانی
PageV1P0302
### || [genre: Gh]
# 1 بنامیزد به چشم من چنانی %~% که نیکوتر ز ماه آسمانی
# 2 اگر چون دیده ودل بودیم دی %~% بیا کامروز چون جان جهانی
# 3 به یک دل وصلت ارزانم برآمد %~% چه می‌گویم به صد جان رایگانی
# 4 اگر با من نیی بی‌تو نیم من %~% عجب هم در میان هم بر کرانی
# 5 خیالت رنجه گردد گه گه آخر %~% تو نیز این ماه‌گر خواهی توانی
# 6 ترا بر من به دل باشد که یارم %~% مرا از تو گذر نبود که جانی
# 7 من از تو روی برگشتن ندانم %~% تو گر برگردی از من آن تو دانی
PageV1P0303
### || [genre: Gh]
# 1 ای غایت عیش این جهانی %~% ای اصل نشاط و شادمانی
# 2 گر روح بود لطیف روحی %~% ور جان باشد عزیز جانی
# 3 گفتی که چگونه‌ای تو بی‌ما %~% دور از تو بتا چنان که دانی
# 4 از درد تو سخت ناتوانم %~% رنجی برگیر اگر توانی
# 5 کردیم به پرسشی قناعت %~% زین بیش همی مکن گرانی
# 6 گر دست‌رسی بدی به بوسی %~% کاری بودی هزارگانی
PageV1P0304
### || [genre: Gh]
# 1 گرد ماه از مشک خرمن می‌زنی %~% واتش اندر خرمن من می‌زنی
# 2 پرده شب را بدین دوری چرا %~% بر فراز روز روشن می‌زنی
# 3 من ز سودای تو بر سر می‌زنم %~% تو نشسته فارغ و تن می‌زنی
# 4 ای ببردستی بطراری ز من %~% من ندانستم که این فن می‌زنی
# 5 آستین بشکرده‌ای بر کشتنم %~% طبل خود در زیر دامن می‌زنی
# 6 تیر مژگان را بگو آهسته‌تر %~% کو نه اندر روی دشمن می‌زنی
# 7 بوسه‌ای من بر کف پایت دهم %~% مدتی آن بر سر من می‌زنی
PageV1P0305
### || [genre: Gh]
# 1 دلم بردی و برگشتی زهی دلدار بی‌معنی %~% چه بود آخر ترا مقصود از این آزار بی‌معنی
# 2 نگار ازین جفا کردن بدان تا من بیازارم %~% روا داری که خوانندت جهانی یار بی‌معنی
# 3 وگر جایی دگر تیزست روزی چند بازارت %~% مشو غره نگارینا بدان بازار بی‌معنی
# 4 همی گفتی که تا عمرم ترا هرگز بنگذارم %~% کنون حیران بماندستم از این گفتار بی‌معنی
PageV1P0306
### || [genre: Gh]
# 1 نام وصل اندر زبانی افکنی %~% تا دلم را در گمانی افکنی
# 2 راست چون جان بر میان بندد دلم %~% خویشتن را بر کرانی افکنی
# 3 از جهان آن دوست داری کاتشی %~% هر زمان اندر جهانی افکنی
# 4 چشمت اندر تیر بارانش افکند %~% زلف چون در حلق جانی افکنی
# 5 چون قرین شادیی خواهم شدن %~% بر سپهر غم قرانی افکنی
# 6 گر کنم در عمر دندانی سپید %~% در نواله‌ام استخوانی افکنی
# 7 پادشاهی در نکویی چت زیان %~% گر نظر بر پاسبانی افکنی
# 8 طالعی داری که خورشیدی شود %~% سایه گر بر آسمانی افکنی
# 9 هجر را گویی که کار انوری %~% بوک با نام و نشانی افکنی
# 10 با سروکاری چنینش درخورست %~% اینکه در پای چنانی افکنی
PageV1P0307
### || [genre: Gh]
# 1 سر آن داری کامروز مرا شاد کنی %~% دل مسکین مرا از غمت آزاد کنی
# 2 خانه صبر دلم کز غم تو گشت خراب %~% زان لب لعل شکربار خود آباد کنی
# 3 خاک پای توام و زاتش سودای مرا %~% برزنی آب و همه انده بر باد کنی
# 4 آخرت شرم نیاید که همه عمر مرا %~% وعده داد دهی و همه بیداد کنی
# 5 شد فراموش مرا راه سلامت ز غمت %~% چو شود گر به سلامی دل من شاد کنی
PageV1P0308
### || [genre: Gh]
# 1 بی‌گناه از من تبرا می‌کنی %~% آنچه از خواریست با ما می‌کنی
# 2 سهل می‌گیرم خطاکاری تو %~% ورچه می‌دانم که عمدا می‌کنی
# 3 من خود از سودای تو سرگشته‌ام %~% هر زمان با من چه صفرا می‌کنی
# 4 کشتی عمرم شکستست ای عجب %~% چشمم از خونابه دریا می‌کنی
# 5 جان نخواهم برد امروز از غمت %~% وعده وصلم به فردا می‌کنی
# 6 ناز دیگر می‌کنی هر ساعتی %~% شاد باش احسنت زیبا می‌کنی
# 7 روی خوب تو ترا پشتی قویست %~% این دلیریها از آنجا می‌کنی
# 8 انوری چون در سر کار تو شد %~% بر سر خلقش چه رسوا می‌کنی
PageV1P0309
### || [genre: Gh]
# 1 آخر ای جان جهان با من جفا تا کی کنی %~% دست عهد از دامن صحبت رها تا کی کنی
# 2 چون بجز جور و جفاکاری نداری روز و شب %~% پس مرا بیغاره مهر و وفا تا کی کنی
# 3 باختم در نرد عشقت این جهان و آن جهان %~% چون همه درباختم با من دغا تا کی کنی
# 4 چون کلاه خواجگی یکباره بنهادم ز سر %~% جان من پیراهن صبرم قبا تا کی کنی
# 5 از وفای انوری چون روی گردانیده‌ای %~% شرم دار از روی او آخر جفا تا کی کنی
PageV1P0310
### || [genre: Gh]
# 1 از من ای جان روی پنهان می‌کنی %~% تا جهان بر من چو زندان می‌کنی
# 2 آشکارا گشت رازم تا ز من %~% خنده دزدیده پنهان می‌کنی
# 3 خون دلهای عزیزان ریختن %~% گرچه دشوارست آسان می‌کنی
# 4 زهره کی دارد به کردن هیچکس %~% آنچه تو از مکر و دستان می‌کنی
# 5 هرچه ممکن گردد از جور و جفا %~% با دل مسکین من آن می‌کنی
PageV1P0311
### || [genre: Gh]
# 1 ناز از اندازه بیرون می‌کنی %~% وز جگر خوردن دلم خون می‌کنی
# 2 هرچه من از سرکشی کم می‌کنم %~% در کله‌داری تو افزون می‌کنی
# 3 ماه رخسارت نه بس در میغ هجر %~% نیز با این جور گردون می‌کنی
# 4 چون به یک نوع از جفا تن دردهیم %~% تازه صد نوع دگرگون می‌کنی
# 5 اینت دستی کاندرین بازی تراست %~% نیک خار از پای بیرون می‌کنی
# 6 هر زمان گویی که من نیک آورم %~% این سخن باری بگو چون می‌کنی
# 7 در حساب انوری هرگز نبود %~% کز تو این آید که اکنون می‌کنی
PageV1P0312
### || [genre: Gh]
# 1 باز آهنگ بلایی می‌کنی %~% قصد جان مبتلایی می‌کنی
# 2 با وفاداری که دربند تو شد %~% هر زمان قصد جفایی می‌کنی
# 3 کی شود واقف کسی بر طبع تو %~% زانکه طرفه شکلهایی می‌کنی
# 4 گه گهی گر می‌کنی ما را طلب %~% آن نه از دل از ریایی می‌کنی
# 5 کیمیای وصل تو ناید به دست %~% زانکه هر دم کیمیایی می‌کنی
# 6 هست هم چیزی درین زیر گلیم %~% یا مرا طال بقایی می‌کنی
# 7 گردی از عشاق کشتن شادمان %~% راست پنداری غزایی می‌کنی
PageV1P0313
### || [genre: Gh]
# 1 دوستا گر دوستی گر دشمنی %~% جان شیرین و جهان روشنی
# 2 در سر کار تو کردم دین و دل %~% انده جانست وان در می‌زنی
# 3 برنیارم سر گرم در سرزنش %~% ساعتی صد بار در پای افکنی
# 4 تا همی دانی که در کار توام %~% رغم را پیوسته در خون منی
# 5 چند گویی خونت اندر گردنت %~% بس به سر بیرون مشو گر کردنی
# 6 با منت چندین چه باید کارزار %~% چون مصاف من ببوسی بشکنی
# 7 چون فلک با انوری توسن نگشت %~% مردمی کن درگذر زین توسنی
PageV1P0314
### || [genre: Gh]
# 1 در حسن قرین نوبهار آیی %~% در جور نظیر روزگار آیی
# 2 چون شاخ زمانه‌ای که هر ساعت %~% از رنگ دگر همی بیارایی
# 3 هر وعده که بود در میان آمد %~% ماند آنکه تو باز در کنار آیی
# 4 در کار تو می‌فروشود روزم %~% آخر تو چه روز را به کار آیی
# 5 گویی به سرم که از تو برگردم %~% تا با سر نالهای زار آیی
# 6 سوگند مخور که من ترا دانم %~% دانم که به قول استوار آیی
# 7 گر عشق ز انوری درآموزی %~% حقا که به کفر یار غار آیی
PageV1P0315
### || [genre: Gh]
# 1 این همه چابکی و زیبایی %~% این چنین از کجا همی آیی
# 2 چون مه چارده به نیکویی %~% چون بت آزری به زیبایی
# 3 مه نخوانم ترا معاذالله %~% مه نهانست تا به پیدایی
# 4 ماه سرد و ترست و رنگ‌آمیز %~% شب دو و بی‌قرار و هرجایی
# 5 کی توان کردنت همی مانند %~% که تو خورشید عالم‌آرایی
PageV1P0316
### || [genre: Gh]
# 1 ای همه دلبری و زیبایی %~% بر دلم هیچ می‌نبخشایی
# 2 دل مسکین فدای رنج تو باد %~% شاید اندی که تو برآسایی
# 3 ای سرم را ز دیده لایق‌تر %~% خونم از دیده چند پالایی
# 4 کارم از دست چرخ پرگرهست %~% چرخ را دستبرد ننمایی
# 5 گر بخواهی به حکم یک فرمان %~% گره هفت چرخ بگشایی
# 6 دل به تو دادم و دهم جان نیز %~% انوری را دگر چه فرمایی
PageV1P0317
### || [genre: Gh]
# 1 خه مرحبا و اهلا آخر تو خود کجایی %~% احوال ما نپرسی نزدیک ما نیایی
# 2 ما خود نمی‌شویمت در روی اگرنه آخر %~% سهلست اینکه گه‌گه رویی بما نمایی
# 3 بی‌خرده راست خواهی گرچه خوشت نیاید %~% بدخوی خوبرویی بیگانه آشنایی
# 4 گفتم غمت بکشتم گفتا چه زهره دارد %~% غم آن قدر نداند کاخر تو آن مایی
# 5 الحق جواب شافی اینک چنینت خواهم %~% دادی به یک حدیثم از دست غم رهایی
# 6 گویی بدان میارم کز بد بتر کنم من %~% من زین سخن نه لنگم تو با که در کجایی
# 7 نه برگ این ندارم هان خیر می چگویی %~% نی دست آن نداری هین زود می چه پایی
# 8 گر انوری نباشد کم گیر تیره‌روزی %~% تو کار خویش می‌کن ای جان و روشنایی
PageV1P0318
### || [genre: Gh]
# 1 ای روی تو آیت نکویی %~% حسن تو کمال خوبرویی
# 2 راتب شده عالم کهن را %~% هردم ز تو فتنه‌ای به نویی
# 3 معروف لبت به تنگ‌باری %~% چونان که دلت به تنگ‌خویی
# 4 بردی دل و در کمین جانی %~% یارب تو از این همه چه جویی
# 5 گویی شب وصل با تو گویم %~% الحق تو کنی خود آنچه گویی
# 6 در کوی غمت به جان رسیدم %~% گفتم تو کجا و در چه کویی
# 7 گفتا بدو روزه غیبت آخر %~% تا چند ز یک سخن که گویی
# 8 من هم به جوار زلف آنم %~% کز عشوه تو در جوال اویی
PageV1P0319
### || [genre: Gh]
# 1 ای خوبتر ز خوبی نیکوتر از نکویی %~% بدخو چرا شدستی آخر مرا نگویی
# 2 در نیکویی تمامی در بدخویی بغایت %~% یارب چه چشم زخمست خوبیت را نکویی
# 3 گه دوستی نمایی گه دشمنی فزایی %~% بیگانه آشنایی بدخوی خوبرویی
# 4 گیرم که برگرفتی دست عنایت از من %~% هر ساعتی بخونم دست جفا چه شویی
# 5 جرمم نهی و گویی دارم هزار دیگر %~% ای زودسیر دیرست تا تو بهانه‌جویی
PageV1P0320
### || [genre: Gh]
# 1 قرطه بگشای و زمانی بنشین بیش مگوی %~% روی بنمای که امروز چنین دارد روی
# 2 در عذر و گره موی ببند و بگشای %~% که پذیرای گره شد تنم از مویه چو موی
# 3 ای شده پای دلم آبله در جستن تو %~% چون به دست آمدیم دل بنه و جست مجوی
# 4 سنگ عشق تو چو بشکست سبوی دل من %~% باز باید زدن آخر بهم این سنگ و سبوی
# 5 انوری پای نخواهد ز گل عشق تو شست %~% گر تو زو دست بشویی چه کنم دست بشوی
PageV1P0321
### || [genre: Q]
# 1 سپهر رفعت و کوه وقار و بحر سخا %~% علا دین که سپهریست از سنا و علا
# 2 خلاصه همه اولاد خاندان نظام %~% خلاصه به حقیقت خلاصه به سزا
# 3 نظام داد مقامات ملک را به سخن %~% چنانکه کار مقیمان خاک را به سخا
# 4 خدایگان وزیران که در مراتب قدر %~% برش سپهر بود چون بر سپهر سها
# 5 شکسته طاعت او قامت صبی و مسن %~% ببسته قدرت او گردن صباح و مسا
# 6 سخن ز سر قدر برکشد به جذب ضمیر %~% درو نه رنگ صواب آمده نه بوی خطا
# 7 ز باد صولت او خاک خواهد استعفا %~% ز تف هیبت او آب گیرد استسقا
# 8 نهد رضا و خلافش اساس کون و فساد %~% دهد عتاب و نوازش نشان خوف و رجا
# 9 اگر نه واسطه عقد عالم او بودی %~% چه بود فایده در عقد آدم و حوا
# 10 زه ای رکاب ثبات ترا درنگ زمین %~% زه ای عنان سخای ترا شتاب صبا
# 11 به درگه تو فلک را گذر به پای ادب %~% به جانب تو قضا را نظر به عین رضا
# 12 به زیر سایه عدل تو فتنها پنهان %~% به پیش دیده وهم تو رازها پیدا
# 13 نواهی تو ببندد همی گذار قدر %~% اوامر تو بتابد همی عنان قضا
# 14 تو اصل دادن و دادی چو حرف اصل کلام %~% تو اصل دانش و دینی چو صوت اصل صدا
# 15 ز رشک طبع تو دارد مزاج دریا تب %~% گمان مبر که ز موج است لرزه بر دریا
# 16 صدف که دم نزند دانی از چه خاصیت است %~% ز شرم نطق تو وز رشک لؤلؤی لالا
# 17 ز نور رای تو روشن شده است رای سپهر %~% وگرنه کی رودی آفتاب جز به عصا
# 18 تو آن کسی که ز باران فتح باب کفت %~% مزاج سنگ شود مستعد نشو و نما
# 19 تویی که گر سخطت ابر ژاله بار شود %~% اجل برون نتواند شدن ز موج فنا
# 20 به صد قران بنزاید یکی نتیجه چو تو %~% ز امتزاج چهار امهات و هفت آبا
# 21 به سعد و نحس فلک زان رضا دهند که او %~% به خدمت تو کمر بسته دارد از جوزا
# 22 تبارک‌الله از آن آب‌سیر آتش‌فعل %~% که با رکاب تو خاکست و با عنانت هوا
# 23 به شکل آب رود چون فرو شود به نشیب %~% به سیر باد رود چون برآید از بالا
# 24 زمردین سمش اندر وغا به قوت جذب %~% ز دیده مهره افعی برون کشد ز قفا
# 25 مگر به سایه او برنشاندش تقدیر %~% وگرنه کی به غبارش رسد سوار ذکا
# 26 به دخل و خرج عیاری که نعلش انگیزد %~% کند ز صحرا کوه و کند ز که صحرا
# 27 زمانه سیری کامروزش ار برانگیزی %~% به عالمی بردت کاندرو بود فردا
# 28 بزرگوارا من بنده گرچه مدتهاست %~% که بازماندم از اقبال خدمت تو جدا
# 29 جدا نبود زمانی زبان من ز ثنات %~% چه باخواص و عوام و چه در خلا و ملا
# 30 به نعت هرکه سخن رانده‌ام فزون آمد %~% همم مدیح ز اندازه هم طمع ز عطا
# 31 مگر به مدح تو کز غایت کمال و بهات %~% چنانک خواست دلم خاطرم نکرد وفا
# 32 سخن ببست مرا اندرین قصیده ز عجز %~% همی چه گویم بس نیست این قصیده گوا
# 33 اگر به مدح و ثنا هرکسی ستوده شود %~% تو آن کسی که ستوده به تست مدح و ثنا
# 34 به ناسزا چه برم بیش ازین مدایح خویش %~% سزای مدح تویی وتراست مدح سزا
# 35 به شبه و شکل تو گر دیگران برون آیند %~% زمانه نیک شناسد زمرد از مینا
# 36 خدای داند کز خجلت تو با دل ریش %~% که تا به مقطع شعر آمدستم از مبدا
# 37 همی چه گفتم گفتم که زیره و کرمان %~% همی چه گفتم گفتم که بصره و خرما
# 38 همیشه تا که بود در بقای عالم کون %~% امید عاقبت اندر حساب بیم و بلا
# 39 حساب عمر تو در عافیت چنان بادا %~% که چون ابد ز کمیت برون شود احصا
# 40 به هرچه گویی قول تو بر زمانه روان %~% به هرچه خواهی حکم تو بر ستاره روا
# 41 بر استقامت حال تو بر بسیط زمین %~% بر آسمان کف کف الخضیب کرده دعا
PageV1P0322
### || [genre: Q]
# 1 سپهر رفعت و کوه وقار و بحر سخا %~% بها دین خدا آن جهان قدر و بها
# 2 ابوعلی حسن آن مسند سمو و علو %~% که آفتاب جلالست و آسمان سخا
# 3 به قدر واسطه عقد جنبش و آرام %~% به عدل قاعده ملک آدم و حوا
# 4 کشد ز کلک خطا بر رخ قضا و قدر %~% نهد به نطق حنا بر کف صواب و خطا
# 5 همش به خطه فرمان درون و حوش و طیور %~% همش به سایه احسان درون رجال و نسا
# 6 ایا به پای تو یازان فلک به دست لطف %~% و یا به سوی تو ناظر قضا به عین رضا
# 7 خجل ز رفعت قدر تو رفعت گردون %~% غمین ز وسعت طبع تو وسعت دریا
# 8 به جنب رای تو منسوخ چشمه خورشید %~% به پیش قدر تو مدروس گنبد خضرا
# 9 زبان کلک تو ناطق به پاسخ تقدیر %~% سحاب دست تو حامل به لؤلؤ لالا
# 10 به زیر دامن امن تو فتنها پنهان %~% به پیش دیده وهم تو رازها پیدا
# 11 بر درنگ رکاب تو بی‌درنگ زمین %~% بر شتاب عنان تو بی‌شتاب صبا
# 12 سحاب لطف تو گر قطره بر زمین بارد %~% حدید و سنگ شود مستعد نشو و نما
# 13 سموم قهر تو گر شعله بر سپهر کشد %~% شهاب‌وار ببرد زحل ز روی سما
# 14 تبارک‌الله از آن آب سیر آتش فعل %~% که با رکاب تو خاکست و با عنانت هوا
# 15 گه درنگ ز خاک زمین ربوده قرار %~% گه شتاب به باد هوا نموده قفا
# 16 به رفتن اندر بحرش برابر خشکی %~% به جستن اندر کوهش مقابل صحرا
# 17 نه چرخ و چرخ ازو کاج خورده در جنبش %~% نه کوه و کوه از کوس خورده در بالا
# 18 همیشه تا که نیاید یقین نظیر گمان %~% مدام تا که نباشد فنا عدیل بقا
# 19 گمان خاطرت از صدق باد جفت یقین %~% بقای حاسدت از رنج باد جنس فنا
# 20 گذشته بر تو هر آذار بهتر از کانون %~% نهاده با تو هر امروز وعده فردا
PageV1P0323
### || [genre: Q]
# 1 ای داده به دست هجر ما را %~% خود رسم چنین بود شما را
# 2 بر گوش نهاده‌ای سر زلف %~% وز گوشه دل نهاده ما را
# 3 تا کی ز دروغ راست مانند %~% زین درد امید کی دوا را
# 4 هر لحظه کجی نهی دگرگون %~% کس درندهد تن این دغا را
# 5 بردی دل و عشوه دادی ای جان %~% پاداش جفا بود وفا را
# 6 ما عافیتی گرفته بودیم %~% دادی تو به ما نشان بلا را
# 7 آن روز که گنج حسن کردی %~% این کنج وثاق بی‌نوا را
# 8 گفتم که کنون ز درگه دل %~% امید عیان کند وفا را
# 9 یک‌دم دو سخن به هم بگوییم %~% زان کام دلی بود هوا را
# 10 در حجره وصل نانشسته %~% هجر آمد و در بزد قضا را
# 11 جان گفت که کیست گفت بگشای %~% بیگانه مدار آشنا را
# 12 گستاخ برآمد و درآمد %~% تهدیدکنان جدا جدا را
# 13 با وصل به خشم گفت آری %~% گر من نکشم تو ناسزا را
# 14 ناری تو به دامن وفا دست %~% اندر زده آستین جفا را
# 15 خواهی که خبر کنم هم‌اکنون %~% زین حال کسان پادشا را
# 16 شهزاده عماد دین که تیغش %~% صد باره پذیره شد وغا را
# 17 احمد که ز محمدت نشانیست %~% هم نامی ذات مصطفا را
# 18 آن کو چو به حرب تاخت بیند %~% بر دلدل تند مرتضی را
# 19 گرد سپهش به حکم رد کرد %~% از حجره دیده توتیا را
# 20 خاک قدمش به فخر بنشاند %~% در گوشه گوش کیمیا را
# 21 ای کرده خجل نسیم خلقت %~% در ساحت بوستان صبا را
# 22 طبع تو که ابر ازو کشد در %~% یک تعبیه کرده صد سخا را
# 23 دست تو که کوه او برد کان %~% صد گنج نهاده یک عطا را
# 24 در بزم امل ز بخشش تو %~% محروم ندیده جز ریا را
# 25 در رزم اجل ز کوشش تو %~% زنهار نخواست جز وبا را
# 26 در عالم معدلت صبا یافت %~% از عدل تو معتدل هوا را
# 27 از غیرت رایتت فلک دید %~% در خط شده خط استوا را
# 28 روزی که فتد خس کدورت %~% در دیده هوای با صفا را
# 29 در گرد ز مرد باز دارد %~% چون ظلمت چشمه ضیا را
# 30 از رمح چو مار کرده پیچان %~% چون کرده به دیده اژدها را
# 31 از لعل حجاب سازد الماس %~% رخساره همچو کهربا را
# 32 گه حسرت سر بود کله را %~% گه فرقت تن بود قبا را
# 33 در دیده فتح جای سازد %~% از کوری دشمنان لوا را
# 34 پیش تو زمین اگر نبوسد %~% منکر المی رسد فنا را
# 35 عکس سپر سهیل شکلت %~% از پای درآورد سها را
# 36 تا روی به خطه خراسان %~% آوردی و مانده مر ختا را
# 37 اینجا ز صواب رای عالیت %~% یک شغل نمی‌رود خطا را
# 38 چون نیک نظر کنم نزیبد %~% چون نام تو زیوری ثنا را
# 39 از کعبه چو بگذری نباشد %~% چون سده‌ت قبله دعا را
# 40 از تیغ تو ای بقای دولت %~% ناموس تبه شود قضا را
# 41 آراسته نظم من عروسیست %~% شایسته کنار کبریا را
# 42 آخر ز برای او نگهدار %~% این پر هنر نکو ادا را
# 43 یک دم منه از کنار فکرت %~% این خوب نهاد خوش لقا را
# 44 تا هیچ سبب بود ز ایمان %~% در دیده مردمی حیا را
# 45 آن معجزه بادت از بزرگی %~% در جاه که بود انبیا را
PageV1P0324
### || [genre: Q]
# 1 ای قاعده تازه ز دست تو کرم را %~% وی مرتبه نو ز بنان تو قلم را
# 2 از سحر بنان تو وز اعجاز کف تست %~% گر کار گذاریست قلم را و کرم را
# 3 تقدیم تو جاییست که از پس روی آن %~% افلاک عنان باز کشیدند قدم را
# 4 دین عرب و ملک عجم از تو تمامست %~% یارب چه کمالی تو عرب را و عجم را
# 5 اجرام فلک یک به یک اندر قلم آرند %~% گر عرض دهد عارض جاه تو حشم را
# 6 بر جای عطارد بنشاند قلم تو %~% گر در سر منقار کشد جذر اصم را
# 7 ای در حرم جاه تو امنی که نیاید %~% از بویه او خواب خوش آهوی حرم را
# 8 آن صدر جهانی تو که در شارع تعظیم %~% همراه دوم گشت حدوث تو قدم را
# 9 از بهر وجود تو که سرمایه اشیاست %~% نشگفت که در خانه نشانند عدم را
# 10 با دایه عفو و سخطت خوی گرفتند %~% چون ناف بریدند شفا را و الم را
# 11 تا خاک کف پای ترا نقش نبستند %~% اسباب تب لرزه ندادند قسم را
# 12 انصاف بده تا در انصاف تو بازست %~% غمخوارتر از گرگ شبان نیست غنم را
# 13 سوهان فلک تا گل عدل تو شکفتست %~% تیزی نتواند که دهد خار ستم را
# 14 برتر نکشد قدر ترا دست وزارت %~% افزون نکند سعی شمر ساحت یم را
# 15 گر شاه‌نشان خواجه بود خواجگی اینست %~% روز است و درو شک نبود هیچ حکم را
# 16 از حاصل گیتی چو تویی را چه تمتع %~% از خاتم خضرا چه شرف خنصر جم را
# 17 زین پیش به اندازه هر طایفه مردم %~% آوازه اعزاز قوی بود نعم را
# 18 امروز در ایام تو آن صیت ندارد %~% بیچاره نعم چون تو شدی مایه کرم را
# 19 دودی که سر از مطبخ جود تو برآرد %~% آماده‌تر از ابر بود زادن نم را
# 20 آنجا که درآید به نوا بلبل بزمت %~% جز جغد زیارت نکند باغ ارم را
# 21 روزی که دوان بر اثر آتش شمشیر %~% چون باد خورد شیر علم شیر اجم را
# 22 در نعره خناق آرد و در جلوه تشنج %~% گر باس تو یاری ندهد کوس و علم را
# 23 یک ناله که کلک تو کند در مدد ملک %~% آنجا که عدو جلوه دهد بخت دژم را
# 24 با فایده‌تر زانکه همه سال و همه روز %~% از شست کمان ناله دهد پشت به خم را
# 25 در همت تو کس نرسد زانکه محالست %~% پیمودن آن پایه مقاییس همم را
# 26 خصم ار به کمال تو تبشه نکند به %~% تا می‌چکند بازوی بی‌دست علم را
# 27 بختت نه هماییست که ره گم کند اقبال %~% گر نیل کشد دشمن بدبخت ورم را
# 28 بدخواه تو در سکنه این تخته خاکی %~% صفریست که بیشی ندهد هیچ رقم را
# 29 حساد ترا در بدن از خوف تو خون نیست %~% ور هست چنان نیست که اصناف امم را
# 30 سبابه بقراط قضا یک حرکت یافت %~% شریان عدوی تو و شریان بقم را
# 31 جمره است مگر خصم تو زیرا که نپاید %~% در هیچ عمل منصب او بیش سه دم را
# 32 تا خاک ز آمد شد هر کاین و فاسد %~% پرداخته و پر نکند پشت و شکم را
# 33 بر پشت زمین باد قرارت به سعادت %~% کاندر شکم چرخ تویی شادی و غم را
# 34 در بارگهت شیوه حجاب گرفته %~% بهرام فلک نظم حواشی و خدم را
# 35 در بزمگهت چهره به عیوق نموده %~% ناهید فلک شعبده مثلث و بم را
# 36 خاک درت از سجده احرار مجدر %~% تا سجده برد هیچ شمن هیچ صنم را
# 37 این شعر بر آن وزن و قوافی و ردیفست %~% کامروز نشاطی است فره فضل و کرم را
PageV1P0325
### || [genre: Q]
# 1 زان پس که قضا شکل دگر کرد جهان را %~% وز خاک برون برد قدر امن و امان را
# 2 در بلخ چه پیری و جوانی بهم افتاد %~% اسباب فراغت بهم افتاد جهان را
# 3 چون بخت جوان و خرد پیر گشادند %~% بر منفعت خلق در دست و زبان را
# 4 پیوسته ثنا گفت فلک همت این را %~% همواره دعا گفت ملک دولت آن را
# 5 این مزرعه تخم سخا کرد زمین را %~% وان دفتر آیات ثنا کرد زبان را
# 6 آن دید جهان از کرم هر دو که هرگز %~% در حصر نیاید نه یقین را نه گمان را
# 7 نزد تو اگر صورت این حال نهانست %~% بر رای تو پیدا کنم این راز نهان را
# 8 بوطالب نعمه چو شهاب زکی از جود %~% یک چند کم آورد چه دریا و چه کان را
# 9 چون دست حوادث در این هر دو فروبست %~% دربست جهان‌باز ز امساک میان را
# 10 آن بود که بحر کرمش زود برانگیخت %~% از لجه کف ابر چو دریای روان را
# 11 تا بر دهن خشک جهان نایژه بگشاد %~% وز بیخ بزد شعله نار حدثان را
# 12 ورنه که به تن باز رسانیدی از این قوم %~% باکتم عدم رفته دو صد قافله جان را
# 13 القصه از این طایفه کز روی مروت %~% آسان گذرانند جهان گذران را
# 14 زیر فلک پیر ز پیران و جوانان %~% او ماند و تو دانی که نماند دگران را
# 15 بختیست جوان اهل جهان را به حقیقت %~% یارب تو نگهدار مر این بخت جوان را
PageV1P0326
### || [genre: Q]
# 1 باز این چه جوانی و جمالست جهان را %~% وین حال که نو گشت زمین را و زمان را
# 2 مقدار شب از روز فزون بود بدل شد %~% ناقص همه این را شد و زاید همه آن را
# 3 هم جمره برآورد فرو برده نفس را %~% هم فاخته بگشاد فروبسته زبان را
# 4 در باغ چمن ضامن گل گشت ز بلبل %~% آن روز که آوازه فکندند خزان را
# 5 اکنون چمن باغ گرفتست تقاضا %~% آری بدل خصم بگیرند ضمان را
# 6 بلبل ز نوا هیچ همی کم نزند دم %~% زان حال همی کم نشود سرو نوان را
# 7 آهو به سر سبزه مگر نافه بینداخت %~% کز خاک چمن آب بشد عنبر و بان را
# 8 گر خام نبسته است صبا رنگ ریاحین %~% از گرد چرا رنگ دهد آب روان را
# 9 خوش خوش ز نظر گشت نهان راز دل ابر %~% تا خاک همی عرضه دهد راز نهان را
# 10 همچون ثمر بید کند نام و نشان گم %~% در سایه او روز کنون نام و نشان را
# 11 بادام دو مغزست که از خنجر الماس %~% ناداده لبش بوسه سراپای فسان را
# 12 ژاله سپر برف ببرد از کتف کوه %~% چون رستم نیسان به خم آورد کمان را
# 13 که بیضه کافور زیان کرد و گهر سود %~% بینی که چه سودست مرین مایه زیان را
# 14 از غایت تری که هواراست عجب نیست %~% گر خاصیت ابر دهد طبع دخان را
# 15 گر نایژه ابر نشد پاک بریده %~% چون هیچ عنان باز نپیچد سیلان را
# 16 ور ابر نه در دایگی طفل شکوفه است %~% یازان سوی ابر از چه گشادست دهان را
# 17 ور لاله نورسته نه افروخته شمعیست %~% روشن ز چه دارد همه اطراف مکان را
# 18 نی رمح بهارست که در معرکه کردست %~% از خون دل دشمن شه لعل سنان را
# 19 پیروز شه عادل منصور معظم %~% کز عدل بنا کرد دگرباره جهان را
# 20 آن شاه سبک حمله که در کفه جودش %~% بی‌وزن کند رغبت او حمل گران را
# 21 شاهی که چو کردند قران بیلک و دستش %~% البته کمان خم ندهد حکم قران را
# 22 تیغش به فلک باز دهد طالع بد را %~% حکمش به عمل باز برد عامل جان را
# 23 گر باره کشد راعی حزمش نبود راه %~% جز خارج او نیز نزول حدثان را
# 24 ور پره زند لشکر عزمش نبود تک %~% جز داخل او نیز ردیف سرطان را
# 25 گر ثور چو عقرب نشدی ناقص و بی‌چشم %~% در قبضه شمشیر نشاندی دبران را
# 26 ای ملک‌ستانی که بجز ملک‌سپاری %~% با تو ندهد فایده یک ملک‌ستان را
# 27 در نسبت شاهی تو همچون شه شطرنج %~% نامست و دگر هیچ نه بهمان و فلان را
# 28 تو قرص سپهری و بخواند به همین نام %~% خباز گه جلوه‌گری هیت نان را
# 29 جز عرصه بزم گهرآگین تو گردون %~% هم خوشه کجا یافت ره کاهکشان را
# 30 جز تشنگی خنجر خونخوار تو گیتی %~% هم کاسه کجا دید فنای عطشان را
# 31 آن را که تب لرزه حرب تو بگیرد %~% عیسی نتند بر تن او تار توان را
# 32 گر ابر سر تیغ تو بر کوه ببارد %~% آبستنی نار دهد مادر کان را
# 33 در خون دل لعل که فاسد نشود هیچ %~% قهر تو گره‌وار ببندد خفقان را
# 34 از ناصیه کاه‌ربا گرچه طبیعیست %~% سعی تو فرو شوید رنگ یرقان را
# 35 در بیشه گوزن از پی داغ تو کند پاک %~% هم سال نخست از نقط بیهده‌ران را
# 36 در گاز به امید قبول تو کند خوش %~% آهن الم پتک و خراشیدن سان را
# 37 انصاف تو مصریست که در رسته او دیو %~% نظم از جهت محتسبی داد دکان را
# 38 عدل تو چنان کرد که از گرگ امین‌تر %~% در حفظ رمه یار دگر نیست شبان را
# 39 جاه تو جهانیست که سکان سوادش %~% در اصل لغت نام ندانند کران را
# 40 بر عالم جاه تو کرا روی گذر ماند %~% چون مهر فروشد چه یقین را چه گمان را
# 41 روزی که چون آتش همه در آهن و پولاد %~% بر باد نشینند هزبران جولان را
# 42 از فتنه در این سوی فلک جای نبینند %~% پیکارپرستان نه امل را نه امان را
# 43 وز زلزله حمله چنان خاک بجنبد %~% کز هم نشناسند نگون را و سنان را
# 44 وز عکس سنان و سلب لعل طراده %~% میدان هوا طعنه زند لاله‌ستان را
# 45 سر جفت کند افعی قربان و چو آن دید %~% پر باز کند کرکس ترکش طیران را
# 46 گاهی ز فغان نعره کند راه هوا گم %~% گه نعره به لب درشکند پای فغان را
# 47 چشم زره اندر دل گردان بشمارد %~% بی‌واسطه دیدن شریان ضربان را
# 48 در هیچ رکابی نکند پای کس آرام %~% آن لحظه که دستت حرکت داد عنان را
# 49 بر سمت غباری که ز جولان تو خیزد %~% چون باد خورد شیر علم شیر ژیان را
# 50 هر لحظه شود رمح تو در دست تو سلکی %~% از بس که بچیند چه شجاع و چه جبان را
# 51 شمشیر تو خوانی نهد از بهر دد و دام %~% کز کاسه سر کاسه بود سفره و خوان را
# 52 قارون کند اندر دو نفس تیغ جهادت %~% یک طایفه میراث خور و مرثیه‌خوان را
# 53 تو در کنف حفظ خدایی و جهانی %~% طعمه شدگان حوصله هول و هوان را
# 54 تا بار دگر باز جوان گردد هر سال %~% گیتی و به تدریج کند پیر جوان را
# 55 گیتی همه در دامن این ملک جوان باد %~% تا حصر کند دامن هر چیز میان را
# 56 باقی به دوامی که در آحاد سنینش %~% ساعات شمارند الوف دوران را
# 57 قایم به وزیری که ز آثار وجودش %~% مقصود عیان گشت وجود حیوان را
# 58 صدری که بجز فتوی مفتی نفاذش %~% در ملک معین نکند آیت و شان را
# 59 در حال رضا روح فزاینده بدن را %~% در وقت سخط پای گشاینده روان را
# 60 آن خواجه که بس دیر نه تدبیر صوابش %~% در بندگی شاه کشد قیصر و خان را
# 61 دستور جلال‌الدین کز درگه عالیش %~% انصاف رسانند مر انصاف‌رسان را
# 62 آنجا که زبان قلمش در سخن آید %~% بر معجزه تفضیل بود سحر بیان را
# 63 وآنجا که محیط کف او ابر برانگیخت %~% بر ابر کشد حاصل باران بنان را
# 64 از سیرت و سان رشک ملوک و ملک آمد %~% حاصل نتوان کرد چنین سیرت و سان را
# 65 از مرتبه‌دانیست در آن مرتبه آری %~% یزدان ندهد مرتبه جز مرتبه‌دان را
# 66 تا هیچ گمان کم نکند روز یقین را %~% تا هیچ خبر خم ندهد پشت عیان را
# 67 آن پایگه و تخت کیانی و شهی باد %~% وان هر دو دو مقصد شده شاهان و کیان را
# 68 شه ناگزرانست چو جان در بدن ملک %~% یارب تو نگهدار مر این ناگزران را
PageV1P0327
### || [genre: Q]
# 1 نصر فزاینده باد ناصر دین را %~% صدر جهان خواجه زمان و زمین را
# 2 صاحب ابوالفتح طاهر آنکه ز رایش %~% صبح سعادت دمید دولت و دین را
# 3 آنکه قضا در حریم طاعتش آورد %~% رقص کنان گردش شهور و سنین را
# 4 وانکه قدر در ادای خدمتش افکند %~% موی‌کشان گردن ینال و تگین را
# 5 وانکه به سیر و سکون یمین و یسارش %~% نطق و نظر داده‌اند کلک و نگین را
# 6 قلزم و کان را نه مستفید نخست‌اند %~% کلک و نگین آن یسار و اینت یمین را
# 7 پای نظر پی کند بلندی قدرش %~% رغم اشارت‌کنان شک و یقین را
# 8 قفل قدر بشکند تفحص حزمش %~% کفش نهان خانها غث وسمین را
# 9 غوطه توان داد روز عرض ضمیرش %~% در عرق آفتاب چرخ برین را
# 10 حسرت ترتیب عقد گوهر کلکش %~% در ثمین کرده اشک در ثمین را
# 11 بی‌شرف مهر خازنش ننهادست %~% در دل کان آفتاب هیچ دفین را
# 12 بی‌مدد عزم قاهرش نگشادست %~% کوکبه روزگار هیچ کمین را
# 13 واهب روح ازپی طفیل وجودش %~% قابل ارواح کرده قالب طین را
# 14 جز به در جامه خانه کرم او %~% کسوت صورت نمی‌دهند جنین را
# 15 تا افق آستانش راست نکردند %~% شعله نزد روز نیک هیچ حزین را
# 16 بی‌دم لطفش به خاک در بنشاندند %~% باد صبا را نه بلکه ما معین را
# 17 فاتحه داغش از زمانه همی خواست %~% شیر سپهر از برای لوح سرین را
# 18 گفت قضا کز پی سباع نوشتست %~% کاتب تقدیر حرز روح امین را
# 19 ای ز پی آب ملک و رونق دولت %~% دافعه فتنه کرده رای رزین را
# 20 وز پی احیای دین خزان و بهاری %~% بر سر خر زین ندیده خنگ تو زین را
# 21 رای تو بود آنکه در هوای ممالک %~% رایحه صلح داد صرصر کین را
# 22 رحم تو بود آنکه فیض رحمت سلطان %~% بدرقه شد یک جهان حنین و انین را
# 23 ورنه تو دانی که شیر رایت قهرش %~% مثله کند شیر چرخ و شیر عرین را
# 24 حصن هزار اسب اگرچه بر سر آن ملک %~% سد قدیمست حصنهای حصین را
# 25 کعبه دهلیز شه چو دید فصیلش %~% سجده‌کنان بر زمین نهاد جبین را
# 26 خود مدد تیغ پادشا چه بکارست %~% خاصه تهیا کارهای چنین را
# 27 سیر سریع شهاب کلک تو بس بود %~% رجم چنان صد هزار دیو لعین را
# 28 غیبت خوارزم شاه چون پس شش ماه %~% چشمه خون دید چشم حادثه‌بین را
# 29 دست به فتراک اصطناع تو در زد %~% معتصم ملک ساخت حبل متین را
# 30 شاد زی ای در ظهور معجز تدبیر %~% روی‌سیه کرده رسم سحر مبین را
# 31 ناصر تو خیر ناصرست و معین است %~% طاعت تو خیر طاعتست معین را
# 32 باغ وجود از بهار عدل تو چونانک %~% رشک فزاید نگارخانه چین را
# 33 ملت و ملک از تو در لباس نظامند %~% بی‌تو نه آنرا نظام باد و نه این را
PageV1P0328
### || [genre: Q]
# 1 صبا به سبزه بیاراست دار دنیی را %~% نمونه گشت جهان مرغزار عقبی را
# 2 نسیم باد در اعجاز زنده کردن خاک %~% ببرد آب همه معجزات عیسی را
# 3 بهار در و گهر می‌کشد به دامن ابر %~% نثار موکب اردیبهشت و اضحی را
# 4 مذکران طیورند بر منابر باغ %~% ز نیم شب مترصد نشسته املی را
# 5 چمن مگر سرطان شد که شاخ نسترنش %~% طلوع داده به یک شب هزار شعری را
# 6 چه طعن‌هاست که اطفال شاخ می‌نزنند %~% به گونه گونه بلاغت بلوغ طوبی را
# 7 کجاست مجنون تا عرض داده دریابد %~% نگارخانه حسن و جمال لیلی را
# 8 خدای عز و جل گویی از طریق مزاج %~% به اعتدال هوا داده جان مانی را
# 9 صبا تعرض زل بنفشه کرد شبی %~% بنفشه سر چو درآورد این تمنی را
# 10 حدیث عارض گل درگرفت و لاله شنید %~% به نفس نامیه برداشت این دو معنی را
# 11 چو نفس نامیه جمعی ز لشکرش را دید %~% که پشت پای زدند از گزاف تقوی را
# 12 زبان سوسن آزاد و چشم نرگس را %~% خواص نطق و نظر داد بهر انهی را
# 13 چنانکه سوسن و نرگس به خدمت انهی %~% مرتبند چه انکار را چه دعوی را
# 14 چنار پنچه گشاده است و نی کمر بسته است %~% دعا و خدمت دستور و صدر دنیی را
# 15 سپهر فتح ابوالفتح آنکه هست ردای %~% ز ظل رایت فتحش سپهر اعلی را
# 16 زهی به تقویت دین نهاده صد انگشت %~% مثر ید بیضاست دست موسی را
# 17 نموده عکس نگینت به چشم دشمن ملک %~% چنانکه عکس زمرد نموده افعی را
# 18 ز کنه رتبت تو قاصر است قوت عقل %~% بلی ز روز خبر نیست چشم اعمی را
# 19 قصور عقل تصور کند جلالت تو %~% اساس طور تحمل کند تجلی را
# 20 به خاکپای تو صد بار بیش طعنه زدست %~% سپهر تخت سلیمان و تاج کسری را
# 21 روایح کرمت با ستیزه‌رویی طبع %~% خواص نیشکر آرد مزاح کسنی را
# 22 حرارت سخطت با گران رکابی سنگ %~% ذبول کاه دهد کوههای فربی را
# 23 دو مفتی‌اند که فتوی امر و نهی دهند %~% قضا و رای تو ملک ملک تعالی را
# 24 بهر چه مفتی رایت قلم به دست گرفت %~% قضا چو آب نویسد جواب فتوی را
# 25 تبارک‌الله معیار رای عالی تو %~% چو واجبست مقادیر امر شوری را
# 26 هر آن مثال که توقیع تو بر آن نبود %~% زمانه طی نکند جز برای حنی را
# 27 ز غایت کرم اندر کلام تو نی نیست %~% در اعتقاد تو ضد است نون مگر یی را
# 28 به هیچ لفظ تو نون هم به یی نپیوندد %~% وجود نیست مگر در ضمیر تو نی را
# 29 به بارگاه تو دایم به یک شکم زاید %~% زمانه صوت سؤال و صدای آری را
# 30 وجود بی‌کف تو ننگ عیش بود چنان %~% که امن و سلوت می‌خواند من و سلوی را
# 31 وجود جود تو رایج فتاد اگرنه وجود %~% به نیمه باز قضا می‌فروخت اجری را
# 32 زهی روایح جودت ز راه استعداد %~% امید شرکت احیا فکنده موتی را
# 33 چو روز جلوه انشاد راوی شعرم %~% به بارگاه درآرد عروس انشی را
# 34 به رقص درکشد اندر هوای بارگهت %~% هوای مدح تو جان جریر و اعشی را
# 35 اگرچه طایفه‌ای در حریم کعبه ملک %~% ورای پایه خود ساختند ماوی را
# 36 به پنج روز ترقی به سقف او بردند %~% چو لات و عزی اطراف تاج و مدری را
# 37 شکوه مصطفویت آخر از طریق نفاذ %~% ز طاقهاش درافکند لات و عزی را
# 38 طریق خدمت اگر نسپرند باکی نیست %~% زمانه نیک شناسد طریق اولی را
# 39 ز چرخ چشمه تیغ تو داشتن پر آب %~% ز خصم نایژه حلق بهر مجری را
# 40 ز باس کلک تو شمشیر فتنه باد چنان %~% که تیغ بید نماید به چشم خنثی را
# 41 همیشه تا که به شمشیر و کلک نظم دهند %~% به گاه خشم و رضا خوف را و بشری را
# 42 ترا عطیه عمری چنانکه هیلاجش %~% کند کبیسه سالش عطای کبری را
PageV1P0329
### || [genre: Q]
# 1 اینکه می بینم به بیداریست یارب یا به خواب %~% خویشتن را در چنین نعمت پس از چندین عذاب
# 2 آن منم یارب در این مجلس به کف جزو مدیح %~% وان تویی یارب در آن مسند به کف جام شراب
# 3 آخر آن ایام ناخوشتر ز ایام مشیب %~% رفت و آمد روزگاری خوشتر از عهد شباب
# 4 گرچه دایم در فراق خدمت تو داشتند %~% هر که بود از عمرو و زید و خاص و عام و شیخ و شاب
# 5 اشک چون باران ز کثرت دیده چون ابر از سرشک %~% نوحه چون رعد ازغریو و جان چو برق از اضطراب
# 6 حال من بنده ز حال دیگران بودی بتر %~% حال رعد آری بتر باشد که باشد بی رباب
# 7 از جهان نومید گشتم چون ز تو غایب شدم %~% هرکه گفت از اصل گفتست این مثل من غاب خاب
# 8 لایق حال خود از شعر معزی یک دوبیت %~% شاید ار تضمین کنم کان هست تضمینی صواب
# 9 اندر آن مدت که بودستم ز دیدار تو فرد %~% جفت بودم با شراب و با کباب و با رباب
# 10 بود اشکم چون شراب لعل در زرین قدح %~% ناله چون زیر رباب و دل بر آتش چون کباب
# 11 تا طلوع آفتاب طلعت تو کی بود %~% یک جهان جان بود و دل همچون قصب در ماهتاب
# 12 در زوایای فلک با وسعت او هر شبی %~% ذره‌ای را گنج نی از بس دعای مستجاب
# 13 دل ز بیم آنکه باد سرد بر تو بگذرد %~% روز و شب چونان که ماهی را براندازی ز آب
# 14 ما چو برگ بید و قومی از بزرگان در سکوت %~% دایم اندر عشرتی از خردبرگی چون سداب
# 15 انوری آخر نمی‌دانی چه می‌گویی خموش %~% گاو پای اندر میان دارد مران خر در خلاب
# 16 شکر یزدان را که گردون با تو حسن عهد کرد %~% تا نتیجه حسن عهد او شد این حسن المب
# 17 ای سپهر ملک را اقبال تو صاحب‌قران %~% وی جهان عدل را انصاف تو مالک رقاب
# 18 آسمانی نی که ثابت رای نبود آسمان %~% آفتابی نی که زاید نور نبود آفتاب
# 19 سیر عزمت همچو سیر اختران بی‌ارتداد %~% دور حزمت چون قضای آسمان بی‌انقلاب
# 20 پای حلم تو ندارد خاک هنگام درنگ %~% تاب حکم تو ندارد باد هنگام شتاب
# 21 ملک را کلک تو از دیوان دولت پاک کرد %~% ملک گویی آسمانستی و کلک تو شهاب
# 22 قهرت اندر جام زهره زهر گرداند عقار %~% لطفت اندر کام افعی نوش گرداند لعاب
# 23 گر نویسد نام باست بر در شهر تبت %~% خون شود بار دگر در ناف آهو مشک ناب
# 24 در کفت آرام نادیده ز گیتی جز عنان %~% دیگران در پایت افتاده ز خواری چون رکاب
# 25 تا ابد دود و دخان بارنده گردد چون بخار %~% گر بیفتد برفلک چون دست تو یک فتح باب
# 26 جود و دستت هر دو همزادند همچون رنگ و گل %~% کی توان کردن جدارنگ از گل و بوی از گلاب
# 27 بخشش بی‌منت و احسان بی‌لافت کنند %~% ابر و دریا را ز خجلت خشک چون دود و سراب
# 28 بالله‌ام گر در سر دندان شود با لاف رعد %~% فی‌المثل کر بارد آب زندگانی از سحاب
# 29 ابر کی باشد برابر با کف دستی که گر %~% کان ببخشد نه ثنا دامانش گیرد نه ثواب
# 30 کوس رعد ورایت برقش همه بگذاشتم %~% یک سؤالم را جوابی ده نه جنگ و نه عتاب
# 31 جلوه احسان خود در عمر کردستی تو نه %~% گر همه صد بدره زر بودیت و صد رزمه ثیاب
# 32 قطره باران از او بر روی آبی کی چکید %~% کو کلاهی بر سرش ننهاد حالی از حباب
# 33 خود خراب آباد گیتی نیست جای تو ولیک %~% گنجها ننهند هرگز جز که در جای خراب
# 34 آسمان‌قدرا زمین‌حلما خداوندا مکن %~% با کسی کز تو گزیرش نیست بی‌جرمی عتاب
# 35 خود نکردستم به مهجوری مران زین ساحتم %~% حق همی داند بری الساحتم من کل باب
# 36 بر پی صاحب غرض رفتم بیفتادم ز راه %~% آن مثل نشنیده‌ای باری اذا کان الغراب
# 37 چین ابروی تو بر من رستخیز آرد فکیف %~% روزها شد تا سلامم رانفرمودی جواب
# 38 داشت روشن روز عیشم آفتاب عون تو %~% وز عنا آمد شبی حتی تورات بالحجاب
# 39 لطف تو هر ساعتم گوید که هین الاعتذار %~% قهر تو هر لحظه‌ام گوید که هان الاجتناب
# 40 من میان هر دو با جانی به غرغر آمده %~% در کف غم چون تذروی مانده در پای عقاب
# 41 خود کرم باشد که چشمی کز جهان روشن به تست %~% هرشبی پر باشد از خون و تهی باشد ز خواب
# 42 از فلک در بندگی تو سپر هم نفکنم %~% گر به خون من کند تیغ حوادث را خضاب
# 43 نیست در علمم که جز تو کس خداوندم بود %~% هست بر علمم گوا من عنده ام‌الکتاب
# 44 دانی آخر چون تویی را بد نباشد چون منی %~% چون کنم برداشتم از روی این معنی نقاب
# 45 گر تو خواهی ور نخواهی بنده‌ام تا زنده‌ام %~% این سخن کوتاه شد والله اعلم بالصواب
# 46 تا خیام چرخ را نبود شرج همچون ستون %~% تا طناب صبح را نبود گره چونان که تاب
# 47 در جهان جاه لشکرگاه اقبال ترا %~% خیمه اندر خیمه بادا و طناب اندر طناب
# 48 عرض تو چون جرم گردون باد ایمن از فساد %~% عمر تو چون دور گردون باد فارغ از حساب
# 49 از بلندی پایگاه دولتت فوق الفلک %~% وز نژندی جایگاه دشمنت تحت التراب
PageV1P0330
### || [genre: Q]
# 1 چون وقت صبح چشم جهان سیر شد ز خواب %~% بگسسته شد ز خیمه مشکین شب طناب
# 2 بنمود روی صورت صبح از کران شب %~% چون جوی سیم برطرف نیلگون سراب
# 3 جستم ز جای خواب و نشستم به خانه در %~% یک سینه پر ز آتش و یک دیده پر ز آب
# 4 باشد که بینم از رخ نسرین او نشان %~% باشد که یابم از لب نوشین او جواب
# 5 کاغذ به دست کردم و برداشتم قلم %~% والوده کرد نوک قلم را به مشک ناب
# 6 اول دعا بگفتم برحسب حال خویش %~% گفتم هزار فصل و نماندم به هیچ باب
# 7 گه عذر و گه ملامت و گه ناز و گه نیاز %~% گه صلح و گه شفاعت و گه جنگ و گه عتاب
# 8 کای نوش جان‌فزای تو چون نعمت حیات %~% وی وصل دلربای تو چون دولت شباب
# 9 در خانه فراق تنم را مکن اسیر %~% بر آتش شکیب دلم را مکن کباب
# 10 با دست بر لب من و آبست در دو چشم %~% از باد با نفیرم و از آب در عذاب
# 11 هر صبحدم که موج زند خون دل مرا %~% سینه هزار شعبه برآرد ز تف و تاب
# 12 چرخ بلند را دهم از تاب سینه تف %~% کف خضیب را کنم از خون دل خضاب
# 13 گر هیچ‌گونه از دلم آگه شوی یقین %~% داری مرا مصیب درین نوحه مصاب
# 14 بودم در این حدیث که ناگاه در بزد %~% دلدار ماه‌روی من آن رشک آفتاب
# 15 در غمزه‌های نرگس او بی‌شمار سحر %~% در شاخهای سنبل او بی‌قیاس تاب
# 16 چون والهان ز جای بجستم دوید پیش %~% بگرفتمش کنار و برانداختم نقاب
# 17 آوردمش بجای و نشاند و نشست پیش %~% بر دست بوسه دادم و بر روی زد گلاب
# 18 طیره همی شدم که چنین میهمان مرا %~% کورا به عمر خویش ندیدم شبی به خواب
# 19 چندان درنگ که کنم خدمتی به شرط %~% چندان یسار نه که کنم پاره جلاب
# 20 می‌خواستم ز دلبر خود عذر در خلا %~% وز آب دیده کرد زمین گرد او خلاب
# 21 القصه بعد از آنکه بپرسید مر مرا %~% گفتا چه حاجتست بگویم بود صواب
# 22 گفتم بگوی گفت من از گفتهای خویش %~% آورده‌ام چو زاده طبع تو سحر ناب
# 23 تا بی‌ملالت این را فردا ادا کنی %~% اندر حریم مجلس دستور کامیاب
# 24 آخر نهاد پیش من آن کاغذ مدیح %~% بنوشته خط چند به از لؤلؤ خوشاب
# 25 کای کرده بخت رای ترا هادی الرشاد %~% وی گفته چرخ جود ترا مالک الرقاب
# 26 از عدل کامل تو بود ملک را نصیب %~% وز بخت شامل تو بود بخت را نصاب
# 27 شد نیستی چو صورت عنقا نهان از آنک %~% گفت تو کرده قاعده نیستی خراب
# 28 گر یک بخار بحر کفت بر هوا رود %~% تا روز حشر ژاله زرین دهد سحاب
# 29 بوسند اختران فلک مر ترا عنان %~% گیرند سروران زمان مر ترا رکاب
# 30 افلاک را زمانه اقبال تو نصیب %~% و اشراف را ستانه والای تو مب
# 31 اندر حریم حرمت تو دیده چشم خلق %~% ایمن گرفته فوج غنم مرتع ذئاب
# 32 تا بر بساط مرکز خاکی ز روی طبع %~% زردی ز زعفران نشود سبزی از سداب
# 33 بادا جهان حضرت تو مرجع حیات %~% بگرفته حادثه ز جناب تو اجتناب
PageV1P0331
### || [genre: Q]
# 1 گشت از دل من قرار غایب %~% کارم نشود به از نوایب
# 2 دل دم‌خور و دل‌فریب شادان %~% غم حاضر و غمگسار غایب
# 3 بر ضعف تنم قضا موکل %~% بر سوز دلم قدر مواظب
# 4 افلاک به رمح طعنه طاعن %~% ایام به سیف هجر ضارب
# 5 ماییم و شکایت احبا %~% ماییم و ملامت اقارب
# 6 آشفته دل از جهان جافی %~% آسیمه‌سر از سپهر غاضب
# 7 بر چهره دلیل شمع سوزان %~% بر دیده رسیل دمع ساکب
# 8 آسیب عوایق از چپ و راست %~% آشوب خلایق از جوانب
# 9 هر مستویی ز وصل مغلوب %~% هر ممتنعی ز هجر واجب
# 10 شاخ گل عیش با عوالی %~% برگ گل انس با قواضب
# 11 با این همه شوق فتنه مفتی %~% با این همه قصه عشق خاطب
# 12 معشوق بتی که هست پیوست %~% عشقش چو زمانه پر عجایب
# 13 با شمس و قمر به رخ مساعد %~% با شهد و شکر به لب مناسب
# 14 از نوش به مل درش لی %~% وز مشک به گل برش عقارب
# 15 چین کله بر عقیق چینی %~% تیر مژه بر کمان حاجب
# 16 رخساره چو گلستان خندان %~% زلفین چو زنگیان لاعب
# 17 با روح دو بسدش معاشر %~% با عقل دو نرگسش معاتب
# 18 از توبه برآمده ز حالش %~% هر روز هزار مرد تایب
# 19 جماش بدان دو چشم عیار %~% قلاش بدان دو زلف ناهب
# 20 شیرینی لطفش از نوادر %~% زیبایی وصفش از غرایب
# 21 زیبا بود آن سخن که باشد %~% دیباچه آفرین صاحب
# 22 صدرالوزرا مؤیدالملک %~% دست و دل و دیده مراتب
# 23 دریای کرم نمای صافی %~% خورشید فرح‌فزای صائب
# 24 ممدوح ائمه و سلاطین %~% مشهور مشارق و مغارب
# 25 معمور به حشتمش اقالیم %~% منصور به دولتش کتایب
# 26 چون باد صبا به خلق نیکو %~% چون ابر سخی به دست واهب
# 27 از خون مخالفان طاغی %~% وز مغز محاربان حارب
# 28 آلوده هژبر را براثن %~% اندوده عقاب را مخالب
# 29 مکشوف به کوشش و به بخشش %~% مشعوف به قادم و به ذاهب
# 30 در قبضه علم او مهمات %~% در سایه صدق او تجارب
# 31 یک عالم و صدهزار جاهل %~% یک صادق و صدهزار کاذب
# 32 عقل و نظرش سر مساعی %~% جود و کرمش در مواهب
# 33 در مسکن علم و عدل ساکن %~% بر مرکب قدر و جاه راکب
# 34 مجموع مکارم و معالی %~% قانون مفاخر و مناقب
# 35 ای هر ملکی ترا مخاطب %~% وی هر ملکی ترا مخاطب
# 36 نام تو چو آفتاب معروف %~% کام تو چو روزگار غالب
# 37 درگاه تو عام را مطامع %~% ایوان تو خاص را مکاسب
# 38 گردون به ستایش تو مایل %~% اختر به پرستش تو راغب
# 39 گفتار ترا ائمه عاشق %~% دیدار ترا ملوک طالب
# 40 منشور تو درج پر جواهر %~% ایوان تو چرخ پر کواکب
# 41 چون ماه ترا هزار منهی %~% چون تیر ترا هزار کاتب
# 42 چالاک‌تر از عصای موسی %~% فرخ قلمت گه مرب
# 43 ای جود ترا بحار خازن %~% وی حلم ترا جبال نایب
# 44 آزاده دهر و صدر اسلام %~% با درد نوایب و مصایب
# 45 زنده است به تو که زنده کردی %~% ادرار جهانیان و راتب
# 46 روشن به تو گشت شغل گیتی %~% شارق ز تو گشت شمس غارب
# 47 تا هست علوم را مبادی %~% تا هست امور را عواقب
# 48 حکم تو همیشه باد باقی %~% عزم تو همیشه باد ثاقب
# 49 با چرخ کمال تو مشارک %~% با دهر جمال تو مصاحب
PageV1P0332
### || [genre: Q]
# 1 ای سخا را مسبب الاسباب %~% وی کرم را مفتح الابواب
# 2 آستان تو چرخ را معبد %~% بارگاه تو خلق را محراب
# 3 کف تو باب کان پر گوهر %~% در تو باب بحر بی‌پایاب
# 4 عنف تو در لب اجل خنده %~% لطف تو در شب امل مهتاب
# 5 صاحبا گرچه از پرستش تو %~% حرمت شیب یافتم به شباب
# 6 از حدیث و قدیم هست مرا %~% آستان مبارک تو مب
# 7 بارها عقل مر مرا می‌گفت %~% که از این بارگاه روی متاب
# 8 مایه گیرد صواب او ز خطا %~% گر درنگت شود بدل به شتاب
# 9 زود جنبش مباش همچو عنان %~% دیر آرام باش همچو رکاب
# 10 دوش با یار خویش می‌گفتم %~% سخنی دوست‌وار از هر باب
# 11 تا رسیدم بدین که عقل شریف %~% می‌نماید مرا طریق صواب
# 12 کرد در زیر لب تبسم و گفت %~% ای ترا نام در عنا و عذاب
# 13 نه سلام ترا ز بخت علیک %~% نه سؤال ترا ز بخت جواب
# 14 طیره‌ای گاه سلوت از اعدا %~% خجلی وقت دعوی از احباب
# 15 تو چو هر غافلی و بی‌خبری %~% تن ز دستی درین وثاق خراب
# 16 روز و شب محرم تو کلک و دوات %~% سال و مه مونس تو رحل و کتاب
# 17 نه ترا راحت بقا و حیات %~% نه ترا لذت طعام و شراب
# 18 رمضان آمد و همی سازند %~% کدخدایی سرا اولوالالباب
# 19 نزنی لاف خدمت اشراف %~% نکشی بار منت اصحاب
# 20 هم غریو تو چون غریو غریب %~% هم خروش تو چون خروش غراب
# 21 چون فلک بی‌قراری از غم و رنج %~% چون ملک بی‌نصیبی از خور و خواب
# 22 معده و حلق ناز و نعمت تو %~% طعمه صعوه و گلوی عقاب
# 23 گرچه در بذل و جود بنماید %~% سایه صاحب آفتاب و سحاب
# 24 گرچه بر خنگ همتش گیتی %~% هست بی‌وزن‌تر ز پر ذباب
# 25 گرچه اقبال او که دایم باد %~% از رخ ملک برگرفت نقاب
# 26 تشنگان حدود عالم را %~% در یکی جام کی کند سیراب
# 27 در سمرقند و در بخارا هست %~% قدری ملک و اندکی اسباب
# 28 دخل آن در میان خرج فراخ %~% دیو آزرم را بود چو شهاب
# 29 محرم من تویی مرا هم تو %~% بسر آن رسان ز بهر ثواب
# 30 بشنو این از ره حقیقت و صدق %~% مشنو این از ره حدیث و عتاب
# 31 یک مه از عشق خدمت صاحب %~% مکش از روی اضطراب نقاب
PageV1P0333
### || [genre: Q]
# 1 ای جهان عدل را انصاف تو مالک رقاب %~% دین حق را مجد و گردون شرف را آفتاب
# 2 دست عدلت خاک رابیرون کند از دست باد %~% پای قهرت بسپرد مر باد را در زیر آب
# 3 فکرتت همچون فلک دایم سبک دارد عنان %~% صولتت همچون زمین دایم گران دارد رکاب
# 4 پیش سیر حکم تو چون خاک باد اندر درنگ %~% پیش سنگ حلم تو چون باد خاک اندر شتاب
# 5 از بزرگی اوج گردون زیبدت سقف خیام %~% وز شگرفی جرم کیوان شایدت میخ طناب
# 6 رد و منعت حکم گردون راحنا بر کف نهد %~% در هر آن عزمی که تو نوک قلم کردی خضاب
# 7 کشته قهر ترا تقدیر ننماید نشور %~% چشمه فضل ترا ایام ننماید سراب
# 8 دست عدلت گر بخواهد آشیان داند نهاد %~% کبک را در مخلب شاهین و منقار عقاب
# 9 در جهان مصلحت با احتساب عدل تو %~% قوت مستی همی بیرون توان کرد از شراب
# 10 ای ز استسلام انصاف تو جز بخت ترا %~% یک جهان را برده اندر سایه عدل تو خواب
# 11 دشمنت را آب نی از خاکساری در جگر %~% لاجرم بر آتش حسرت جگر دارد کباب
# 12 همچو قارون در زمین پنهان کنی بدخواه را %~% گر به گردون برشود همچون دعای مستجاب
# 13 برضمیر خصم تو یاد تو همچون نان رود %~% کز اثیر اندر هوای تیره شب جرم شهاب
# 14 ز اتفاق رای تو با صدر دین آسوده گشت %~% عالمی از اضطرار و امتی از اضطراب
# 15 در مذاق دهر هست از لطف تو طعم شکر %~% در دماغ چرخ هست از خوی تو بوی گلاب
# 16 شد قوی‌دل دولت و دین از وفاق هر دو آن %~% قوت دل زاید آری در طبیعت از جلاب
# 17 گر نبودی طبع تو دانش نماندی در جهان %~% ور نبودی دست او بخشش بماندی در نقاب
# 18 چرخ پیش همت تو همچوباطل پیش حق %~% فتنه پیش باس او همچون قصب در ماهتاب
# 19 تو ز بهر او همی خواهی بزرگی و شرف %~% او ز بهر خدمت تو زندگانی و شباب
# 20 گر برای او نباشد تو نخواهد صدر و قدر %~% ور برای تو نباشد او نخواهد جاه و آب
# 21 تا بپیوستست دست عهدتان با یکدگر %~% دست جور از دهر ببرید اینت پیوند صواب
# 22 گرچه استحقاق آن دارد که از سلطان وقت %~% هر حدیثی کو بگوید نزد او یابد جواب
# 23 هم به اقبال تو می‌یابد ز سلطان جهان %~% اسب و طوق و جامه و فرمان و القاب خطاب
# 24 گرچه گل بر بار چون بشگفت خود تازه بود %~% تازگیش آخر صبا می‌بخشد و تری سحاب
# 25 ای زبان راست‌گویت هم حدیث غیب صرف %~% وی خیال راست‌بینت همنشین وحی ناب
# 26 تا بود مقدور سعد و نحس گردون خیر و شر %~% تا بود مجبور سرد و گرم گیتی شیخ وشاب
# 27 پایه قدرت مباد از گردش گردون فرود %~% عالم عمرت مباد از آفت گیتی خراب
# 28 عرض پاکت همچو ذات عقل ایمن از فساد %~% سال عمرت همچو دور چرخ بیرون از حساب
# 29 بدسگالت در دو گیتی در سقر باد و سفر %~% نیک‌خواهت در دو عالم در ثنا و در ثواب
PageV1P0334
### || [genre: Q]
# 1 ای از کمال حسن تو جزوی در آفتاب %~% خطت کشیده دائره شب بر آفتاب
# 2 زلف چو مشک ناب ترا بنده مشک ناب %~% روی چو آفتاب ترا چاکر آفتاب
# 3 آنجا که زلف تست همه یکسره شب است %~% وانجا که روی تست همه یکسر آفتاب
# 4 باغیست چهره تو که دارد ستاره‌بار %~% سرویست قامت تو که دارد بر آفتاب
# 5 بر ماه مشک داری و بر سرو بوستان %~% در لاله نوش داری و در عنبر آفتاب
# 6 گر حور و آفتاب نهم نام تو رواست %~% کاندر کنار حوری و اندر بر آفتاب
# 7 از چهره آفتابی و از بوسه شکری %~% بس لایق است با شکرت همبر آفتاب
# 8 انگیختست حسن تو گل با مه تمام %~% وامیخته است لفظ تو با شکر آفتاب
# 9 گر نایب سپهر نشد زلف تو چرا %~% در حلقه ماه دارد و در چنبر آفتاب
# 10 خالیست بر رخ تو بنامیزد آنچنانک %~% خواهد همی به خوبی ازو زیور آفتاب
# 11 گویی که نوک خامه دستور پادشاه %~% ناگه ز مشک شب نقطی زد بر آفتاب
# 12 مخدوم ملک‌پرور و صدر جهان که هست %~% در پیش بارگاهش خدمتگر آفتاب
# 13 فرزانه مجد دولت و دین کز برای فخر %~% داد ز رای روشن او رهبر آفتاب
# 14 عالی ابوالمعالی بن احمد آنکه اوست %~% از مخبر آسمانی و از منظر آفتاب
# 15 لشکرکشی که هستش لشکرگه آسمان %~% فرمان‌دهی که هستش فرمانبر آفتاب
# 16 بر طالع قویش دعاگوی مشتری %~% بر طلعت شهیش ثناگستر آفتاب
# 17 هر صبحدم بسوزد بهر بخور او %~% مشک سیاه شب را در مجمر آفتاب
# 18 کامل ز ذات اوست خردپرور آدمی %~% قاهر ز جود اوست گهرپرور آفتاب
# 19 بر منبری که خطبه مدحش ادا کنند %~% بوسد ز فخر پایه آن منبر آفتاب
# 20 زیبد زمانه را که کند بهر مدح او %~% خامه شهاب و نقش شب و دفتر آفتاب
# 21 ای صاحبی که دایم بر آسمان ملک %~% دارد ز رای روشن تو مفخر آفتاب
# 22 ای از محل چنانکه زهر آفریده جان %~% وی از شرف چنانکه زهر اختر آفتاب
# 23 آنجا برد که رای تو باشد دل آسمان %~% و آنجا نهد که پای تو باشد سر آفتاب
# 24 از گرد موکب تو کشد سرمه حور عین %~% وز ماه رایت تو کند افسر آفتاب
# 25 نام شب از صحیفه ایام بسترد %~% از رای تو اجازت یابد گر آفتاب
# 26 بر عزم آنکه ریزد خون عدوی تو %~% هر روز بامداد کشد خنجر آفتاب
# 27 تا کیمیای خاک درت بر نیفکند %~% در صحن هیچ کان ننهد گوهر آفتاب
# 28 سیمرغ صبح را ندهد مژده صباح %~% تا نام تو نبندد بر شهپر آفتاب
# 29 چون تیغ نصرت تو برآرد سر از نیام %~% گویی همی برآید از خاور آفتاب
# 30 با بندگانت پای ندارند سرکشان %~% میرد سپاه شب چو کشد لشکر آفتاب
# 31 آنجا که رزم جویی و لشکرکشی به فتح %~% در بحر خون بتابد بی‌معبر آفتاب
# 32 از تف و تاب خنجر مردان لشکرت %~% در سر کشد به شکل زنان چادر آفتاب
# 33 ای آفتاب دولت عالیت بی‌زوال %~% وی در ضمیر روشن تو مضمر آفتاب
# 34 ای چاکری جاه ترا لایق آسمان %~% وی بندگی رای ترا در خور آفتاب
# 35 هر شعر آفتاب که نبود بر این نمط %~% خصمی کند هر آینه در محشر آفتاب
# 36 آیینه‌ای که جلوه‌گه روی تو بود %~% می‌زیبدش هر آینه خاکستر آفتاب
# 37 نشگفت اگر نویسد این شعر انوری %~% بر روی روزگار به آب زر آفتاب
# 38 تا نوبهار سبز بود و آسمان کبود %~% تا لاله سایه جوید و نیلوفر آفتاب
# 39 سر سبز باد ناصحت از دور آسمان %~% پژمرده لاله‌وار حسودت در آفتاب
# 40 در جشن آسمان‌وش تو ریخته به ناز %~% ساقی ماه روی تو در ساغر آفتاب
PageV1P0335
### || [genre: Q]
# 1 ای از رخت فکنده سپر ماه و آفتاب %~% طعنه زده جمال تو بر ماه و آفتاب
# 2 آنجا که راستیست ندارند در جمال %~% پیش رخ تو هیچ خطر ماه و آفتاب
# 3 بندند گر دهی تو اجازت چو بندگان %~% در خدمت رخ تو کمر ماه و آفتاب
# 4 از موی تو ربوده نشان مشک و غالیه %~% وز روی تو گرفته اثر ماه و آفتاب
# 5 از ماه و آفتاب بهی تو که نیستند %~% با دو عقیق همچو شکر ماه و آفتاب
# 6 در صف نیکوان به مقام مفاخرت %~% خواهند از رخ تو نظر ماه و آفتاب
# 7 باشند با جمال تو حاضر به وقت لهو %~% در بزم شهریار بشر ماه و آفتاب
# 8 خاقان کمال دولت و دین آنکه بر فلک %~% از سهم او کنند حذر ماه و آفتاب
# 9 محمود صفدری که ز لطف و ز عنف او %~% گیرند بار نفع و ضرر ماه و آفتاب
# 10 بر خصم او کشیده سنان چرخ و روزگار %~% در پیش او گرفته سپر ماه و آفتاب
# 11 بفزود عز و دولت او ملک و جاه را %~% چونان که لون و طعم ثمر ماه و آفتاب
# 12 از شخص او نگشته جدا جاه و مفخرت %~% وز حکم او نکرده گذر ماه و آفتاب
# 13 بنموده در ولی و عدو و خلقش آن اثر %~% کاندر قصب نموده گهر ماه و آفتاب
# 14 آفاق را جمال ز جاه و جلال اوست %~% جاه و جمال اوست مگر ماه و آفتاب
# 15 شاها نهند اگر تو اشارت کنی به فخر %~% بر خاک بارگاه تو سر ماه و آفتاب
# 16 تو ماه و آفتابی اگر در جبلت‌اند %~% محض سخا و عین هنر ماه و آفتاب
# 17 بی‌عزم و بی‌لقای تو در سرعت و ضیا %~% ننهاده گام و نا زده بر ماه و آفتاب
# 18 اندر ظلال موکب میمون عزم تو %~% دارند شغل و پیشه سفر ماه و آفتاب
# 19 بر قمع دشمنان تو هر لحظه می‌کشند %~% لشکر به جایگاه دگر ماه و آفتاب
# 20 از کنج سعد هر شب و هر روز نزد تو %~% آرند تحفه فتح و ظفر ماه و آفتاب
# 21 تا مانده‌اند سخره فرمان ایزدی %~% در قبضه قضا و قدر ماه و آفتاب
# 22 بادا نگون لوای بقای عدوی تو %~% چونان که در میان شمر ماه و آفتاب
# 23 از روی و رای تست شب و روز بر فلک %~% دیده بها و یافته فر ماه و آفتاب
# 24 از طارم سپهر به چشم مناصحت %~% در دولت تو کرده نظر ماه و آفتاب
PageV1P0336
### || [genre: Q]
# 1 ای زمان شهریاری روزگارت %~% تا قیامت شهریاری باد کارت
# 2 ای ترا پیروزی و شاهی مسلم %~% باد ببر پیروزی و شاهی قرارت
# 3 ای به جایی کاسمان منت پذیرد %~% گر دهی جایش کجا اندر جوارت
# 4 هرکجا رای تو شد راضی به کاری %~% جنبش گردون طفیل اختیارست
# 5 هر کجا عزم تو شد جنبان به فتحی %~% بر سر ره نصرت اندر انتظارت
# 6 خنده خنجر ز فتح بی‌قیاست %~% ناله دریا ز بذل بی‌شمارت
# 7 داغ طاعت بر سرین تا وحش و طیرت %~% مهر بیعت بر زبان تا مور و مارت
# 8 در مقام سمع و طاعت هر دو یکسان %~% شیر شادروان و شیر مرغزارت
# 9 حق و باطل را که پیدا کرد و پنهان %~% حزم پنهان و نفاذ آشکارت
# 10 دی و فردا را به هم پیش تو آرد %~% بر در امروز امر کامکارت
# 11 هر مرادی کاسمان در جیب دارد %~% بازیابی گر بجویی در کنارت
# 12 نقش مقدوری نیارد بست گردون %~% جز به استصواب رای هوشیارت
# 13 بر در کس عنکبوت جور هرگز %~% کی تند تا عدل باشد یار غارت
# 14 پرده شب درگهت را پرده گشتی %~% گر اجازت یافتی از پرده‌دارت
# 15 باره در هم نیارد کرد گیتی %~% ثابت ارکان‌تر ز حزم استوارت
# 16 افعی پیچان نشد در صف هیجا %~% تیز دندان‌تر ز رمح خصم خوارت
# 17 از دل خارا نیامد هیچ آتش %~% فتنه‌سوزی را چو تیغ آبدارت
# 18 گنج را لاغر کند بذل سمینت %~% ملک را فربه کند کلک نزارت
# 19 کلک از دریا کمال خویش یابد %~% داند این معنی دل دریا عیارت
# 20 لازم دست چو دریای تو زان شد %~% کلک آبستن به در شاهوارت
# 21 تابش خورشید نتواند گرفتن %~% کشوری از ملک و جاه بی‌کنارت
# 22 چاوش اوهام نتواند رسیدن %~% تا کجا تا آخر صف روز بارت
# 23 در درون پره افتد از برون نی %~% شیرو و گاو آسمان روز شکارت
# 24 شهریارا بخت یارت باد نی نی %~% آنکه او یاری ندارد باد یارت
# 25 روز هیجا کاسمان سیارگان را %~% در تتق یابد ز گرد کارزارت
# 26 رخنه در کوه افکند که کر و فرت %~% لرزه بر چرخ افکند چه گیرودارت
# 27 بر فلک دوزد به طنازی در آن دم %~% حکم بدرابیلک گردون گذارت
# 28 در عدد افزون نماید در عمل نی %~% گاه کوشش ده سوار و صد سوارت
# 29 هر سوار از لشکر دشمن دو گردد %~% نز مدد از خنجر چون ذوالفقارت
# 30 جوف دوزخ پر کند قهرت به یک دم %~% گر جدا افتد ز عفو بردبارت
# 31 سایه از قهر تو گر آگاه گردد %~% بگسلد حایل ز خصم خاکسارت
# 32 جمع گردد جزو جزوش بار دیگر %~% کشته‌ای را کاید اندر زینهارت
# 33 پشته چون هامون کند هامون چو پشته %~% پویه و جولان ز رخش راهوارت
# 34 بسکه بر سیمرغ و رستم بذله گفتی %~% گر بدیدی در مصاف اسفندیارت
# 35 خسروا اینگونه شعر از بنده یابی %~% هم تو دانی ای سخندانی شعارت
# 36 شاخ دانش مثل تو طوطی ندارد %~% می‌نگویم ای چو طوطی صدهزارت
# 37 گرچه از این بنده یادت می‌نیاید %~% باد صد دیوان سخن زو یادگارت
# 38 تا دوام روزگار از دور باشد %~% دور دولت باد دایم روزگارت
# 39 گشته هر امروزت از دی ملکت افزون %~% باد چون امروز و دی امسال و پارت
# 40 اصل ماتم تیغ هندی در یمینت %~% اصل شادی جام باده بر یسارت
# 41 ای قوی بازو به حفظ دولت و دین %~% حرز بازو باد حفظ کردگارت
PageV1P0337
### || [genre: Q]
# 1 آخر ای خاک خراسان داد یزدانت نجات %~% از بلای غیرت خاک ره گرگانج و کات
# 2 در فراق خدمت گرد همایون موکبی %~% کاندر نعل از هلالست اسب را میخ از نبات
# 3 موکب صدر جهان پشت هدی روی ظفر %~% خواجه دنیی ضیا دین حق اکفی الکفاة
# 4 لاجرم بادت نسیمی یافت چون باد مسیح %~% لاجرم آبت مزاجی یافت چون آب حیات
# 5 آنکه گردون را برو ترجیح نتواند نهاد %~% عقل کل در هیچ معنی جز که در تقدیم ذات
# 6 داده کلک بی‌قرارش کار عالم را قرار %~% داده رای با ثباتش ملک دنیا را ثبات
# 7 هرچه در گیتی برو نام عطا افتد کفش %~% جمله را گفتست خذ جام و قلم را گفته هات
# 8 در غنایی خواهد افتاد از کفش گیتی چنانک %~% بر مساکین طرح باید کرد اموال زکات
# 9 ای ز شرم جاه تو سرگشته اوج اندر فلک %~% وی ز رشک دست تو نالنده موج اندر فرات
# 10 آمدی اندر هنر اقصی نهایات الکمال %~% چون محیط آسمان اعلی نهایات الجهات
# 11 از خداوندی جدا هرگز نبودستی چنانک %~% نفس موجود از وجود و ذات موصوف از صفات
# 12 بعد از آن والی که بنیاد وجود از جود اوست %~% بر خلایق چون تو والی کس نبودست از ولات
# 13 دست انصاف تو بر بدعت‌سرای روزگار %~% دست محمودست بر بتخانه‌های سومنات
# 14 گر حرم را چون حریم حرمتت بودی شکوه %~% در درون کعبه هرگز نامدی عزی و لات
# 15 هر کرا در دل هوای تست ایمن از هوان %~% هر که را در جان وفای تست فارغ از وفات
# 16 خود صلاح اهل عالم نیست اندر شرع و رسم %~% اعتصام الا به حبل طاعتت بعد از صلات
# 17 زانکه امروز از اولوالامری و یزدان در نبی %~% همچنین گفتست و حق اینست و دیگر ترهات
# 18 خون دل یابد ز باس تو چو گردون بشکند %~% در عظام دشمن ملک ار همه باشد رفات
# 19 صد عنایت‌نامه گردون حنا بر کرده گیر %~% چون ز دیوانت به جان کردند خصمی را برات
# 20 خصم را گو هرچه خواهی کن تو و تدبیر ملک %~% این خبر دانم خداوندا که دانی کل شات
# 21 صاحبا صدرا خداوندا کریما بنده گر %~% یابد از حرمان عالی بارگاه تو نجات
# 22 بعد از این در خدمت از سر پای سازد چون قلم %~% زانکه گشتست از فراق تو سیه‌دل چون دوات
# 23 در قضای خدمت ماضیش قوتها دهد %~% آنکه حسرتهاش میداده است هردم بر فوات
# 24 اندرین خدمت که دارد بنده از تشویر آن %~% پیش فتیان خراسان دست بر رخ چون فتات
# 25 گرچه بعضی شایگانست از قوافی باش گو %~% عفو کن وقت ادا دانی ندارم بس ادات
# 26 بود الحق تا چند دیگر از وجدان ولیک %~% چون ممات و چون قنات و چون روات و چون عدات
# 27 گفتم آخر شایگان خوش به از وجدان بد %~% فی‌المثل چون حادثاتی از ورای حادثات
# 28 هیچ‌کس در یک قوافی بنده را یاری نکرد %~% هرکه بیتی شعر دانست از رعیت وز رعات
# 29 جز جمال‌الدین خطیب ری که برخواند از نبی %~% مسلمات مؤمنات قانتات تایبات
# 30 تا کند تقطیع این یک وزن وزان سخن %~% فاعلاتن فاعلاتن فاعلاتن فاعلات
# 31 جیش تو بادا به بلخ و جشن تو بادا به مرو %~% بارگاهت در نشابور و مقام اندر هرات
PageV1P0338
### || [genre: Q]
# 1 اگر محول حال جهانیان نه قضاست %~% چرا مجاری احوال برخلاف رضاست
# 2 بلی قضاست به هر نیک و بد عنان‌کش خلق %~% بدان دلیل که تدبیرهای جمله خطاست
# 3 هزار نقش برآرد زمانه و نبود %~% یکی چنانکه در آیینه تصور ماست
# 4 کسی ز چون و چرا دم همی نیارد زد %~% که نقش بند حوادث ورای چون و چراست
# 5 اگر چه نقش همه امهات می‌بندند %~% در این سرای که کون و فساد و نشو و نماست
# 6 تفاوتی که درین نقشها همی بینی %~% ز خامه‌ایست که در دردست جنبش آباست
# 7 به دست ما چو از این حل و عقد چیزی نیست %~% به عیش ناخوش و خوش گر رضا دهیم سزاست
# 8 که زیر گنبد خضرا چنان توان بودن %~% که اقتضای قضاهای گندب خضراست
# 9 چو در ولایت طبعیم ازو گریزی نیست %~% که بر طباع و موالید والی والاست
# 10 کسی چه داند کین گوژپشت مینارنگ %~% چگونه مولع آزار مردم داناست
# 11 نه هیچ عقل بر اشکال دور او واقف %~% نه هیچ دیده بر اسرار حکم او بیناست
# 12 چه جنبش است که بی اولست و بی‌آخر %~% چه گردش است که بی‌مقطع است و بی‌مبداست
# 13 مرا ز گردش این چرخ آن شکایت نیست %~% که شرح آن به همه عمر ممکن است و رواست
# 14 زمانه را اگر این یک جفاست بسیارست %~% به جای من چه کز این صدهزار گونه جفاست
# 15 چو عزم خدمت آن بارگاه دید مرا %~% که صحن و سقفش بی غاره زمین و سماست
# 16 چو دید کز پی تشریف نعمت و جاهم %~% چو بندگان ویم قصد حضرت اعلاست
# 17 به دست حادثه بندی نهاد بر پایم %~% که همچو حادثه گاهی نهان و گه پیداست
# 18 سبک به صورت و چونان گران به قوت طبع %~% که پشت طاقتم از بار او همیشه دوتاست
# 19 نظر به حیله ز اعضا جدا نمی‌کندش %~% کراست بند بر اعضا که آن هم از اعضاست
# 20 عصاست پایم و در شرط آفرینش خلق %~% شنیده‌ای که کسی را به جای پای عصاست
# 21 اگر چه دل هدف تیر محنت است و غمست %~% وگرچه تن سپر تیغ آفتست و بلاست
# 22 ز روزگار خوشست این همه جز آنکه لبم %~% ز دست‌بوس خداوند روزگار جداست
# 23 خدایگان وزیران مشرق و مغرب %~% که در وزارت صاحب شریعت وزراست
# 24 سپهر فتح ابوالفتح طاهر آن صاحب %~% که بر سپهر کمالش سپهر کم ز سهاست
# 25 پناه ملت و پشت هدی و ناصر دین %~% که دین و ملت ازو جفت نصرتست وبهاست
# 26 جهان خواجگی و خواجه جهان که به جاه %~% به خواجگان ممالک برش علو و علاست
# 27 زمانه ملکی کز کلک و خاتمش در ملک %~% هزار بند و گشاد و هزار برگ و نواست
# 28 ز بار حلمش در جرم خاک استسلام %~% ز تف قهرش در طبع آن استسقاست
# 29 ز قدر اوست که تار سپهر با پودست %~% ز عدل اوست که خار زمانه با خرماست
# 30 قضاش گفت به دستت دهم زمام جهان %~% زمانه گفت که او خود جهان مستوفاست
# 31 قدر نمود که حکم تو بر قضا فکنم %~% سپهر گفت که او خود به نفس خویش قضاست
# 32 در آن ریاض که طوبی نمود سایه به خلق %~% چه جای غمزه بید وکرشمهای گیاست
# 33 در آن مصاف که خیل ملائکه صف زد %~% چه حد خنجر هندی و نیزه بطحاست
# 34 به خط طاعت و فرمان درش وحوش و طیور %~% به زیر سایه عدل اندرش رجال و نساست
# 35 ایا سپهر نوالی که پیش صدق سخات %~% سخای ابر دروغ و نوال بحر دغاست
# 36 به پیش رفعت تو چرخ گوییا پست است %~% به جای دانش تو عقل گوییا شیداست
# 37 ایا زمانه مثالی که امر و نهی ترا %~% به روزگار بدارند و کار دست و دهاست
# 38 تو آن کسی که ز بهر ثنا و مدحت تو %~% به مادح تو پر از روزگار مدح و ثناست
# 39 به درگه تو فلک را گذر به پای ادب %~% به جانب تو قضا را نظر به عین رضاست
# 40 عیار قدر تو آن اوجها که بر گردون %~% عیال دست تو آن موجها که در دریاست
# 41 ز شوق مجلس تست آن طرب که در زهره است %~% ز بهر خدمت تست آن کمر که بر جوزاست
# 42 توال دست ترا موج بحر و بذل سحاب %~% مسیر امر ترا بال برق و پای صباست
# 43 ز اعتدال هوایی که دولتت دارد %~% حماد را چو نبات انتمای نشو و نماست
# 44 فلک ز جود تو سازد لطیفهای وجود %~% مگر که منبع جود تو مصدر اشیاست
# 45 کف جواد ترا دهر خواست گفت سخی است %~% سپهر گفت مخوانش سخی که محض سخاست
# 46 جهان به طبع گراید به خدمت تو که تو %~% به ذات کل جهانی و کل او اجزاست
# 47 وجود خوف و رجا فرع خشم و حلم تواند %~% که خشم و حلم تو اصل مزاج خوف و رجاست
# 48 قضا چو ذات ترا دید گفت اینت عجب %~% جهان گذشت و هنوز اندرو تن تنهاست
# 49 اگر فنا در هستی به گل برانداید %~% ترا چه باک نه ذات تو مستعد فناست
# 50 وگر بقا نبود در جهان ترا چه زیان %~% بقا بذات تو باقی نه ذات تو به بقاست
# 51 چه هیکلست به زیر تو در که با تک او %~% بسیط گوی زمین همچو پهنه بی‌پهناست
# 52 تبارک‌الله از آن آب‌سیر آتش‌فعل %~% که با رکاب تو خاکست و با عنانت هواست
# 53 به وقت رفتن و طی کردن مسالک ملک %~% هواش فدفد و دریا سراب و که صحراست
# 54 نشیب و بالا یکسان شمارد از پی آنک %~% به کام او به جهان نه نشیب و نه بالاست
# 55 جهان‌نوردی کامروزش ار برانگیزی %~% به عالمیت رساند که اندرو فرداست
# 56 سپهر اگر بدل خویش صورتی سازد %~% برش چو صورت اسبی بود که بر دیباست
# 57 نه صاحبا ملکا ز آرزوی خدمت تو %~% دلم قرین عذابست و دیده جفت بکاست
# 58 ولیک آمدنم نیست ممکن از پی آن %~% که رفتنم به سرین و نشستنم به قفاست
# 59 همی به پشت چو کشتی سفر توانم کرد %~% که راه وادی دشوار و عبره چون دریاست
# 60 چنان مدان که تغافل نموده باشم از آن %~% که بر تباهی حالم همین قصیده‌گو است
# 61 بلی گناه بزرگ است اگرچه عذری هست %~% که گر بگویم گویند بر تو جای دعاست
# 62 ولیکن ار بدن مرده ریگ نیست چنان %~% که خدمت تو کند جان زار مانده کجاست
# 63 به من جواب و سؤال امور دیوان را %~% تعلقی نبود کان شعار و رسم شماست
# 64 سؤالکیست در این حالتم به غایت لطف %~% گمان بنده چنانست کان نه نازیباست
# 65 ز غایت کرم تست یا ز خامی من %~% که با گناه چنین منکرم امید عطاست
# 66 بدین دقیقه که راندم گمان کدیه مبر %~% به بنده گرچه گدایی شعریعت شعر است
# 67 سرم به ظل عنایت بپوش بس باشد %~% که عمرهاست که در تف آفتاب عناست
# 68 همیشه تا به جهان اندرون ز دور فلک %~% شبست و روز و زین هر دو ظلمتست و ضیاست
# 69 شبت همیشه ز اقبال روز روشن باد %~% که روز روشن اقبال تو شب اعداست
# 70 به خرمی و خوشی بگذران جهان جهان %~% که هرچه جز خوشی و خرمی همه سوداست
PageV1P0339
### || [genre: Q]
# 1 شهر پرفتنه و پر مشغله و پر غوغاست %~% سید و صدر جهان بار ندادست کجاست
# 2 دیر شد دیر که خورشید فلک روی نمود %~% چیست امروز که خورشید زمین ناپیداست
# 3 بارگاهش ز بزرگان و ز اعیان پر شد %~% او نه بر عادت خود روی نهان کرده چراست
# 4 دوش گفتند که رنجور ترک بود آری %~% بار نادادنش امروز بر آن قول گواست
# 5 پرده دارا تو یکی درشو و احوال بدان %~% تا چگونه است بهش هست که دلها درواست
# 6 ور ترا بار بود خدمت ما هم برسان %~% مردمی کن بکن این کار که این کار شماست
# 7 ور توانی که رهی بازدهی به باشد %~% تا درآییم و سلامیش کنیم ار تنهاست
# 8 ور چنانست که حالیست نه بر وفق مراد %~% خود مگو برگ نیوشیدن این حال کراست
# 9 که تواند که به اندیشه درآرد به جهان %~% کز جهان آنکه جهان صد یک ازو بود جداست
# 10 وانکه باقی به مدد دادن جاهش بودی %~% نعمت و ایمنی امروز نه در حال بقاست
# 11 وانکه برخاست ازو رسم بدی چون بنشست %~% چون چنین است بهین کاری تسلیم و رضاست
# 12 آفریده چکند گر نکشد بار قضا %~% کافرینش همه در سلسله بند قضاست
# 13 والی ما که سپهر است ولایت سوز است %~% وای کین والی سوزنده به غایت والاست
# 14 اجل از بارخدای اجل اندر نگذشت %~% گر تو گویی که ز من درگذرد این سوداست
# 15 چه توان کرد برون شد ز قضا ممکن نیست %~% دامن از عمر بیفشاند و به یک ره برخاست
# 16 ای ز اولاد پیمبر وسط عقد مپرس %~% کز فراق تو بر اولاد پیمبر چه عناست
# 17 وی دو قرن از کرمت برده جهان برگ و نوا %~% تو چه دانی که جهان بی‌تو چه بی‌برگ و نواست
# 18 به وفات تو جهان ماتم اولاد رسول %~% تازه‌تر کرد مگر سلخ رجب عاشوراست
# 19 از فنای چو تویی گشت مبرهن ما را %~% که تر و خشک جهان رهرو سیلاب فناست
# 20 با تو گیتی چو جفا کرد وفا با که کند %~% وین عجب نیست که خود عادت او جمله جفاست
# 21 دایه دهر نپرورد کسی را که نخورد %~% بینی ای دوست که این دایه چه بی‌مهر و وفاست
# 22 گرچه خلقی ز جفاهای فلک مجروحند %~% اندرین دور که شب حامل تشویش و بلاست
# 23 بلخ را هیچ قفایی چو وفات تو نبود %~% آخر ای دور فلک وقت بدان این چه قفاست
# 24 رفتی و با تو کمالی که جهان داشت ببرد %~% گر جهان را پس از این ناقص خوانیم سزاست
# 25 کی دهد کار جهان نور و تو غایب ز جهان %~% شب و خورشید بهم هر دو کجا آید راست
# 26 تنگ بودی ز بزرگیت جهان وین معنی %~% داند آنکس که به اسباب بزرگی داناست
# 27 وین عجب‌تر که کنون بی‌تو از آن تنگترست %~% زانکه از درد تو خالی نه خلا ونه ملاست
# 28 گرچه در هر جگری درد و غمت بیخی زد %~% که شبان‌روزی چون ذکر تو در نشو و نماست
# 29 ما چه دانیم که از ما چه سعادت بگذشت %~% وان تصور نه به اندازه این سینه ماست
# 30 کیست با این همه کز ناله زارش همه شب %~% سقف گردون نه پر از ولوله صوت و صداست
# 31 کیست ای بوده چو دریا و چو ابرت دل و دست %~% کز فراقت نه مژه ابرو کنارش دریاست
# 32 تا جهان را نگذاری ز چنان جاه یتیم %~% که یتیمی جهان گرچه نه طفلست خطاست
# 33 تا به خاک اندر آرام نگیری که سپهر %~% همچنان در طلب خدمت تو ناپرواست
# 34 ای دریغا که ز تو درد دلی ماند به دست %~% وانکه این درد نه دردیست که درمانش دواست
# 35 ای دریغا که غم هجر و غم رفتن تو %~% نیست آن شب که درو هیچ امید فرداست
# 36 ای دریغا که ثناها به دعا باز افتاد %~% چون چنین است بهین ذکر درین حال دعاست
# 37 یاربش در کنف لطف خدایی خوددار %~% کان چنان لطفی کان درخور آنست تراست
# 38 چون رهانیدی از این تفرقها جمعش کن %~% با که با اهل عبا زانکه هم از اهل عباست
# 39 ور به گیتی نظری کرد برو تنگ مکن %~% که جهان دجله شد و ما همه را استسقاست
PageV1P0340
### || [genre: Q]
# 1 ملک مصونست و حصن ملک حصین است %~% منت وافر خدای را که چنین است
# 2 شعله باسست هرچه عرصه ملکست %~% سایه عدلست هرچه ساحت دین است
# 3 خنجر تشویش با نیام به صلح است %~% خامه انصاف با قرار مکین است
# 4 خواب که در چشم فتنه هست نه صرفست %~% بلکه به خونابه سرشک عجین است
# 5 آب که در جوی ملک هست نه تنهاست %~% بل ز روانی دور دوام قرین است
# 6 جام سپهر افتاد و درد ستم ریخت %~% دست جهان گو که دور ما معین است
# 7 عاقله آسمان که نزد وقوفش %~% نیک و بد روزگار جمله یقین است
# 8 گرچه نگوید که اعتصام جهان را %~% از ملکان کیست آنکه حبل متین است
# 9 دور زمان داند آنکه وقت تمسک %~% عروه وثقی خدایگان زمین است
# 10 شاه جهان سنجر آنکه بسته امرش %~% قیصر و فغفور و رای و خان و تگین است
# 11 دیر زیاد آنکه در جبین نفاذش %~% زیر یک آیه هزار سوره مبین است
# 12 شیر شکاری که داغ طاعت فرضش %~% شیر فلک را حروف لوح سرین است
# 13 آنکه ز تاثیر عین نعل سمندش %~% قلعه بدخواه ملک رخنه چو سین است
# 14 آنکه یسارش به بزم حمل گرانست %~% وآنکه یمینش به رزم حمله گزین است
# 15 بحر نه از موج واله تب و لرز است %~% کز غم آسیب آن یسار و یمین است
# 16 تیغ جهادش کشیده دید ظفر گفت %~% آنکه بدو قایمست ذات من این است
# 17 راه حوادث بزد رزانت رایش %~% خلق چه داند که آن چه رای رزین است
# 18 باره نخواهد همی جهان که جهان را %~% امن کنون خود نگاهبان امین است
# 19 عمر نیابد ستم همی که ستم را %~% روز نخستین چو روز بازپسین است
# 20 فکرت او پی برد بجاش اگر چند %~% در رحم مادر زمانه جنین است
# 21 نعمتش از مستحق گزیر نداند %~% گر همه در طینتش بقیت طین است
# 22 با کرم او الف که هیچ ندارد %~% در سرش اکنون هوای ثروت شین است
# 23 ای به سزا سایه خدای که دین را %~% سایه چترت هزار حصن حصین است
# 24 قهر ترا هیبتی که در شب ظلش %~% روز سیه را هزار گونه کمین است
# 25 حکم ترا روزگار زیر رکابست %~% رای ترا آفتاب زیر نگین است
# 26 تا شرف خدمت رکاب تو یابد %~% توسن ایام را تمنی زین است
# 27 خطبه ملک ترا که داند یا رب %~% کیست خطیبش که عرش پیش‌نشین است
# 28 نام ترا در کنایه سکه صحیفه است %~% نعت ترا در قرینه خطبه قرین است
# 29 با قلم خود گرفت خازن و همت %~% هرچه قضا را ز سر غیب دفین است
# 30 بی‌شرف مهر مشرفان وقوفت %~% کتم عدم را کدام غث و سمین است
# 31 مردمک چشم جور آبله دارد %~% تا که بر ابروی احتیاط تو چین است
# 32 تا چه قدر قدرتی که شیر علم را %~% در صف رزم تو مسته شیر عرین است
# 33 عکس سنان در کف تو معرکه سوز است %~% چشم زره در بر تو حادثه‌بین است
# 34 لازم ازین است خصم منهزمت را %~% آنکه جبینش قفا قفاش جبین است
# 35 دوزخ قهر تو در عقوبت خصمت %~% آتش خشم خدا و دیو لعین است
# 36 بنده در این مختصر غرض که تو گفتی %~% آیت تحصیل آن چو روز مبین است
# 37 قاعده تهنیت همی ننهد زانک %~% خصم نه فغفور چین و غور نه چین است
# 38 گرچه هنوز از غریو لشکر خصمت %~% جمجمه کوه پر صدای انین است
# 39 ورچه ز تیغ مبارزان سپاهت %~% سنگ به خون مبارزانش عجین است
# 40 با چو تو صاحب‌قران به ذکر نیرزد %~% وین سخن الهام آسمان برین است
# 41 ذکر تو با ذکر کردگار کنم راست %~% نام ترا نام کردگار قرین است
# 42 گو برو از خطبه بازپرس و ز سکه %~% هرکه یقینش به شک و ریب رهین است
# 43 تا که به آمد شد شهور و سنین در %~% طی شدن عمر شادمان و حزین است
# 44 شادی و عمر تو باد کین دو سعادت %~% مصلحت کلی شهور و سنین است
# 45 ناصر جاهت خدای عز و جل است %~% کوست که در خیر ناصر است و معین است
PageV1P0341
### || [genre: Q]
# 1 روز می خوردن و شادی و نشاط و طربست %~% ناف هفته است اگر غره ماه رجبست
# 2 برگ‌ریزان به همه حال فرو باید ریخت %~% به قدح آنچه از او برگ و نوای طربست
# 3 مادر باغ سترون شد و زادن بگذاشت %~% چکند نامیه عنین و طبیعت عزبست
# 4 دختر رز که تو بر طارم تاکش دیدی %~% مدنی شد که بر آونگ سرش در کنبست
# 5 موی بر خیک دمیده ز حسد تیغ زنست %~% تا به خلوت لب خم بر لب بنت‌العنبست
# 6 گرنه صراف خزان کیسه‌فشان رفت ز باغ %~% چون چمن‌ها ز ذهابش همه یکسر ذهبست
# 7 این عجب نیست بسی کز اثر لاله و خوید %~% گفتی آهوبره میناسم و بیجاده لبست
# 8 یارب الماس لبش باز که کرد و شبه سم %~% بینی این گنبد فیروه که چون بلعجبست
# 9 این همان سکنه و صحراست که گفتی ز سموم %~% تربت آن خزف و رستنی این حطبست
# 10 خیز از سعی دخان بین و ز تاثیر بخار %~% تا در این هر دو کنون چند رسوم عجبست
# 11 روزن این همه پر ذره زرین زره است %~% عرصه آن همه پر پشه سیمین سلبست
# 12 لمعه در سکنه کانون شده بر خود پیچان %~% افعی کاه‌ربا پیکر مرجان عصبست
# 13 دود حلقه شده بر سطح هوا خم در خم %~% سطرهاییست که مکتوب بنان لهبست
# 14 شعله آتش از این روی که گفتم گویی %~% در مقادیر کتابت قلم منتجبست
# 15 هر زمان لرزه بر آب شمر افتد مگرش %~% در مزاج از اثر هیبت دستور تبست
# 16 صاحب عادل ابوالفتح که در جنبش فتح %~% جنبش رایت عالیش قویتر سببست
# 17 طاهر آن ذات مطهر که سپهرش گوید %~% صدر طاهر گهر و صاحب طاهر نسبست
# 18 آنکه در شش جهت از فضله خوان کرمش %~% هیچ دل نیست که از آز در آن دل کربست
# 19 وانکه در نه فلک ار برق کمالی بجهد %~% همه از بارقه خاطر او مکتسبست
# 20 ساحت بارگهش مولد ملک عجمست %~% عدل فریادرسش داور دین عربست
# 21 ضبط ملک فلک اندیشه همی کرد شبی %~% زانشب اوراد مقیمان فلک قد وجبست
# 22 صاحبانه ملکا هم نه چرا زانکه ترا %~% مدحت از حرف برونست چه جای لقبست
# 23 نام سلطان نه بدانست که تا خوانندش %~% بل برای شرف سکه و فخر خطبست
# 24 گوشه بالش تو چیست کله گوشه ملک %~% وندرو هم ز نسب رفعت و هم از حسبست
# 25 مسندت برتر از آنست که در صد یک از آن %~% چرخ را گنج تمنا و مجال طلبست
# 26 غرض از کون تو بودی که ز پروردن نخل %~% گرچه از خار گذر نیست غرض هم رطبست
# 27 آسمان دگری زانکه به همت جنبی %~% جنبش چرخ نه از شهوت و نه از غضبست
# 28 مه به نعل سم اسب تو تشبه می‌کرد %~% خاک فریاد برآورد که ترک ادبست
# 29 گرد جیش تو بشد بر همه اعضاش نشست %~% تاکه اجرب شد وانک همه سالش جربست
# 30 چرخ چون گوز شکستست از آن روی که ماه %~% چهره چون چهره بادام از آن پر ثقبست
# 31 خصم اگر لاف تقابل زند از روی حسد %~% حق شناسد که که بوالقاسم و که بولهبست
# 32 ور مقابل نهمش نیز به یک وجه رواست %~% تو چو خورشید به راس او چو قمر در ذنبست
# 33 رتبت شرکت قدرش نشود لازم ازآنک %~% دار او از خشب و تخت تو هم از خشبست
# 34 آخر از رابطه قهر کجا داند شد %~% سرعت سیر نفاذت نه به پای هربست
# 35 ور کشد سد سکندر به مثل گرد بقاش %~% این مهندس که در افعال ورای تعبست
# 36 عقل داند که چو مهتاب زند دست به تیغ %~% رد تیغش نه به اندازه درع قصبست
# 37 همه در ششدر عجزند و ترا داو به هفت %~% ضربه بستان و بزن زانکه تممی ندبست
# 38 تاکه تبدیل بد و نیک به سال و به مهست %~% تاکه ترتیب مه و سال به روزست و شبست
# 39 بی‌تو ترتیب شب و روز و مه و سال مباد %~% که ز سر جمله آن مدت تو منتخبست
# 40 به می و مطرب خوش‌نغمه شعف بیش نمای %~% که ز انصاف تو اقطار جهان بی شغبست
PageV1P0342
### || [genre: Q]
# 1 صدری که ازو دولت و دین جفت ثباتست %~% آن خواجه شرعست که سلطان قضاتست
# 2 آن عقل مجرد که وجود به کمالش %~% هم قاعده جنبش وهم اصل ثباتست
# 3 از نسبت او دولت ودین هر دو حمیدند %~% این دانم وآن ذات که داند که چه ذاتست
# 4 اوصافت بزرگیش چه اصلی و چه مالیست %~% کان را همه اوصاف فلک فرع و زکاتست
# 5 گردون ز کفایت به کف آورد رکابش %~% آری چکند کسب شرف کار کفاتست
# 6 طوفان حوادث اگرآفاق بگیرد %~% بر سده او باش که جودی نجاتست
# 7 ای آنکه جهت پایه جاه تو نیابد %~% ذات تو جهانیست که بیرون ز جهاتست
# 8 ای قبله احرار جهان خدمت میمونت %~% در ذمت احرار چو صوم است و صلوتست
# 9 تو کعبه آمالی و ز قافله شکر %~% هر جا که رود ذکر تو گویی عرفاتست
# 10 گر دست به شطرنج خلاف تو برد چرخ %~% در بازی اول قدرش گوید ماتست
# 11 در خدمت میمون تو گو راه وفا رو %~% آنرا که ز سیلی قدر بیم وفاتست
# 12 ای کلک گهربار تو موصوف به وصفی %~% کان معجزه جمله اوصاف وصفاتست
# 13 آتش که بر او آب شود چیره بمیرد %~% وین حکم نه حکمیست که محتاج ثقاتست
# 14 کلک تو شهابیست که هرگزبنمیرد %~% گرچه فلکش دجله و نیلست وفراتست
# 15 فرخنده قدوم تو که کمتر اثری زو %~% تمکین ولاتست و مراعات رعاتست
# 16 اقبال جناب تو مرا نشو و نما داد %~% ابرست قدوم تو و اقبال نباتست
# 17 من بنده چنان کوفته حادثه بودم %~% گفتی که عظامم زلگدکوب رفاتست
# 18 بوسیدن دست تو درآورد به من جان %~% در قلزم دست تو مگر آب حیاتست
# 19 تا مقطع دوران فلک را به جهان در %~% هر روز به توقیع دگرگونه براتست
# 20 بادا به مراد تو چه تقدیر و چه دوران %~% تا بر اثر نعش فلک دور بناتست
# 21 این خدمت منظوم که در جلوه انشاد %~% دوشیزه شیرین حرکات و سکناتست
# 22 زان راوی خوش‌خوان نرسانید به خدمت %~% کز شعر غرض شعر نه آواز رواتست
PageV1P0343
### || [genre: Q]
# 1 شاها زمانه بنده درگاه جاه تست %~% اسلام در حمایت و دین در پناه تست
# 2 فیروزشاه عادلی و بر دوام ملک %~% بهتر گواه عدل بود و او گواه تست
# 3 گردون غبار پایه تخت بلند تو %~% خورشید عکس گوهر پر کلاه تست
# 4 هر آیت از عنا و عنایت که منزلست %~% در شان بدسگال تو و نیکخواه تست
# 5 سیر ستارگان فلک نیست در بروج %~% بر گوشه‌های کنگره بارگاه تست
# 6 چشم مجاهدان ظفر نیست بر قدر %~% بر سمت تو و رایت و گرد سپاه تست
# 7 رای تو گفت خرمن مه را که چیست آن %~% تقدیر گفت سایه چتر سیاه تست
# 8 قدر تو گفت چرخ نهم را که کیست این %~% تعریف خویش کرد که خاشاک راه تست
# 9 ای خسروی که واسطه عقد روزگار %~% تا سال و ماه دور کند سال و ماه تست
# 10 با نوبتت فلک به صدا هم سخن شده %~% با نوبتیت گفته که خورشید داه تست
# 11 با خاک بارگاه تو من بنده انوری %~% گفتم که زنده جان نژندم به جاه تست
# 12 قسمم ز خدمت تو چرا دوری اوفتاد %~% گفت انوری بهانه چه آری گناه تست
# 13 گفتم که آب جیحون گفتا خری مکن %~% بگذر که عالمی همه آب و گیاه تست
# 14 گفتم به طالعم خللی هست گفت نیست %~% عیب از خیالهای دماغ تباه تست
# 15 یوسف نئی نه بیژن اگرنه بگفتمی %~% اندر ازای مجلس شه بلخ چاه تست
# 16 گفتم توقف من از این جمله هیچ نیست %~% ای حضرتی که عرش نمودارگاه تست
# 17 زان اعتمادهاست که چون روز روشنم %~% بر مدت کشیده و روز به گاه تست
# 18 گفتا ضمان تو که کند ای شغب فزای %~% گفتم که حفظ دولت تشویش کاه تست
# 19 تا کهربا چو دست تصرف برد به کاه %~% از عدل شه خطاب رسد کین نه کاه تست
# 20 پیروز شاه باد و ندا از زمانه این %~% پیروز شاه احمد بوبکر شاه تست
PageV1P0344
### || [genre: Q]
# 1 گرچرخ را در این حرکت هیچ مقصدست %~% از خدمت محمدبن نصر احمدست
# 2 فرزانه ای که بابت گاهست وبالشست %~% آزاده‌ای که درخور صدرست ومسندست
# 3 با بذل دست بخشش او ابر مدخلست %~% با سیر برق خاطر او ابر مقعدست
# 4 از عزم او طلایه تقدیر منهزم %~% با رای او زبانه خورشید اسودست
# 5 چون حرف آخرست ز ابجد گه سخن %~% وز راستی چو حرف نخستین ابجدست
# 6 تا ملک ز اهتمام تو تمهید یافتست %~% شغل ملوک و کار ممالک ممهدست
# 7 ای سروری که حزم تو تسدید ملک را %~% هنگام دفع حادثه سد مسددست
# 8 از عادت حمید تو هر دم به تازگی %~% رسمیست در جهان که جهانی مجددست
# 9 تادست تو گشاده شد اندر مکاتبت %~% از خجلت تو دست عطارد مقیدست
# 10 اصل جهان تویی و ازو پیشی آنچنانک %~% اصل عدد یکیست ولی نامعددست
# 11 چشم نیاز پیش کف تو چنان بود %~% گویی که چشم افعی پیش زمردست
# 12 خصم ترا به فرق برست از زمانه دست %~% تاپای تو ز مرتبه بر فرق فرقدست
# 13 اسب فلک جواد عنان تو شد چنانک %~% ماه و مجره اسب ترا نعل و مقودست
# 14 تا شکل گنبد فلک و جرم آفتاب %~% چون درقه مکوکب و درع مزردست
# 15 تیغ فلک ز تیغ تو اندر نیام باد %~% تا بر فلک مجره چو تیغ مهندست
# 16 چشم بد از تو دور که در روزگار تو %~% چشم بلا و فتنه ایام ارمدست
PageV1P0345
### || [genre: Q]
# 1 عرصه مملکت غور چه نامحدودست %~% که در آن عرصه چنان لشکر نامعدودست
# 2 رونق ملک سلیمان پیمبر دارد %~% عرق سلطان چه عجب کز نسب داودست
# 3 چشم بد دور که بس منتظم است آن دولت %~% آری آن دولت را منتظمی معهودست
# 4 ای برادر سختی راست بخواهم گفتن %~% راستی بهتر تا فاستقم اندر هودست
# 5 عقل داند که مهیا به وجود دو کسست %~% هرچه از نظم وز ترتیب درو موجودست
# 6 از یکی بازوی اسلام همه ساله قوی %~% وز دگر طالع دولت ابدا مسعودست
# 7 گوهر تیغ ظفرپیشه این از فتح است %~% هیات دست گهر گستر آن از جودست
# 8 مردی و مردمی از هر دو چنان منتشرست %~% چکه شعاع از مه و رنگ از گل و بوی از عودست
# 9 فضله مجلس ایشان چو به یغما دادند %~% گفت رضوان بر ما چیست همین موعودست
# 10 هرچه در ملک جهانست چه ظاهر چه خفی %~% همه در نسبت این هر دو نظر مردودست
# 11 تیغشان گر افق صبح شود غوطه خورد %~% در زمین ظل زمین اینک ابدا ممدودست
# 12 خصم دولت را چون عود سیه سوخته‌اند %~% کار دولت چه عجب ساخته گر چون عودست
# 13 بر تمامی حسد حاسد اگر بیند کس %~% چرخ را این به بقا آن به علو محسودست
# 14 نیست القصه کمالی که نه حاصل دارند %~% جز قدم زانکه قدیمی صفت معبودست
# 15 با خرد گفتم کای غایت و مقصود جهان %~% نیست چیزی که به نزدیک تو آن مفقودست
# 16 کیستند این دو خداوند به تعیین بنمای %~% که فلان غایت این شعر و فلان مقصودست
# 17 گفت از این هر دو یکی جز که شهاب‌الدین نیست %~% گفتم آن دیگر گفتا حسن محمودست
# 18 گفتم اغلوطه مده این چه دویی باشد گفت %~% دویی عقل که هم شاهد و هم مشهودست
# 19 دیرمان ای به کمالی که در آغاز وجود %~% بر وجود چو تویی راه دویی مسدودست
# 20 ملکی از حصر برون بادت و عمری از حد %~% گرچه در عالم محصور بقا محدودست
# 21 خالی از ورد ثنای تو مبادا سخنی %~% تا قلم را چو زبان ورد سخن مورودست
PageV1P0346
### || [genre: Q]
# 1 زمانه گذران بس حقیر و مختصرست %~% ازاین زمانه دون برگذر که بر گذرست
# 2 به حل و عقد جهان را زمانه‌ایست دگر %~% که پیشکار قضا و مدبر قدرست
# 3 کف کفایت و رای صواب صدر اجل %~% به حل و عقد جهان را زمانه دگرست
# 4 صفی ملت اسلام و نجم دین خدای %~% عمر که وارث عدل و صلابت عمرست
# 5 بلند همت صدری که طبع و دستش را %~% قضا پیام‌ده است و سخا پیام‌برست
# 6 به جنب فکرت او برق گوییا زمنست %~% به جای خاطر او بحر گوییا شمرست
# 7 به قدر هست چو گردون اگرچه در جهتست %~% به رای هست چو خورشید اگرچه سایه‌ورست
# 8 بر عنایت او سعی چرخ نامشکور %~% بر عطیت او ملک دهر مختصرست
# 9 چو لطفش آید پتیاره زمانه هباست %~% چو قهرش آید اقبال آسمان هدرست
# 10 ز لطف او مرگ اندیشه کرد کلک شکر %~% از آن قبل که نهان دلش همه شکرست
# 11 ز بهر خدمت اندیشه‌ای که در دل اوست %~% ز پای تا به سرش صد میان با کمرست
# 12 ایا زمانه مثالی که از سیاست تو %~% چو عالمی ز زمانه زمانه بر خطرست
# 13 تویی که معده آز از عطات ممتلی است %~% تویی که دیده بخل از سخات بی‌بصرست
# 14 سحاب دست ترا جود کمترین باران %~% محیط طبع ترا علم کمترین گهرست
# 15 به آتش اندر ز آب عنایت تو نمست %~% به آب در ز سموم سیاستت شررست
# 16 چو جرم شمس همه عنصر تو از نورست %~% چو ذات عقل همه جوهر تو از هنرست
# 17 سپهر بر شده رازی ندارد از بد و نیک %~% که نه طلایه حزم ترا از آن خبرست
# 18 چو اتصال سعود و نحوس چرخ کبود %~% رضا و خشم ترا در جهان هزار اثرست
# 19 پر از خدنگ نوائب همی بریزد ازآنک %~% همای قدر ترا روزگار زیر پرست
# 20 تو آن جهان امانی که در حمایت تو %~% تذرو با شه و روباه ماده شیر نرست
# 21 سماک رامح اگر نیزه بشکند چه عجب %~% کنون که پیش حوادث حمایتت سپرست
# 22 جهان امن ترا چون ارم دو صد حرمست %~% سپهر قدر ترا چون قمر دو صد قمرست
# 23 ز خواب امن تو در کون کس نشان ندهد %~% که جز به دیده بخت تو اندرون سهرست
# 24 عدو به خواب درست از فریب کین تو نیز %~% بدان دلیل که بیدار گنگ و کور و کرست
# 25 اگرچه مایه خواب از رطوبت طبعست %~% خلاف نیست که آن از حرارت جگرست
# 26 شب حسود تو شامیست بی‌کرانه چنان %~% که روز حشر ز صبحش پگاه خیرترست
# 27 همیشه تا بشری راز روی مایه و سبق %~% چهار عنصر و نه چرخ مادر و پدرست
# 28 چو چار عنصرت اندر جهان تصرف باد %~% کزین چهار چو نه چرخ همتت زبرست
# 29 به قدر و جاه و شرف در جهان سمر بادی %~% که داد و دین و هنر در جهان ز تو سمرست
# 30 مباد جسم تو خالی ز جانت از پی آن %~% که جان ز جان تو دارد هرآنکه جانورست
# 31 به گام کام بساط زمانه را بسپر %~% که پای همت تو چون ملک فلک سپرست
PageV1P0347
### || [genre: Q]
# 1 منصب از منصبت رفیع‌ترست %~% هر زمانیت منصبی دگرست
# 2 این مناصب که دیده‌ای جزویست %~% کار کلی هنوز در قدرست
# 3 باش تا صبح دولتت بدمد %~% کاین هنوز از نتایج سحرست
# 4 پای تشریف صاحب عادل %~% که جهان را به عدل صد عمرست
# 5 ذکر تشریف شاه نتوان کرد %~% کان ز سین سخن فراخ‌ترست
# 6 در میانست و خاک پایش را %~% خاک بوسیده هرکه تاجورست
# 7 ورنه حقا که گفتمی بر تو %~% کافرینش به جمله مختصرست
# 8 بالله ار گرد دامن تو سزد %~% هرچه در دامن فلک گهرست
# 9 هرچه من بنده زین سخن گویم %~% همه از یکدگر صوابترست
# 10 سخن‌آرایی و لافی نیست %~% خود تو بنگر عیانست یا خبرست
# 11 من نمی‌گویم این که می‌گویم %~% تا تو گویی هباست یا هدرست
# 12 بر زبانم قضا همی راند %~% پس قضا هم بدین حدیث درست
# 13 ای جوادی که پیش دست و دلت %~% ابر چون دود و بحر چون شمرست
# 14 استخوان ریزهای خوان تواند %~% هرچه بر خوان دهر ماحضرست
# 15 هرکجا از عنایتت حصنی است %~% مرگ چون حلقه از برون درست
# 16 هرکجا از حمایتت حرزیست %~% در الم چون شفا هزار اثرست
# 17 باس تو شد چنانکه کاه‌ربای %~% از ملاقات کاه بر حذرست
# 18 عنصرت مایه‌ایست از رحمت %~% گرچه در طی صورت بشرست
# 19 خطوانت ز راستی که بود %~% همه خطهای جدول هنرست
# 20 وقت گفتار و گاه دیدارت %~% سنگ را سمع و خاک را بصرست
# 21 هست با خامه تو خام همه %~% هرچه صد ساله پخته فکرست
# 22 ناوکت روز انتقام بدی %~% سپر دور فتنه و خطرست
# 23 در دو حالت که دید یک آلت %~% که همو ناوک و همو سپرست
# 24 با سر خامه تو آمده گیر %~% هرچه در قبضه قضا ظفرست
# 25 گردش آفتاب سایه تست %~% زیر فیضی کز آسمان زبرست
# 26 زانکه دایم همای قدر ترا %~% هرچه در گردش است زیرپرست
# 27 شوخ چشمی آسمان دان اینک %~% بر سرت آسمان را گذرست
# 28 ورنه از شرم تو به حق خدای %~% کز عرق روی آفتاب ترست
# 29 گر کند دست در کمر با کوه %~% کینت کز پای تا به سر جگرست
# 30 بگسلد روز انتقام تو چست %~% هر کجا بر میان او کمرست
# 31 گر دهد خصم خواب خرگوشت %~% مصلحت را بخر که عشوه خرست
# 32 چرخ داند که ریشخندست آن %~% نه چو آن ریش گاوکون خرست
# 33 یک ره این دستبرد بنمایش %~% تا ببیند اگرنه کور و کرست
# 34 که به سوراخ غور کین تو در %~% به مثل موش ماده شیر نرست
# 35 آمدم با حدیث سیرت خویش %~% که نمودار مردمان سیرست
# 36 به خدایی که در دوازده میل %~% هفت پیکش همیشه در سفرست
# 37 تخته کارگاه صنعت اوست %~% گر سواد مه و بیاض خورست
# 38 که مرا در وفای خدمت تو %~% گر به شب خواب و گر به روز خورست
# 39 چمن بوستان نعت ترا %~% خاطرم آن درخت بارورست
# 40 که ز مدح و ثنا و شکر و دعا %~% دایمش بیخ و شاخ و برگ و برست
# 41 شعر من در جهان سمر زان شد %~% که شعار تو در جهان سمرست
# 42 گشته‌ام بی‌نظیر تا که ترا %~% به عنایت به سوی من نظرست
# 43 آتش عشق سیم نیست مرا %~% سخنم لاجرم چو آب زرست
# 44 تا سه فرزند آخشیجان را %~% چار مادر چنانکه نه پدرست
# 45 ناگزیر زمانه باد بقات %~% تا ز چار و نه و سه ناگزرست
# 46 پای قدرت سپرده اوج فلک %~% تا جهان را فلک لگد سپرست
PageV1P0348
### || [genre: Q]
# 1 منت از کردگار دادگرست %~% که ترا کار با نظام‌ترست
# 2 صدرآفاق وسعد دین که ز قدر %~% قدمش جای تارک قمرست
# 3 این مراتب کنون که می بینی %~% اثر جزو کلی قدرست
# 4 باش تا صبح دولتت بدمد %~% کین لطایف نتیجه سحرست
# 5 ای جوادی که دست و طبع ترا %~% کان دعاگوی و بحر سجده برست
# 6 پیش دست و دل تو ناچیزست %~% هرچه در بحر و کان زر و گهرست
# 7 دم و کلک تو در بیان و بنان %~% گرچه بر یار و خضم نفع و ضرست
# 8 غیرت روح عیسی است این یک %~% خجلت چوب موسی آن دگرست
# 9 هرچه در زیر چرخ داناییست %~% راستی پرتوی از آن هنرست
# 10 رانده‌ای بر جهان تو آن احکام %~% کز خجالت رخ زمانه ترست
# 11 پیش دست تو ابر چون دودست %~% بر طبع تو بحر چون شمرست
# 12 ذهن پاک تو ناطق وحی است %~% نوک کلک تو منشی ظفرست
# 13 در حصار حمایت حزمت %~% مرگ چون حلقه از برون درست
# 14 مابقی را ز خوان خود پندار %~% هرچه بر خوان دهر ماحضرست
# 15 مه و خورشید شوخ و بی‌شرمند %~% تا چرا بر سر توشان گذرست
# 16 جود تو آن شنیده این دیده %~% مه مگر کور و آفتاب کرست
# 17 به حقیقت بدان که مثل تو نیست %~% زیر گردون مگر که بر زبرست
# 18 آمدم با حدیث سیرت خویش %~% که نمودار مردمان سیرست
# 19 به خدایی که در دوازده برج %~% هفت پیکش همیشه در سفرست
# 20 عمل کارگاه صنعت اوست %~% که سواد مه و بیاض خورست
# 21 به صفای صفی حق آدم %~% که سر انبیا و بوالبشرست
# 22 به دعایی که کرد نوح نجی %~% که در آفاق از آن هنوز اثرست
# 23 به رضای خلیل ابراهیم %~% که به تسلیم در جهان سمرست
# 24 حق داود و لطف نعمت او %~% که ترا در بهشت منتظرست
# 25 به نماز و نیاز یعقوبی %~% در غم یوسفی کش او پسرست
# 26 به کف موسی کلیم کریم %~% به دم عیسیی که زنده‌گرست
# 27 به سر مصطفی شریف قریش %~% که ز جمع رسل عزیرترست
# 28 به صفا و وفا و صدق عتیق %~% که ز دل جان فروش و شرع خرست
# 29 به دلیری و هیبت عمری %~% که ظهور شریعت از عمرست
# 30 به حیا و حیات ذوالنورین %~% که حقیقت مؤلف سورست
# 31 به کف و ذوالفقار مرتضوی %~% که به حرب اندرون چو شیر نرست
# 32 حرمت جبرئیل روح امین %~% که به عصمت جهانش زیرپرست
# 33 حق میکال خواجه ملکوت %~% که ز کروبیان مهینه‌ترست
# 34 به صدا و ندای اسرافیل %~% که منادی و منهی حشرست
# 35 به کمال و جلال عزرائیل %~% که کمین‌دار جان جانورست
# 36 به صلوة و صیام و حج و جهاد %~% کاصل اسلام از این چهار درست
# 37 به حق کعبه و صفا و منی %~% حق آن رکن کش لقب حجرست
# 38 به کلام خدای عز و جل %~% که هر آیت ازو دو صد عبرست
# 39 حرمت روضه و قیامت و خلد %~% حق حصنی که نام آن سقرست
# 40 به عزیزی و حق نعمت تو %~% که زیادت ز قطره مطرست
# 41 به کریمی و لطف و رحمت حق %~% که گنه‌کار را امیدورست
# 42 که مرا در وفای خدمت تو %~% نه به شب خواب و نه به روز خورست
# 43 چمن بوستان نعت ترا %~% خاطرم آن درخت بارورست
# 44 که ز مدح و ثنا و شکر و دعا %~% دایمش بیخ و شاخ و برگ و برست
# 45 آنچه گفتند حاسدان به غرض %~% به سر تو که جملگی هدرست
# 46 خاک نعل ستور تو بر من %~% بهتر از توتیای چشم سرست
# 47 زانکه دانم که پیش همت تو %~% آفرینش به جمله بی‌خطرست
# 48 سبب خدمت تو از دل پاک %~% جان من بسته بر میان کمرست
# 49 پس اگر ز اعتماد در مستی %~% حالتی اوفتاد کان سیرست
# 50 تو پسندی که رد کنی سخنم %~% چون منی را به چون تویی نظرست
# 51 چکنم بازگیرم از تو مدیح %~% بنده را آخر این قدر بصرست
# 52 چه حدیث است از تو برگردم %~% الله الله دو قول مختصرست
# 53 چون به عالم تویی مرا مقصود %~% از در تو بگو دگر گذرست
# 54 پس بگویند بنده را حاشاک %~% مردکی ریش گاو کون خرست
# 55 ای جوادی که خاک پایت را %~% بوسه ده گشته هرکه تاجورست
# 56 عفو فرمای گر مثل گنهم %~% خون شپیر و کشتن شپرست
PageV1P0349
### || [genre: Q]
# 1 می بیاور که جشن دستورست %~% جشن عالی سرای معمورست
# 2 قبه‌ای کز نوای مطرب او %~% کوه را در سر از صدا سورست
# 3 قبه‌ای کز فروغ دیوارش %~% آسمان پر تموج نورست
# 4 صورتش را قضای شهوت نیست %~% که گجش را مزاح کافورست
# 5 تری و خشکی موادش را %~% آب چون آفتاب مزدورست
# 6 آفتاب بروج سقفش را %~% تابش آفتاب با حورست
# 7 ماه از آسیب سقفش از پس از این %~% نگذرد بر سپهر معذورست
# 8 که ز مخروط ظل او همه ماه %~% خایفست از خسوف و رنجورست
# 9 چشم بد دور باد ازو که ز لطف %~% چشمه عرصه نشابورست
# 10 نی خطا گفتم این دعا ز چه روی %~% زانکه خود چشم بد ازو دورست
# 11 دست آفت بدو چگونه رسد %~% تا درو نیم دست دستورست
# 12 ناصر دین حق که رایت دین %~% تاکه در فوج اوست منصورست
# 13 طاهربن المظفر آنکه ظفر %~% بر مراد و هواش مقصورست
# 14 آنکه ملک بقاش را شب و روز %~% از سواد و بیاض منشورست
# 15 حلم او را تحمل جودی %~% رای او را تجلی طورست
# 16 جرعه خنجر خلافش را %~% چون اجل صد هزار مخمورست
# 17 جبر فرمانش را که نافذ باد %~% چون قضا صدهزار مجبورست
# 18 قهر او قهرمان آن عالم %~% که درو روزگار مقهورست
# 19 جود او کدخدای آن کشور %~% که از او احتیاج مهجورست
# 20 عدل او ار مگر که آمر عدل %~% بعد ازو هرکه هست مامورست
# 21 امر او ملاک الرقابی نیست %~% که به ملک نفاذ مغرورست
# 22 رای او نور آفتابی نه %~% که به تعقیب سایه مشهورست
# 23 آتش اندر تب سیاست اوست %~% طبع او زان همیشه محرورست
# 24 ابر را رافت از رعایت اوست %~% سعی او زان همیشه مشکورست
# 25 جرعه جام حکم او دارد %~% باد از آن در مسیر مخمورست
# 26 ای قدر قدرتی که با عزمت %~% زور بازوی آسمان زورست
# 27 سخره ترجمانی قلمت %~% هرچه در ضمن لوح مسطورست
# 28 نشر اموات می کند به صریر %~% مگرش آفرینش صورست
# 29 کشف اسرار می کند به رموز %~% به رموزی که در منثورست
# 30 وصف مکتوب او همی کردم %~% به حلاوت چنانکه مذکورست
# 31 شهد گفت آن کمر که می‌دانی %~% زین سبب بر میان زنبورست
# 32 عجبا لا اله الا الله %~% کز کمالت چه حظ موفورست
# 33 تا که مقدور حل و عقد قضا %~% در حجاب زمانه مستورست
# 34 دست فرسود حل و عقد تو باد %~% هرچه در ملک دهر مقدورست
# 35 روزگارت چنان که نتوان گفت %~% که درو هیچ روز محذورست
# 36 هم از آن سان که بوالفرج گوید %~% روزگار عصیر انگورست
PageV1P0350
### || [genre: Q]
# 1 یارب این بارگاه دستورست %~% یا نمودار بیت معمورست
# 2 یا سپهرست و ماه مسرع او %~% مسرع قیصرست و فغفورست
# 3 یا بهشتست و حوض کوثر او %~% جام زرین و آب انگورست
# 4 بل سپهرست کاندرو شب و روز %~% ماه و خورشید مست و مخمورست
# 5 بل بهشتست کاندرو مه و سال %~% باده‌کش هم فرشته هم حورست
# 6 از صدای نوای مطرب او %~% دایم اندر سیم فلک سورست
# 7 وز ادای روات شاعر او %~% گوش چون درج در منثورست
# 8 غایتی دارد اعتدال هواش %~% که ازو چار فصل مهجورست
# 9 تشنه را زان هوا نمی‌سازد %~% زان برنج سبات رنجورست
# 10 مرده را زنده چون کند به صریر %~% در او گرنه نایب صورست
# 11 بی‌تجلی چرا نباشد هیچ %~% صحن او گرنه ثانی طورست
# 12 دامن سایه کشیده اوست %~% که ازو راز روز مستورست
# 13 مسرع صبح اگر درو نرسد %~% شعله آفتاب معذورست
# 14 بر بساطش اگرچه نیم شب است %~% سایها را گذاره از نورست
# 15 کز تباشیر صبح رای وزیر %~% دست آسیب شب ازو دورست
# 16 صاحب عادل افتخار جهان %~% که جهانش به طبع مامورست
# 17 صدر اسلام و مجد دولت و دین %~% که برو صدر ملک مقصورست
# 18 آنکه در کلک او مرتب شد %~% هرچه در سلک دهر مقدورست
# 19 آنکه در دار دولت از رایش %~% هرکجا رایتست منصورست
# 20 آنکه با ذکر حلم و رافت او %~% خاک معروف و باد مذکورست
# 21 آنکه تا هست حرص و حرمان را %~% کیسه مرطوب و کاسه محرورست
# 22 قلمش تا مهندس ملکست %~% فتح معمار و تیغ مزدورست
# 23 تا که در جلوه عروس بهار %~% سعی خورشید سعی مشکورست
# 24 شب و روزش بهار دولت باد %~% تا به خورشید روز مشهورست
PageV1P0351
### || [genre: Q]
# 1 ای ملک بهین رکن ترا کلک وزیرست %~% کلکی که فلک قدرت و سیاره مسیرست
# 2 کلکیست که در نظم جهان خاصه ممالک %~% تا عدل و ستم هست بشیرست و نذیرست
# 3 کلکی که بخواند به صریر آنچه نویسد %~% وین سهل‌ترین معجز آن کلک و صریرست
# 4 منسوج لعابش چه نسیجست کزو ملک %~% یکسر همه بر صورت فردوس و سعیرست
# 5 اقوال خرد بشنود و راز ببیند %~% زین روی یقین شد که سمیعست و بصیرست
# 6 در رجم شیاطین ممالک چو شهابیست %~% کاندر سر او مایه صد چرخ اثیرست
# 7 اشک حدثان هیات او شاخ بقم کرد %~% هرچند به رخ زردتر از برگ زریرست
# 8 بازیست که صیدش همه مرغان دماغند %~% شاخیست که بارش همه مضمون ضمیرست
# 9 چون موج ستم اوج کند کشتی نوحست %~% چون گرد بلا نشو کند ابر مطیرست
# 10 ابریست کزو کشت امل تازه و سبزست %~% تیریست کزوکار جهان راست چو تیرست
# 11 نی نی چو به حق درنگری شاخ نباتیست %~% بس پیر و چو اطفال هنوزش غم شیرست
# 12 این مرتبه زان یافت که در نظم ممالک %~% جایش سر انگشت گهربار وزیرست
# 13 دستور خداوند خراسان که خراسان %~% در نسبت یکروزه ایادیش حقیرست
# 14 آن صدر و جلال وزرا کز وزرا هست %~% چونان که ز انجم مثلا بدر منیرست
# 15 هم طاعت او حرز وضیع است و شریفست %~% هم خدمت او حصن صغیرست و کبیرست
# 16 با ابر کفش حامله ابر عقیمست %~% با بحر دلش واسطه بحر غدیرست
# 17 جاهش نه به اندازه بالا و نشیب است %~% جودش نه به معیار قلیل است و کثیرست
# 18 عفوش ز پی عذر شود عذر نیوشان %~% حلمش به گه عفو چنان عذرپذیرست
# 19 قهرش به دم خصم شود معرکه‌جویان %~% عزمش به گه قهر چنان گمشده گیرست
# 20 کو خواجه کمالی که همی لاف علی زد %~% باری عمری کو به هنر صد چو مجیرست
# 21 ای بار خدایی که ز رای تو جهان را %~% آن صبح برآمد که ز خورشید گزیرست
# 22 انگشت اشارت به کمالت نرسد زانک %~% از پایه او هرچه نه قدر تو قصیرست
# 23 در ملک کمال تو همه چیز بیابند %~% آن چیز که آن نیست ترا عیب و نظیرست
# 24 در موکب رای تو جنیبت کشیی کرد %~% خورشید از آن بر حشم چرخ امیرست
# 25 در حضرت عالیت به خدمت کمری بست %~% بهرام از آن والی اعمال خطیرست
# 26 آنجا که نه فرمان تو بیداد و تعدیست %~% وانجا که نه انصاف تو فریاد و نفیرست
# 27 بر ملک فلک حکم کند دست دوامش %~% ملکی که درو کلک همایونت وزیرست
# 28 هرکار که گردون نه به فرمان تو سازد %~% هیهات که ناساخته چون سوسن و سیرست
# 29 از معرکه فتنه به عون تو برون شد %~% ملکی که کنون در کف او فتنه اسیرست
# 30 تا دی مثل او مثل موزه و گل بود %~% واکنون مثل او مثل موی و خمیرست
# 31 از شیر فلک روی مگردان که حوادث %~% بر خصم تو آموخته چون یوز و پنیرست
# 32 این طرفه که چون دایره‌ها بر سر آبند %~% وان نقش به نزد همه‌شان نقش حریرست
# 33 تا مجلس و دیوان فلک را همه وقتی %~% ناهید زن مطربه و تیر دبیرست
# 34 در مجلس و دیوان تو صد باد چو ایشان %~% تا نام صریر قلم و ناله زیرست
# 35 بیدار و جوان پیش تو هم دولت و هم بخت %~% تا بخت جوان شیفته عالم پیرست
PageV1P0352
### || [genre: Q]
# 1 نوش لب لعل تو قیمت شکر شکست %~% چین سر زلف تو رونق عنبر شکست
# 2 نوبت خوبی بزن هین که سپاه خطت %~% کشور دیگر گشاد لشکر دیگر شکست
# 3 نسخه زلف تو برد آنکه بر اطراف صبح %~% طره میگون شب خم به خم اندر شکست
# 4 لعل تو در خنده شد رشته پروین گسست %~% جزع تو سرمست گشت ساغر عبهر شکست
# 5 جرعه جام لبت پرده عیسی درید %~% نقطه نون خطت خامه آزر شکست
# 6 رهرو امید را عشوه تو پی برید %~% خانه اندیشه را غمزه تو در شکست
# 7 جان من آزرم جوی بس که به تو درگریخت %~% کبر تو بیگانه‌وار بس که به من برشکست
# 8 مشکن اگر جان کشم پیش غمت خدمتی %~% شیر شکاری بسی آهوی لاغر شکست
# 9 با تو نیارد گشاد مهر فلک مهر کان %~% کبر تو چون جود شاه قاعده زر شکست
# 10 خسرو فیروزشاه آنکه به رزم و به بزم %~% بذلش لشکر فزود باسش لشکر شکست
# 11 تا عدد لشکرش در قلم آرد قضا %~% از ورق آسمان کاغذ و دفتر شکست
# 12 گرد سپاهش به روز شعله خورشید کشت %~% عکس سنانش به شب لمعه در اختر شکست
# 13 تیزی تیغش ببرد گرمی آتش ببین %~% تیغ چه جنس از عرض نفس چه جوهر شکست
# 14 کرد بشیر علم خانه خورشید دو %~% گرچه به تمثال چتر قدر دو پیکر شکست
# 15 کی بود از روم و چین پیک ظفر در رسد %~% کان دو سپاه گران شاه مظفر شکست
# 16 جوشن چینی به تیر بر تن فغفور دوخت %~% مغفر رومی به گرز بر سر قیصر شکست
# 17 وقت هزیمت چو خصم سرزد و از بیم جان %~% گه ره و بی‌ره برد گه که و گه درشکست
# 18 کیش فدا برگشاد راز نهان گفتیی %~% زهره بر آن رزمگاه حقه زیور شکست
# 19 شاه بدان ننگریست گفت که روز حنین %~% مال مهاجر گرفت جیش پیمبر شکست
# 20 وهم نیارد شمرد آنکه شه از حمل و حمل %~% در پی اشتر سپرد در سم استر شکست
# 21 اسب سکندر نبود رخشش چندانک رفت %~% در ظلمات مصاف گوهر احمر شکست
# 22 تا سگ خر بندگانش وحشی دنیا گرفت %~% تا لگد پاسبانش چنبر افسر شکست
# 23 آنکه بدو صد هزاره بنده و بندی رسید %~% نایب مؤمن گماشت تا بت کافر شکست
# 24 ای ملکی کز ملوک هرکه ز تو سر بتافت %~% سختی دیوار دهر عاقبتش سر شکست
# 25 از ملکان عهد تو هرکه شکست از نخست %~% مذهب باطل گرفت بیعت داور شکست
# 26 حزم تو از بس درنگ بیخ خطر خشک سوخت %~% عدل تو از بس شتاب شاخ ستم برشکست
# 27 مرگ ز باس تو کرد آنچه به چشم ستم %~% درشد و چون دست یافت پای برادر شکست
# 28 ناصیه سکه را نام تو مطلوب گشت %~% چون کله خطبه را نعت تو بربر شکست
# 29 پشت ظفر تیغ تست گر نکشی بشکند %~% شعله چو مستور گشت پشت سمندر شکست
# 30 کوس تو در حربگاه زخمه به آهنگ برد %~% گریه خصم از نهیب در فم خنجر شکست
# 31 رزق زمین بوس اگر خصم ببرد از درت %~% زان چه ترا جام بخت بر لب کوثر شکست
# 32 از حسد فتح تو خصم تو پی کرد اسب %~% همچو جحی کز خدوک چرخه مادر شکست
# 33 خصم تو گرید بسی کز پی پیکان زر %~% تیر تو در چشم و دل هر دو مخیر شکست
# 34 حیدر شرع کرم بازوی احسان تست %~% کین در روزی گشاد وان در خیبر شکست
# 35 سده قدرت کجاست وای که سیمرغ وهم %~% در پی بوسیدنش جمله شهپر شکست
# 36 دست سخن کی رسد در تو که از باس تو %~% تا که سخن رنگ زد رنگ سخنور شکست
# 37 در صف آن کارزار کز فزع کر و فر %~% زلزله رزمگاه گوشه محور شکست
# 38 شست به پیغام تیر خطبه جان فسخ کرد %~% دست به ایمای تیغ منبر پیکر شکست
# 39 حدت دندان رمح زهره جوشن درید %~% صدمه آسیب گرز تارک مغفر شکست
# 40 گوهر خنجر چو شد لعل به خون گفتیی %~% لعب هوا بر سراب اخگر آذر شکست
# 41 تشنگی خاک رزم دردی اوداج خورد %~% بر سر ارواح مست مرگ چو ساغر شکست
# 42 حمله تو تنگ کرد عرصه موقف چنانک %~% پهلوی خصمان چونال یک‌بهک اندر شکست
# 43 هرچه از آن پس برید تیغ مثنی برید %~% هرچه از آن پس شکست گرز مکرر شکست
# 44 بی‌مدد عمرو و زید جز تو به یک چشم زد %~% لشکر چون کوه قاف کس به خدا ار شکست
# 45 زین همه اندر گذر با سخن خواجه آی %~% کز سخنش سحر را زیب شد و فر شکست
# 46 صاحب صاحب‌قران چون تو سلیمان نداشت %~% آصف او صف دیو نیک مزور شکست
# 47 باز در ایام تو از پی تسکین ملک %~% خواجه چه صفهای دیو یک به دگر بر شکست
# 48 معرکه مکر دیو ظل عمر بشکند %~% چرخ که نظاره بود دید که منکر شکست
# 49 دین به عمر شد قوی گرچه پس از عهد او %~% باقی ناموس کفر خنجر حیدر شکست
# 50 خواجه به تدبیر و رای سدی دیگر کشید %~% رخنه یاجوج بست سد سکندر شکست
# 51 تربیت خواجه کن زانکه نیارد ز بیم %~% بیعت تدبیر او چرخ مدور شکست
# 52 آنچه به کلک او کند خنجر از آن عاجزست %~% از وزرا کس به کلک صولت خنجر شکست
# 53 گرچه ز بس موج جود بحر محیط کفش %~% هیبت جیحون گسست سد دو کشور شکست
# 54 تا که در افواه خلق هست که از چار طبع %~% اصل فساد جهان فرع دو گوهر شکست
# 55 آتش اعدادی نوح شوکت طوفان نشاند %~% گردن کفران عاد سیلی صرصر شکست
# 56 بیعتی شاه باد دست جهان کز جهان %~% پای ستم عدل شاه تا شب محشر شکست
PageV1P0353
### || [genre: Q]
# 1 تیر ستم فلک خدنگست %~% شهد شره جهان شرنگست
# 2 گردون نخورد غمت که شوخست %~% گیتی نخرد دمت که شنگست
# 3 بر کشتی عمر تکیه کم کن %~% کاین نیل نشیمن نهنگست
# 4 در کوی هنر مباش کان کوی %~% اقطاع قدیم شالهنگست
# 5 منصب مطلب که هرکجا هست %~% هر خرواری همین دو تنگست
# 6 با جهل پناه کاندرین باغ %~% بر بید همیشه بادرنگست
# 7 بر گردن اختیار احرار %~% اکنون نه ردیست پالهنگست
# 8 در پنجه موش خانه من %~% زینست که ناخن پلنگست
# 9 تا چهره آرزو نبینم %~% بر آینه امید زنگست
# 10 بویی نبرم همی ز شادی %~% باز این چه گلیم و آن چه رنگست
# 11 زیر قدمم همیشه گویی %~% کز زلزله خاک بی‌درنگست
# 12 با من که زمین به آشتی نیست %~% زینست که آسمان به جنگست
# 13 من روبه و پوستین به گازر %~% وین گرسنه شرزه تیز چنگست
# 14 تا تیره شده است آبم از سر %~% اشکم به خلاف آن چو زنگست
# 15 پنهان‌گریم ز مردم چشم %~% زیرا که جهان نام و ننگست
# 16 گویند ز سنگ و هنگ دوری %~% دانی که نه جای سنگ و هنگست
# 17 در حنجرم از خروش مستور %~% صد نغمه زیر نای و چنگست
# 18 ای صدر جهان مپرس کز چرخ %~% در موزه بخت من چه سنگست
# 19 با دست شکسته پای جهدم %~% در جستن ناگزیر لنگست
# 20 دریاب مرا و زود دریاب %~% کین دست شکسته نیک تنگست
# 21 در زین مراد باد رخشت %~% تا رخش سپهر بسته تنگست
PageV1P0354
### || [genre: Q]
# 1 اگر در حیز گیتی کمالست %~% ز آثار کمال‌الدین خالست
# 2 جهان محمدت محمود صدری %~% که بر مسند جهانی از رجالست
# 3 کمالی یافت عالم زو که با او %~% جز اندر بحر و کان نقصان محالست
# 4 ز بیم بخشش متواریانند %~% که دایم با تو از ایشان وصالست
# 5 یکی در حقه قعر بحارست %~% یکی در صره جوف جبالست
# 6 به عهد او که دادیم باد عهدش %~% کمینه ثروت آمال مالست
# 7 طمع کی گربه در انبان فروشد %~% که بخل امروز با سگ در جوالست
# 8 چنان رسم سؤال از دهر برداشت %~% که پنداری زبان حرص لالست
# 9 سال ار می‌کند او می‌کند بس %~% سؤالی کان هم از بهر سؤالست
# 10 نخوانم کلک او را نال از این پس %~% که دریای نوالست آن نه نالست
# 11 مثال چرخ و خاک بارگاهش %~% حدیث تشنه و آب زلالست
# 12 چو گردونست قدرش نه که آنجا %~% نهایات جنوبست و شمالست
# 13 بحمدالله نه زان جنس است قدرش %~% که در ذاتش نهایت را مجالست
# 14 چو خورشید است رایش نه که او را %~% خللهای کسوفست و وبالست
# 15 معاذالله نه زان نوعست رایش %~% که او را در اثر تغییر حالست
# 16 خداوندا بگو لبیک هرچند %~% که بر خلقان خداوندی وبالست
# 17 تو آنی کز پی فرمان جزمت %~% میان چرخ را جوزا دوالست
# 18 کرشمه همت تست آنکه دایم %~% ز گیتی التفاتش را ملالست
# 19 من ار گویم ثنا ورنه تو دانی %~% صبا را کمترین داعی نهالست
# 20 ز نیکو گفت حالش بی‌نیاز است %~% کسی را کاسمان نیکو سگالست
# 21 علو سده مدح تو آن نیست %~% که با آن فکرتی را پر و بالست
# 22 کسی چون در سخن گنجد که مدحش %~% نه در اندازه وهم و خیالست
# 23 خود ادراک تو بر خاطر حرامست %~% گرفتم شعر من سحر حلالست
# 24 کمالت چون تن‌اندر نطق ندهد %~% چه جای حرف و صوت و قیل و قالست
# 25 ترا گردون سفال آید ز رتبت %~% اگر چند اندر اقصای کمالست
# 26 مرا از طبع سنگین آنچه زاید %~% صدای اصطکاک آن سفالست
# 27 پس آن بهتر که خاموشی گزینم %~% که اینجا از من این خیر الخصالست
# 28 الا تا سال و مه را در گذشتن %~% بد اختر در قیاس نیک فالست
# 29 بداختر خصم و نیکوفال بادی %~% همی تاکون دور ماه و سالست
# 30 هلالی را که بر گردون نسبت %~% ز تو امید صد جاه و جلالست
# 31 ز دوران در تزاید باد نورش %~% الا تا بر فلک بدر و هلالست
PageV1P0355
### || [genre: Q]
# 1 هرچه زاب و آتش و خاک و هوای عالمست %~% راستی باید طفیل آب و خاک آدمست
# 2 باز هر کاندر دوام خیر کلی دست او %~% بر بنی آدم قوی‌تر بهترین عالمست
# 3 گر کسی تعیین کند کان کیست ورنه باک نیست %~% معنیی دارد مبین گر به صورت مبهمست
# 4 عیسی اندر آسمان هم داند ار خواهی بپرس %~% تات گوید کاین سخن در صفوةالدین مریمست
# 5 پادشا سیرت خداوندی که در تدبیر ملک %~% هرچه رای اوست رای پادشاه اعظمست
# 6 آنکه در انگشت تدبیر سلیمان دوم %~% مشورتهای صوابش را خواص خاتمست
# 7 ای از آن برتر که در طی زبان آید ثنات %~% طوطی معنی منم وینک زبانم ابکمست
# 8 حرف را چون حلقه بر در بسته‌ای پس ای عجب %~% من چگویم چون لغتها از حروف معجمست
# 9 ابجد نعمت تو حاصل زان دبیرستان شود %~% کاوستادش علم الانسان ما لم یعلمست
# 10 گر به خاطر در نگنجد مدح تو نشگفت ازآنک %~% هرچه عقلش در تواند یافت از قدرت کمست
# 11 قدرت اندیشه بر قدر تو شکلی مشکلست %~% دیدن خورشید بر خفاش کاری معظمست
# 12 مسند قدر تو تن در حیز امکان نداد %~% زان تاسف آسمان اندر لباس ماتمست
# 13 خواستم گفت آسمانی رفعتت گفتا مگو %~% کاسمان از جمله اقطاع ما یک طارمست
# 14 تو در آن اندازه‌ای از کبریا کاندر وجود %~% هیچ‌کس را دست بر نتوان نهادن کو همست
# 15 باد را در شارع حکمت شتابی دایمست %~% خاک را از فضله حلمت اساسی محکمست
# 16 ایمنی با سده جاهت چو دمسازی گرفت %~% فتنه را گفتند کایمان تازه کن کاخر دمست
# 17 تا در انعام تو بر آفرینش باز شد %~% آز را پیوسته در با بی‌نیازی درهمست
# 18 فتح باب دست تو شکلیست کز تاثیر او %~% دود آتش را میان چو ابر نیسان پر نمست
# 19 موج شادی می‌زند جان جهانی از کفت %~% اینت غم گر کان و دریا را از آن شادی غمست
# 20 سعد اکبر کیست کاندر یک دو گز مقنع ترا %~% آن سعادتهای دنیاوی و دینی مدغمست
# 21 کز ورای بیخ گردون ده یکی زان خاصیت %~% مشتری را در صد و سی گز عمامه معلمست
# 22 تا که از دوران دایم و زخم سقف فلک %~% با چراغ صبح اشهب دود شام ادهمست
# 23 آتش جود ترا کز دود منت فارغست %~% آن سعادت باد هیزمکش که بیرون زین خمست
# 24 می‌نیارم گفت خرم باد عیدت گو چرا %~% زانکه خود عید دو گیتی از وجودت خرمست
# 25 رایت عز تو بر بام بقا تا در گذر %~% طره شب نیزه فوج زمان را پر چمست
PageV1P0356
### || [genre: Q]
# 1 ای ترک می بیار که عیدست و بهمنست %~% غایب مشو نه نوبت بازی و برزنست
# 2 ایام خز و خرگه گرمست و زین سبب %~% خرگاه آسمان همه در خز ادکنست
# 3 خالی مدار خرمن آتش ز دود عود %~% تا در چمن ز بیضه کافور خرمنست
# 4 آن عهد نیست آنکه ز الوان گل چمن %~% گفتی که کارگاه حریر ملونست
# 5 سلطان دی به لشکر صرصر جهان بکند %~% بینی که جور لشکر دی چون جهان کنست
# 6 در خفیه گرنه عزم خروجست باغ را %~% چون آبگیرها همه پر تیغ و جوشنست
# 7 نفس نباتی ار به عزب‌خانه باز شد %~% عیبش مکن که مادر بستان سترونست
# 8 باد صبا که فحل بنات نبات بود %~% مردم گیاه شد که نه مردست و نه زنست
# 9 از جوش نشو دیگ نما تا فرو نشست %~% از دود تیره بر سر گیتی نهنبنست
# 10 در باغ برکه رقص تموج نمی‌کند %~% بیچاره برکه را چه دل رقص کردنست
# 11 کز دست دی چو دشمن دستور مدتیست %~% کز پای تا به سر همه دربند آهنست
# 12 صدری که دایم از پی تفویض کسب ملک %~% خاک درش ملوک جهان را نشیمنست
# 13 آن پادشا نشان که ز تمکین کلک اوست %~% هر پادشا که بر سر ملکی ممکنست
# 14 آن کز نهیب تف سموم سیاستش %~% خون در عروق فتنه ز خشکی چوروینست
# 15 هر آیتی که آمده در شان کبریاست %~% اندر میان ناصیه او مبینست
# 16 آن قبه قدر اوست که بر اوج سقف او %~% خورشید عنکبوت زوایا روزنست
# 17 وان قلعه جاه اوست که گویی سپهر و مهر %~% در منجنیق برجش سنگ فلاخنست
# 18 جبر رکاب امر و عنان نفاذ او %~% زان دام که در ریاضت گردون توسنست
# 19 خورشید سرفکنده و مه خویشتن شناس %~% مریخ نرم گردن و کیوان فروتنست
# 20 آنجا که کر و فر شبیخون قهر اوست %~% نصرت سلاح‌دار و نگهبان مکمنست
# 21 کلکش چه قایلست که صاحب‌قران نطق %~% یعنی که نفس ناطقه در جنبش الکنست
# 22 صوت صریر معجزش از روی خاصیت %~% در قوت خیال چنان صورت افکنست
# 23 کاکنون مزاج جذر اصم در محاورات %~% ده گوش و ده زبان چو بنفشه است و سوسنست
# 24 ای صاحبی که نظم جهان را بساط تو %~% چون آفتاب و روز جهان را معینست
# 25 در شرع ملک آیت فرمان تست و بس %~% نصی که بی‌تکلف برهان مبرهنست
# 26 در نسبت ممالک جاه تو ملک کون %~% نه کاخ و هفت مشعله و چار گلخنست
# 27 در آستین دهر چه غث و سمین نهاد %~% دست قضا که آن نه ترا گرد دامنست
# 28 از جوف چرخ پر نشود دست همتت %~% سیمرغ همت تو نه چو مرغان ارزنست
# 29 آن ابر دست تست که خاشاک سیل او %~% تاریخ عهد آذر و نیسان و بهمنست
# 30 برداشت رسم موکب باران و کوس رعد %~% وین مختصر نمونه کنون اشک و شیونست
# 31 تنگست بر تو سکنه گیتی ز کبریات %~% در جنب کبریا تو این خود چه مسکنست
# 32 وین طرفه‌تر که هست بر اعدات نیز تنگ %~% پس چاه یوسف است اگر چاه بیژنست
# 33 خود در جهان که با تو دو سر شد چو ریسمان %~% کاکنون همه جهان نه برو چشم سوزنست
# 34 ترف عدو ترش نشود زانکه بخت او %~% گاویست نیک شیر ولیکن لگدزنست
# 35 دشمن گریزگاه فنا زان به دست کرد %~% کاینجا بدیده بود که با جانش دشمنست
# 36 صدرا مرا به قوت جاه تو خاطریست %~% کاندر ازای فکرت او برق کودنست
# 37 وانجا که در معانی مدحت بکاومش %~% گویی جهازخانه دریا و معدنست
# 38 گویند مردمان که بدش هست و نیک هست %~% آری نه سنگ و چوب همه لعل و چندنست
# 39 در بوستان گفته من گرچه جای جای %~% با سرو و یاسمین مثلا سیر و راسنست
# 40 در حیز زمانه شتر گربها بسیست %~% گیتی نه یک طبیعت و گردون نه یک فنست
# 41 با این همه چو بنگری از شیوهای شعر %~% اکنون به اتفاق بهین شیوه منست
# 42 باری مراست شعر من از هر صفت که هست %~% گر نامرتبست و گر نامدونست
# 43 کس دانم از اکابر گردن‌کشان نظم %~% کورا صریح خون دو دیوان به گردنست
# 44 ناجلوه‌گاه عارض روزست و زلف شب %~% این تیره گل که لازم این سبز گلشنست
# 45 دور زمانه لازم عهد تو باد ازآنک %~% ازتست روز هرکه در این عهد روشنست
# 46 وین آبگینه خانه گردون که روز و شب %~% از شعلهای آتش الوان مزینست
# 47 بادا چراغ‌واره فراش جاه تو %~% تا هیچ در فتیله خورشید روغنست
PageV1P0357
### || [genre: Q]
# 1 روز عیش و طرب و بستانست %~% روز بازار گل و ریحانست
# 2 توده خاک عبیر آمیزست %~% دامن باد عبیر افشانست
# 3 وز ملاقات صبا روی غدیر %~% راست چون آزده سوهانست
# 4 لاله بر شاخ زمرد به مثل %~% قدحی از شبه و مرجانست
# 5 تا کشیده است صبا خنجر بید %~% روی گلزار پر از پیکانست
# 6 فلک از هاله سپر ساخت مگر %~% با چمن‌شان به جدل پیمانست
# 7 میل اطفال نبات از پی قوت %~% سوی گردون به طبیعت زانست
# 8 که کنون ابر دهد روزیشان %~% هر کرا نفس نباتی جانست
# 9 باز در پرده الوان بلبل %~% مطرب بزمگه بستانست
# 10 کز پی تهنیت نوروزی %~% باغ را باد صبا مهمانست
# 11 ساعد شاخ ز مشاطه طبع %~% غرقه اندر گهر الوانست
# 12 چهره باغ ز نقاش بهار %~% به نکویی چو نگارستانست
# 13 ابر آبستن دریست گران %~% وز گرانیش گهر ارزانست
# 14 به کف خواجه ما ماند راست %~% نی که آن دعوی و این برهانست
# 15 مضمر اندر کف این دینارست %~% مدغم اندر دل آن بارانست
# 16 کثرت این سبب استغناست %~% کثرت آن مدد طوفانست
# 17 بذل آن گه به و دشوارست %~% جود این دم به دم و آسانست
# 18 گرچه پیدا نکنم کان کف کیست %~% کس ندانم که برو پنهانست
# 19 کف دستیست که بر نامه رزق %~% نام او تا به ابد عنوانست
# 20 مجد دین بوالحسن عمرانی %~% که نظیر پسر عمرانست
# 21 آنکه در معرکه سحر بیان %~% قلمش همچو عصا ثعبانست
# 22 طول و عرض دلش از مکرمتست %~% پود و تار کفش از احسانست
# 23 چرخ با قدر بلندش داند %~% که برو اوج زحل تاوانست
# 24 ابر با دست جوادش داند %~% که برو نام سخا بهتانست
# 25 نظرش مبدا صد اقبالست %~% سخطش علت صد خذلانست
# 26 ناوک حادثه گردون را %~% سایه حشمت او خفتانست
# 27 در اثر بهر مراعات ولیش %~% خار عقرب چو گل میزانست
# 28 بر فلک بهر مکافات عدوش %~% زخمه زهره شل کیوانست
# 29 نفخ صورست صریر قلمش %~% نفخ صوری نه که در قرآنست
# 30 کان نشوری دهد آنرا که تنش %~% بر سر کوی اجل قربانست
# 31 وین حیاتی دهد آنرا که دلش %~% کشته حادثه دورانست
# 32 ای تمامی که پس از ذات خدای %~% جز کمال تو همه نقصانست
# 33 تیر دیوان ترا مستوفی %~% چرخ عمال ترا دیوانست
# 34 زهره در مجلس تو خنیاگر %~% ماه بر درگه تو دربانست
# 35 فتنه از امن تو در زنجیرست %~% جور از عدل تو در زندانست
# 36 بالله ار با سر انصاف شوی %~% نایب عدل تو نوشروانست
# 37 کچو زو درگذری کل وجود %~% جور عبدالملک مروانست
# 38 شیر با باس تو بی‌چنگالست %~% گرگ با عدل تو بی‌دندانست
# 39 آن نه شیر است کنون روباهست %~% وین نه گرگست کنون چوپانست
# 40 هست جرمی که درو شیر فلک %~% همه پوشیده و او عریانست
# 41 قلم تست که چون کلک قضا %~% ایمن از شبهت و از طغیانست
# 42 از پی خدمت تو گوی فلک %~% نه به صورت به صفت چوگانست
# 43 در بر سایه تو ذات عدوت %~% نه به معنی به صور انسانست
# 44 در سرای امل از جود کفت %~% سفره در سفره و خوان در خوانست
# 45 زآتش غیرت خوان تو مقیم %~% بر فلک ثور و حمل بریانست
# 46 هرچه در مدح تو گویند رواست %~% جز تو وان‌لم‌یزل و سبحانست
# 47 شعر جز مدحت تو تزویرست %~% شغل جز طاعت تو عصیانست
# 48 رمزی از نطق تو صد تالیف است %~% سطری از خط تو صد دیوانست
# 49 پس مقالات من و مجلس تو %~% راست چون زیره و چون کرمانست
# 50 وصف احسان تو خود کس نکند %~% من کیم ور به مثل حسانست
# 51 من چه دانم شرف و رتبت آنک %~% عقل در ماهیتش حیرانست
# 52 از تو آن مایه بداند خردم %~% که ترا جز به تو نتوان دانست
# 53 ای جوادی که دل و دست ترا %~% صحن دریا و انامل کانست
# 54 روز نوروز و می اندر خم و ما %~% همه هشیار نه از حرمانست
# 55 کس دگرباره درین دم نرسد %~% پس بخور گرچه مه شعبانست
# 56 به خدای ار به حقیقت نگری %~% مه شعبان و صفر یکسانست
# 57 همه بگذار کدامین گنه است %~% که فزون از کرم یزدانست
# 58 تا که نه دایره گردون را %~% حرکت گرد چهار ارکانست
# 59 در جهان خرم و آباد بزی %~% زانکه آباد جهان ویرانست
# 60 از بد چار و نهت باد پناه %~% آنکه بر چار و نهش فرمانست
# 61 مدت عمر تو جاویدان باد %~% تا ابد مدت جاویدانست
PageV1P0358
### || [genre: Q]
# 1 بازآمد آنکه دولت و دین در پناه اوست %~% دور سپهر بنده درگاه جاه اوست
# 2 مودود شه مؤید دین پهلوان شرق %~% کامروز شرق و غرب جهان در پناه اوست
# 3 گردون غبار پایه تخت بلند او %~% خورشید عکس گوهر پر کلاه اوست
# 4 سیر ستارگان فلک نیست در بروج %~% بر گوشهای کنگره بارگاه اوست
# 5 چشم مجاهدان ظفر نیست بر قدر %~% بر سمت ظل رایت و گرد سپاه اوست
# 6 ای بس همای بخت که پرواز می‌کند %~% در سایه‌ای که بر عقب نیکخواه اوست
# 7 هم سبز خنگ چرخ کمین بارگیر او %~% هم دستگاه بهر کهین دستگاه اوست
# 8 بر آستان چرخ به منت قدم نهد %~% گردی که مایه و مددش خاک راه اوست
# 9 انصاف اگر گواه دوام است لاجرم %~% انصاف او به دولت دایم گواه اوست
# 10 روزش چنین که هست همیشه به کام باد %~% کاین ایمنی نتیجه روز پگاه اوست
# 11 منصور باد رایت نصرت‌فزای او %~% کاین عافیت ز نصرت تشویش کاه اوست
PageV1P0359
### || [genre: Q]
# 1 ملک هم بر ملک قرار گرفت %~% روزگار آخر اعتبارگرفت
# 2 بیخ اقبال باز نشو نمود %~% شاخ انصاف باز بار گرفت
# 3 مدتی ملک در تزلزل بود %~% عاقبت بر ملک قرار گرفت
# 4 ملک تاج‌بخش و تاج ملوک %~% کز یمین ملک در یسار گرفت
# 5 آنچه ملکی به یک سوال بداد %~% وانکه ملکی به یک سوار گرفت
# 6 صبع تیغیش چو از نیام بتافت %~% آفتاب آسمان حصار گرفت
# 7 عکس بزمش چو بر سپهر افتاد %~% خانه زهره زو نگار گرفت
# 8 رزم او را فلک تصور کرد %~% ساحتش تیغ آبدار گرفت
# 9 بزم او را زمانه یاد آورد %~% فکرتش نقش نوبهار گرفت
# 10 سایه حلم بر زمین افکند %~% گوهر خاک ازو وقار گرفت
# 11 شعله باس بر اثیر کشید %~% گنبد چرخ ازو شرار گرفت
# 12 ملکا خسروا خداوندا %~% این سه نام از تو افتخار گرفت
# 13 نه به انگشت عد و حصر قضا %~% چرخ جود ترا شمار گرفت
# 14 نه به معیار جزو و کل قدر %~% بار حلم ترا عیار گرفت
# 15 همه عالم شعار عدل تو داشت %~% ملک عالم همان شعار گرفت
# 16 پای ملک استوار اکنون گشت %~% که رکاب تو استوار گرفت
# 17 روز چند از سر خطا بینی %~% ملک ازین خطه گر کنار گرفت
# 18 سایه بر کار خصم نفکندی %~% گرچه زاندازه بیش کار گرفت
# 19 خجل اینک به عذر باز آمد %~% سر بخت تو در کنار گرفت
# 20 همتت بی‌ضرورتی دو سه روز %~% انفرادی به اختیار گرفت
# 21 گوشه‌ای از جهان بدو بگذاشت %~% گوشه تخت شهریار گرفت
# 22 تا به پایش زمانه خار سپرد %~% تا به دستش زمانه مار گرفت
# 23 روز هیجا که از طراده لعل %~% موکبت شکل لاله‌زار گرفت
# 24 کارزار از هزاهز سپهت %~% صورت قهر کردگار گرفت
# 25 از نهیب تو شیر گردون را %~% آب ناخورده پیشیار گرفت
# 26 فتنه را زارزوی خواب امان %~% هوس کوک و کوکنار گرفت
# 27 ای به خواری فتاده هر خصمی %~% کاثر خصمی تو خوار گرفت
# 28 خصم اگر غره شد به مستی ملک %~% چون دماغش ز می بخار گرفت
# 29 پای در دامن امل بنداشت %~% دامن ملک پایدار گرفت
# 30 ملک در خواب غفلتش بگذاشت %~% ملکی چون تو هوشیار گرفت
# 31 خیز و رای صبوح دولت کن %~% هین که خصمانت را خمار گرفت
# 32 تا در امثال مردمان گویند %~% دی چو بگذشت حکم پار گرفت
# 33 روزگار تو باد در ملکی %~% که نه گیتی نه روزگار گرفت
PageV1P0360
### || [genre: Q]
# 1 ملک اکنون شرف و مرتبه و نام گرفت %~% که جهان زیر نگین ملک آرام گرفت
# 2 خسرو اعظم دارای عجم وراث جم %~% که ازو رسم جم و ملک عجم نام گرفت
# 3 سایه یزدان کز تابش خورشید سپهر %~% دامن بیعت او دامن هر کام گرفت
# 4 آنکه در معرکها ملک به شمشیر ستد %~% وانکه بر منهزمان راه به انعام گرفت
# 5 لمعه خنجرش از صبح ظفر شعله کشید %~% همه میدان فلک خنجر بهرام گرفت
# 6 ساقی همتش از جام کرم جرعه بریخت %~% آز دستارکشان راه در و بام گرفت
# 7 حرم کعبه ملکش چو بنا کرد قضا %~% شیر لبیک زد آهوبره احرام گرفت
# 8 داغ فرمانش چو تفسیده شد آرایش تن %~% نسخه اول ازو شانه ایام گرفت
# 9 نامش از سکه چو بر آینه چرخ افتاد %~% حرف حرفش همه در چهره اجرام گرفت
# 10 برق در خاره نهان گشت جز آن چاره ندید %~% چون به کف تیغ زراندود و لب جام گرفت
# 11 کوره دوزخ مرگ آتش از آن تیغ ستد %~% کوزه جنت جان مایه از آن جام گرفت
# 12 ای سکندر اثری کانچه سکندر بگشاد %~% کارفرمای نفاذت بدو پیغام گرفت
# 13 هرچه ناکرده عزم تو قضا فسخ شمرد %~% هرچه ناپخته حزم تو قدر خام گرفت
# 14 باره عدل تو یک لایه همی شد که جهان %~% گرگ را در رمه از جمله اغنام گرفت
# 15 جامه جنگ تو یک دور همی گشت که خصم %~% نطفه را در رحم از جمله ایتام گرفت
# 16 حرف تیغ تو الف‌وار کجا کرد قیام %~% که نه در عرصه الف خفتگی لام گرفت
# 17 بر که بگشاد سنان تو به یک طعنه زبان %~% که نه در سکنه زبانش همه در کام گرفت
# 18 صبح ملکی که نه در مشرق حزم تو دمید %~% تا برآمد چو شفق پس روی شام گرفت
# 19 تا جنین کسوت حفط تو نپوشید نخست %~% کی تقاضای وجع دامن ارحام گرفت
# 20 بس جنین خنصر چپ عقد ایادیت گذاشت %~% به لب از بهر مکیدن سر ابهام گرفت
# 21 ای عجب داعی احسانت عطا وام نداد %~% شکر احسانت جهان چون همه در وام گرفت
# 22 هرچه در شاخ هنر باغ سخن طوطی داشت %~% همه را داعیه بر تو در دام گرفت
# 23 دست خصمت به سخا زان نشود باز که بخل %~% دستهاشان به رحم در همه در خام گرفت
# 24 همه زین سوی سراپرده تایید تواند %~% هرچه زانسوی فلک لشکر اوهام گرفت
# 25 تا ظفریافتگان منهزمان را گویند %~% که سرخویش فلانی چه به هنگام گرفت
# 26 عام بادا ظفرت برهمه کس در همه وقت %~% که ز تیغ تو جهان ایمنی عام گرفت
# 27 خیز و با چشم چو بادام به بستان می خواه %~% که همه ساحت بستان گل بادام گرفت
PageV1P0361
### || [genre: Q]
# 1 ملک یوسف ای حاتم طی غلامت %~% ملوک جهان جمله در اهتمامت
# 2 خداوند خاص و خداوند عامی %~% از آن بندگی می‌کند خاص و عامت
# 3 جهان کیست پرورده اصطناعت %~% فلک چیست دروازه احتشامت
# 4 نه جز بذل از شهریاری مرادت %~% نه جز عدل در پادشاهی امامت
# 5 رخ خطبه رخشان ز تعظیم ذکرت %~% لب سکه خندان ز شادی نامت
# 6 اجل پرتو شعلهای سنانت %~% ظفر ماهی چشمهای حسامت
# 7 بر اطراف گردون غبار سپاهت %~% در اوتاد عالم طناب خیامت
# 8 بزن بر در خسروی کوس کسری %~% که زد بی‌نیازی علم گرد بامت
# 9 زهی فتنه و عافیت را همیشه %~% قیام و قعود از قعود و قیامت
# 10 سلامت ز گیتی به پیش تو آمد %~% پگه زان کند بامدادان سلامت
# 11 تو آن ابر دستی که گر هفت دریا %~% همه قطره گردد نیاید تمامت
# 12 عطا وام ندهی عجب اینکه دایم %~% جهانیست از شکر در زیر وامت
# 13 گروهی نهند از کرام ملوکت %~% گروهی نهند از ملوک کرامت
# 14 من آنها ندانم همین دانم و بس %~% که زیبند اینها و آنها غلامت
# 15 اگر لای توحید واجب نبودی %~% صلیبش به هم در شکستی کلامت
# 16 منافع رسان در زمین دیر ماند %~% بس است این یک آیت دلیل دوامت
# 17 چو از تست نفع مقیمان عالم %~% درو تا مقیمست باشد مقامت
# 18 جهانی تو گویی که هرگز ندارد %~% جهان‌آفرین ساعتی بی‌نظامت
# 19 چو در رزم رانی مواکب فزونت %~% چو در بزم باشی خزاین حطامت
# 20 به فردوس بزم تو کوثر درآمد %~% برون شد ز در چون درآمد مدامت
# 21 چو از روی معنی بهشتست بزمت %~% تو می خور چرا می نباشد حرامت
# 22 فلک ساغر ماه نو پیش دارد %~% چو ساقی جرع باز ریزد ز جامت
# 23 همی بینم ای آفتاب سلاطین %~% اگر سوی گردون شود یک پیامت
# 24 که خاتم یمانی شود در یمینت %~% که گوهر ثریا شود بر ستامت
# 25 تو خورشید گردون ملکی و چترت %~% که خیره است ازو خرمن مه غمامت
# 26 عجب آنکه نور تو هرگز نپوشد %~% اگر چند در سایه گیرد مدامت
# 27 نه‌ای منتقم زانکه امکان ندارد %~% چو خلق عدم علت انتقامت
# 28 کجا شد عنان عناد تو جنبان %~% که حالی نشد توسن چرخ رامت
# 29 کجا شد رکاب جهاد تو ساکن %~% که حالی نشد کار ملکی به کامت
# 30 بود هیچ ملکی که صیدت نگردد %~% چو باشد سخا دانه و عدل دامت
# 31 الا تا که صبح است در طی شامی %~% مدار جهان باد بر صبح و شامت
# 32 مبادا که یک لاله فتح روید %~% نه در سبزه خنجر سبز فامت
# 33 مبادا که خورشید نصرت برآید %~% جز از سایه زرده تیزکامت
PageV1P0362
### || [genre: Q]
# 1 طغرل تگین به تیغ جهان را نظام داد %~% زو بیشتر گرفت و به کمتر غلام داد
# 2 جیشش خراج خطه چین و ختا ستد %~% امنش قرار مملکت مصر و شام داد
# 3 ناموس جور و فتنه به خنجر قوی شکست %~% آرام ملک و دین به سیاست تمام داد
# 4 جودش کفاف عمر به خرد و بزرگ برد %~% عدلش حیات تازه به خاص و به عام داد
# 5 از خسروان به سمع و به طاعت جواب یافت %~% از هر مهم به هر که بدیشان پیام داد
# 6 کوسش به حربگاه چو تکبیر فتح گفت %~% خصمش نماز خیر و سلامت سلام داد
# 7 از عکس تیغ شعله بر آتش وبال کرد %~% وز نور رای نور به خورشید وام داد
# 8 چون سد ایمنی لگد چرخ رخنه کرد %~% آن رخنه را به تیغ و به رای التیام کرد
# 9 دید آسمان که غره هر ماه چتر اوست %~% زین روی ماه یک شبه را شکل جام داد
# 10 یارب دوام دولت و ملک و بقاش ده %~% چونان که ایمنی را دورش دوام داد
# 11 ای خوب زخمه مطرب خوشخوان مزن جز این %~% طغرل تگین به تیغ جهان را نظام داد
PageV1P0363
### || [genre: Q]
# 1 باغ سرمایه دگر دارد %~% کان شد از بس که سیم و زر دارد
# 2 هیچ طفل رسیده نیست درو %~% که نه پیرایه دگر دارد
# 3 می‌نماید که از رسیدن عید %~% چون همه مردمان خبر دارد
# 4 طبع بر کارگاه شاخ نگر %~% که چه دیبای شوشتر دارد
# 5 گل رعنا به یاد نرگس مست %~% جام زرین به دست بر دارد
# 6 بلبل اندر هوای بزم وزیر %~% صد نوای عجب ز بر دارد
# 7 ابر بی‌کوس رعد می‌نرود %~% تا گل اندر جهان حشر دارد
# 8 گر ز بیجاده تاج دارد گل %~% زیبدش ملک نامور دارد
# 9 بر ریاحین به جملگی ملکست %~% نه سر و کار مختصر دارد
# 10 نی کدامست وز کجا باری %~% که ز فیروزه صد کمر دارد
# 11 هر زمانی چنار سوی فلک %~% به مناجات دست بر دارد
# 12 مگر اندر دعای استسقاست %~% ورنه او با فلک چه سر دارد
# 13 پیش پیکان گل ز بیم گشاد %~% هر شب از هاله مه سپر دارد
# 14 با بقایای لشکر سرما %~% گر صبا عزم کر و فر دارد
# 15 تیغ در دست بید می‌چکند %~% وز چه معنی زره شمر دارد
# 16 در چنین موسمی که باغ هنوز %~% کس نداند چه مدخر دارد
# 17 یاسمین را ببین که تا دو سه روز %~% بی‌رفیقان سر سفر دارد
# 18 دهن لاله چون دهان صدف %~% ابر پیوسته پر گهر دارد
# 19 لاله گویی که بر زبان همه روز %~% مدح دستور دادگر دارد
# 20 تا که اندر دعا و مدح وزیر %~% لب لعلش همیشه تر دارد
# 21 ناصر دین که شاخ دولت و دین %~% از معالیش برگ و بر دارد
# 22 طاهربن المظفر آنکه خدای %~% همه وقتیش با ظفر دارد
# 23 آنکه گیتی ز شکر هستی او %~% یک دهان سر به سر شکر دارد
# 24 وانکه از عشق نام و صورت او %~% خاک سمع و هوا بصر دارد
# 25 رایش اندر نظام کار جهان %~% از قضا سعی بیشتر دارد
# 26 کلکش اندر بیان باطل و حق %~% کمترین مستمع قدر دارد
# 27 دستش ار واهب حیات نشد %~% در جمادات چون اثر دارد
# 28 اثری بیش از این بود که درو %~% کلک نطق و نگین نظر دارد
# 29 کسوت قدر اوست آن کسوت %~% کز نهم چرخ آستر دارد
# 30 در نه اقلیم آسمان حکمش %~% کارداران خیر و شر دارد
# 31 زاتش باس اوست اینکه هواش %~% روز و شب شعله و شرر دارد
# 32 زده پشت پای همت اوست %~% هرچه ایام خشک و تر دارد
# 33 سعد اکبر که از سعادت عام %~% خویشتن در جهان سمر دارد
# 34 هنرش زاسمان بپرسیدم %~% کز چه این اختصاص و فر دارد
# 35 گفت شاگرد رای دستورست %~% بس بود گر همین هنر دارد
# 36 ای به جایی که رایت ار خواهد %~% رسم شب از زمانه بردارد
# 37 ناید اندر کرشمه نظرت %~% هرچه تقدیر منتظر دارد
# 38 کلبه‌ای از جهان جاه تو نیست %~% فوق و تحتی که جانور دارد
# 39 چشم بخت تو در جهان‌بانی %~% سال و مه سرمه سهر دارد
# 40 فتنه زان سوی خوابگاه فنا %~% روز و شب شیوه حذر دارد
# 41 عرصه ساحت تو چیست سپهر %~% کاختر و برج و ماه و خور دارد
# 42 روضه مجلس تو چیست بهشت %~% که فنا از برون در دارد
# 43 حیرت نعمت تو چو جذر اصم %~% یک جهان عقل گنگ و کر دارد
# 44 مهر تو از بهشت دارد قدر %~% خشم تو صولت سقر دارد
# 45 عقل آزاد بر تو می‌نرسد %~% که جهان جمله زیر پر دارد
# 46 مرغ فکرت کجا رسد که هنوز %~% رشته در دست خواب و خور دارد
# 47 نیمه‌ای زین سوی ولایت تست %~% هر ولایت که آن فکر دارد
# 48 پدر اول آدم آنکه وجود %~% نه ز مادر نه از پدر دارد
# 49 قبله آسمانیان زانست %~% که چو تو در زمین پسر دارد
# 50 در دریای دهر کیست تویی %~% وین سخن عقل معتبر دارد
# 51 گوهرت زانکه زبده بشرست %~% جای در حیز بشر دارد
# 52 آفتاب ار زبرترست چه شد %~% کار گوهر نه مستقر داد
# 53 جرم خاشاک را از آن چه شرف %~% کاب دریاش بر زبر دارد
# 54 به تحمل چو تو نگردد خصم %~% خود ندارد هنوز و گر دارد
# 55 چون کلیم و مسیح کی باشد %~% هرکه چوب کلیم و خر دارد
# 56 خصم چندان هوس پزد که ترا %~% حلم بر عفو ماحضر دارد
# 57 دیو چندان علم زند که نبی %~% مکه بی‌سایه عمر دارد
# 58 با خلاف تو دست کیست یکی %~% که نه یک پای در سقر دارد
# 59 نوح پیغمبری که بر اعدا %~% قهرت اعجاز لاتذر دارد
# 60 شکر این در جهان که یارد کرد %~% آنکه توفیق راهبر دارد
# 61 کاب در جوی تست و چرخ چو پل %~% دشمنان را لگد سپر دارد
# 62 تا ز تکرار دور چنبر چرخ %~% بر جهان خیر و شر گذر دارد
# 63 روز عمر تو باد کز پی تست %~% که شب انس و جان سحر دارد
# 64 بر کران بادی از خطر که جهان %~% به تو دارد اگر خطر دارد
# 65 چون گل از خنده لب مبند که خصم %~% داغ چون لاله بر جگر دارد
PageV1P0364
### || [genre: Q]
# 1 عید بر بدر دین مبارک باد %~% سنقر آن آفتاب دولت و داد
# 2 آنکه شغل نظام عالم را %~% چرخ از عدل او نهد بنیاد
# 3 وانکه قصر خراب دولت را %~% دهر از دست او کند آباد
# 4 برق تیغش چو برق روشن و تیز %~% ابر جودش چو ابر معطی و راد
# 5 سنگ حلمش ببرده سنگ از خاک %~% سیر حکمش ربوده گوی از باد
# 6 همتش آنچنان که از سر عجز %~% امر او را زمانه گردن داد
# 7 در شجاعت به روز حرب و مصاف %~% آنکه شاگرد اوست هست استاد
# 8 پای چون بر فلک نهاد ز قدر %~% عدل او بر زمانه دست گشاد
# 9 ای ترا رام بوده هر توسن %~% وی ترا بنده گشته هر آزاد
# 10 بنده را گرنه حشمتت بودی %~% کاندرین حادثه شفیع افتاد
# 11 که گشادیش در زمانه ز بند %~% که رسیدیش در زمین فریاد
# 12 کاندر اطراف خاوران از وی %~% هیچ‌کس را همی نیاید یاد
# 13 گرنه عدل تو داد او دادی %~% آه تا کی برستی از بیداد
# 14 چکنم از شب جهان که جهان %~% این نخستین جفا نبود که زاد
# 15 همتت چون گشاد دست به عدل %~% قدر تو بر سپهر پای نهاد
# 16 تا بود ز اختلاف جنبش چرخ %~% یکی اندوهناک و دیگر شاد
# 17 هیچ شادیت را مباد زوال %~% هیچ اندوهت از زمانه مباد
PageV1P0365
### || [genre: Q]
# 1 آفرین بر حضرت دستور و بر دستور باد %~% جاودان چشم بد از جاه و جلالش دور باد
# 2 ملک را از رایت اقبال و رای روشنش %~% تا که نور و سایه باشد سایه باد و نور باد
# 3 رایت و رایش که در نظم ممالک آیتی است %~% تا نزول آیت نصرت بود منصور باد
# 4 من نگویم کز پی تفویض ملک روم و چین %~% بر درش دایم رسول قیصر و فغفور باد
# 5 گویم از بهر نظام ملک سلطان سپهر %~% در رکابش ز اختران پیوسته صد مذکور باد
# 6 هرکه همچون دانه انگور با او شد دودل %~% ریخته خونش چو خون خوشه انگور باد
# 7 تیغ زنگ از آب گیرد ملک نقصان از غرور %~% زین سپس رایش به ملک و جاه نامغرور باد
# 8 از برای پاسبان قصر او یعنی زحل %~% در نه اقلیم فلک تا روز هر شب سور باد
# 9 مشتری را از شرف دولت‌سرای طالعش %~% چون کلیم‌الله را خلوت سرای طور باد
# 10 در کنار بارگاهش در صف حجاب بار %~% والی عقرب کمر بربسته چون زنبور باد
# 11 آفتاب ار کلبه بدخواه او روشن کند %~% روز دوران از کسوف کل شب دیجور باد
# 12 زهره گر در مجلس بزمش نباشد بربطی %~% در میان اختران چون زاد فی الطنبور باد
# 13 گر وزیر آفتاب از خدمتش گردن کشد %~% از جمالی کافتابش می دهد مهجور باد
# 14 منشی ملک فلک در هرچه منشوری نوشت %~% کلکش اندر عهده توقیع آن منشور باد
# 15 در زوایای عدم گر بر خلافش واردیست %~% همچنان در طی ستر نیستی مستور باد
# 16 هرچه در الواح گردونست از اسرار غیب %~% در ورقهای وقوفش بر ولا مسطور باد
# 17 آسمان از نیک و بد هر آیتی کامل کند %~% شان او بر اقتضای رای او مقصور باد
# 18 ای به تدبیر آصف ملک سلیمان دوم %~% جبر امرت را چو انس و جان فلک مجبور باد
# 19 ملک معمورست تا معمار او تدبیر تست %~% تا جهان باقیست این معمار و آن معمور باد
# 20 در عمارتهای عالم کز تو خواهد شد تمام %~% هرکجا رایت مهندس آسمان مزدور باد
# 21 نعمت جاه تو عالم را مهنا نعمتیست %~% حظ برخورداری عالم ازو موفور باد
# 22 فتنه را بخت بداندیشت نکو همخوابه‌ایست %~% هر دو را امکان بیداری به نفخ صور باد
# 23 هرکجا گنجی نهد در کان و دریا آفتاب %~% مه که بیت‌المال او دارد ترا گنجور باد
# 24 گر بجز کام تو زاید شب که آبستن بود %~% شب عزب ورنه سقنقور قدر کافور باد
# 25 هرکرا در سر نه از جام وفاقت مستی است %~% جانش از درد اجل تا جاودان مخمور باد
# 26 خواستم گفتن جهان مامور امرت باد و باز %~% گفتم او مامور و آنگه گویمش مامور باد
# 27 وهم با وصف تو چون خورشید و خفاشند راست %~% در چنین حیرت گرش سهوی فتد معذور باد
# 28 خصم بد عهدت که کهف ملک را هشتم کسست %~% گر کند خدمت همش جل باد و هم ساجور باد
# 29 ورنه دایم چار چشمش در غم یک استخوان %~% بر در قصاب جان اندر سرش ساطور باد
# 30 شاعران از دشمن ممدوح چون ذکری کنند %~% رسم را گویند کز قهر اجل مقهور باد
# 31 بنده می‌گوید مبادش مرگ بل عمر دراز %~% همچنان مقهور این دارالغرور زور باد
# 32 لیکن از جاه تو هر دم زیر بار غصه‌ای %~% کاندران راحت شمارد مرگ را رنجور باد
# 33 باغ دولت را که آب آن لعاب کلک تست %~% با نمای عهد نیسان حاصل باحور باد
# 34 وین چهار آزاد سروت را که تعیین شرط نیست %~% از جمال هریکی هردم دلت مسرور باد
# 35 تاکه بر هر هفت کشور سایه‌شان شامل شود %~% نشو در بلخ و هری و مرو و نیشابور باد
# 36 تا که «المقدورکائن» شرط کار عالمست %~% کلک و رایت کار ساز کائن و مقدور باد
# 37 پیش صدر و مسند عالیت هر عیدی چنین %~% از فحول شاعران صد شاعر مشهور باد
# 38 وانگه از پیرایه عدل تو تا عید دگر %~% گردن و گوش جهان پر لؤلؤ منثور باد
# 39 بارگاهت کعبه مردم حاج و درگاهت حرم %~% مجلست فردوس و کوثر جام و ساقی حور باد
# 40 احتیاجی نیست جاهت را به سعی روزگار %~% ور کند نوعی بود از بندگی مشکور باد
PageV1P0366
### || [genre: Q]
# 1 این همایون مقصد دنیا و دین معمور باد %~% جاودان چون هست معمور از حوادث دور باد
# 2 در حریم او خواص کعبه هست از ایمنی %~% در اساس استوار او ثابت طور باد
# 3 از سر جاروب فراشان او هر بامداد %~% سقف گردون پر غبار بیضه کافور باد
# 4 وز نوای پاسبان نوبتش هر نیم شب %~% در دماغ آسمان از نغمت خوش سور باد
# 5 آفتاب ار بی‌اجازت بگذرد بر بام او %~% روز دوران از کسوف کل شب دیجور باد
# 6 فضله‌ای کز خاک دیوارش به باران حل شود %~% در خواص منفعت چون فضله زنبور باد
# 7 استناد کنگره‌ش را ماه بادام نیم دست %~% واندرو پیوسته عالی مسند دستور باد
# 8 چار دیوارش که از هر چار ارکان برترند %~% از جمالش جاودان این نه فلک مسرور باد
# 9 حظ موفور است الحق این عمارت را ز حسن %~% حظ برخوداری صاحب ازو موفور باد
# 10 ای سلیمان دوم را آصفی آصف اثر %~% تخت و بالش تا ابد بر هردوتان مقصور باد
# 11 هرکه چون دیو سلیمان بر شما عاصی شود %~% در سرای دیو محنت دایما مزدور باد
# 12 نظم و ترتیب وجود از رایت و رای شماست %~% سال و مه این رای و رایت صایب و منصور باد
PageV1P0367
### || [genre: Q]
# 1 ایام زیر رایت رای امیر باد %~% ایام او همیشه چو رایش منیر باد
# 2 روزش به فرخی همه نوروز باد و عید %~% ماهش ز خرمی همه نیسان و تیر باد
# 3 میزان آسمان را عدلش عدیل گشت %~% سلطان اختران را رایش نظیر باد
# 4 در بارگاه حضرتش از احترام و جاه %~% مریخ قهرمان و عطارد دبیر باد
# 5 آنرا که دست حادثه از پای بفکند %~% دست عنایت و کرمش دستگیر باد
# 6 وانرا که راه در شب ادبار گم شود %~% خورشید رای او به هدایت مشیر باد
# 7 بهر نظام عالم سفلی به سوی او %~% هر ساعتی ز عالم علوی سفیر باد
# 8 آنجا که از بلندی قدرش سخن رود %~% چرخ بلند با همه رفعت قصیر باد
# 9 وانجا که از احاطت علمش مثل زنند %~% بحر محیط با همه وسعت غدیر باد
# 10 ای دولت جوان تو فرمانده جهان %~% گردون پیر پیش تو فرمان‌پذیر باد
# 11 آنجا که ظل دامن بخت جوان تست %~% از جان جیب پیرهن چرخ پیر باد
# 12 گردون ز رفعت تو به پایه بلند گشت %~% در پای همت تو به عبره عسیر باد
# 13 جود تو فتح بابست در خشکسال آز %~% زان فتح باب دست تو ابر مطیر باد
# 14 حلم ترا چو مرکز ارکان قرار داد %~% حکم ترا چو انجم گردون مسیر باد
# 15 گرم و ترست وعده وصلت چو روح و می %~% امید من به منزلت شهد و شیر باد
# 16 سردست و خشک طبع سنانت چو طبع مرگ %~% در طبع بدسگالت ازو زمهریر باد
# 17 با دیو دولت تو به دیوان ملک در %~% کلک ترا مزاج شهاب اثیر باد
# 18 وان رازها که در سر افلاک و انجمست %~% از نحس و سعد رای ترا در ضمیر باد
# 19 آن خاصیت که از پی نشر خلایقست %~% تا نفخ صور کلک ترا در صریر باد
# 20 تا زیرکان ز زیر به ناله مثل زنند %~% دایم ز چرخ ناله خصمت چو زیر باد
# 21 از رشک اشک حاسد تو چون بقم شدست %~% از رنج روی دشمن تو چون زریر باد
# 22 از جنبش سپهر یکی باد بی‌قرار %~% وز نفرت زمانه یکی با نفیر باد
# 23 تیر تو بر نشانه اقبال و کار تو %~% دایم به راستی و روانی چو تیر باد
# 24 وز یاد کرد تیر و کمان تو جان خصم %~% دایم چو در کمان فلک جرم تیر باد
PageV1P0368
### || [genre: Q]
# 1 خسروا روزت همه نوروز باد %~% وز طرب شبهای عمرت روز باد
# 2 افسر پیروز شاهی بر سرت %~% آفتاب آسمان‌افروز باد
# 3 چون قضای گنبد فیروزگون %~% همتت بر کارها پیروز باد
# 4 پیش قدرت پشت و روی آفتاب %~% همچو اشکال هلالی کوز باد
# 5 شیر گردون پیش شیر رایتت %~% سخره چون آهوی دست‌آموز باد
# 6 بیلکی کز شست میمونت رود %~% چون اجل جوشن گسل دلدوز باد
# 7 آتشی کز نعل یک رانت جهد %~% چون شهاب چرخ شیطان‌سوز باد
# 8 یوزبانان ترا وقت شکار %~% جام شاهان کاسهای یوز باد
# 9 خصم را در گنبد گردان قرار %~% همچو بر گنبد قرار گوز باد
# 10 تا شب و روز جهان آینده‌اند %~% روزگارت روز و شب نوروز باد
PageV1P0369
### || [genre: Q]
# 1 صاحبا عید بر تو خرم باد %~% کل گیتی ترا مسلم باد
# 2 از تو آباد ظلم ویران شد %~% به تو بنیاد عدل محکم باد
# 3 حزم و عزمت چو بر سؤال و جواب %~% بر قضا و قدر مقدم باد
# 4 خدمت چرخ جز به درگه تو %~% چون تیمم به ساحل یم باد
# 5 خطبه تعظیم یافت از نامت %~% همچنین سال و مه معظم باد
# 6 دایم از فتح باب ابر سخات %~% خشک‌سال نیاز را نم باد
# 7 در یمین تو خامه آصف %~% در یسار تو خاتم جم باد
# 8 خواستم گفت ملک هفت زمینت %~% همه زیر نگین خاتم باد
# 9 آسمان گفت گر منم چو نگینش %~% اندر آن رقعه نام من هم باد
# 10 موکب حزمت ار نهفته رود %~% اشهب روزگار ادهم باد
# 11 گرد جیش تو در دماغ ظفر %~% چون دم آستین مریم باد
# 12 از بلندی سرای قدر ترا %~% سقف افلاک سطح طارم باد
# 13 وز نژندی به چشم بدخواهت %~% اشهب روزگار ادهم باد
# 14 دست سگبانت چون قلاده کشد %~% شیر گردون سگ معلم باد
# 15 چرخ اگر بارگاه تو نبود %~% تا قیامت شکسته طارم باد
# 16 زهره خنیاگریت گر نکند %~% تا ابد سور زهره ماتم باد
# 17 فتنه پیش زبان خامه تو %~% چون زبانهای سوسن ابکم باد
# 18 پس به شکر تو تا زبان سنان %~% شاهراه حروف معجم باد
# 19 حبس خصم تو با زوال خلاص %~% چون نهانخانه جهنم باد
# 20 بر رخی کز تو خال عصیانست %~% همه کارش چو زلف درهم باد
# 21 قهرمان تو موسوی دستست %~% ترجمان تو عیسوی دم باد
# 22 چتر میمون همت عالیت %~% سایه‌دار سپهر اعظم باد
# 23 همه سعی تو چون قران سعود %~% در مراعات نظم عالم باد
# 24 همه عون تو چون عنایت حق %~% در مهمات نسل آدم باد
# 25 بنده از مکرمات وافر تو %~% همچنین سال و مه مکرم باد
# 26 در خلافت و رضای تو همه سال %~% نحس و سعد زمانه مدغم باد
# 27 از همه فعلهات باطل دور %~% با همه رایهات حق ضم باد
# 28 رمحت از جنس معجز موسی %~% مرکب از نوع رخش رستم باد
# 29 گرد سم سمند تو مادام %~% در دو چشم عدوت توام باد
# 30 دست سرو ار دعای تو نکند %~% قامتش چون بنفشه پر خم باد
# 31 ور میان جز به خدمتت بندد %~% نیشکر در میان او سم باد
# 32 تا کم و بیش در شمار آید %~% دولتت بیش و دشمنت کم باد
# 33 قصبش بر سر از تو دری گشت %~% اطلسش در بر از تو معلم باد
# 34 مدتت با زمانه هم‌آواز %~% راست چونان که زیر با بم باد
# 35 دلت از صد هزار دل به تو شاد %~% تا دمی در تنست بی‌غم باد
# 36 جانت ای صدهزار جانت فدی %~% تا به جان زنده است خرم باد
# 37 جنبش فتح و آرمیدن ملک %~% همه در جنبش تو مدغم باد
# 38 حاسدت را چو پای درگل ماند %~% از غم و رنج دست بر هم باد
# 39 عدل تو شب چو روز روشن کرد %~% روز تو همچو عید خرم باد
PageV1P0370
### || [genre: Q]
# 1 هزار سال زیادت بقای خاتون باد %~% مه مبارک روزه برو همایون باد
# 2 هزار سال به میزان عدل و انصافش %~% امور دولت و اشغال خلق موزون باد
# 3 جهان رفعت و عز و جلال عصمت دین %~% که عز و عصمت با جانش هر دو مقرون باد
# 4 بر آسمان کمالش به هر قران که فتد %~% هزار سال طواف سعود گردون باد
# 5 بر آستان جلالش به هر قدم که نهد %~% هزار دشمنش اندر زمین چو قارون باد
# 6 ز شرم فکرت او روی شمس گلگونست %~% ز خون دشمن او تیغ چرخ گلگون باد
# 7 اگر تصرف گردون به کام او نبود %~% در انتظار وجود از وجود بیرون باد
# 8 وگر تفاخر دریا به دست او نبود %~% به جای در و گهر در دل صدف خون باد
# 9 ایا سخای تو توجیه رزق را قانون %~% برو مزید نباشد هموش قانون باد
# 10 ز رشک وسعت دریای طبع پر گهرت %~% کنار دریا از آب دیده جیحون باد
# 11 به روزگار تو ور هست فتنه فتنه خواب %~% برو چو بخت حسودست همیشه مفتون باد
# 12 زمانه جمله چو بیمار وهم و حادثه‌اند %~% ز پاس و امن توشان باره باد و معجون باد
# 13 جریدهای تواریخ عهد دولت تو %~% ز رسمهای تو پر درج در مکنون باد
# 14 تمنیی که به اقبال روزگارت هست %~% در انتظار قبول تو باد و اکنون باد
# 15 ایا به دست تو در گوهر سخا تضمین %~% به پای قدر تو در اوج چرخ مضمون باد
# 16 خرابه‌ای که ضروریست بر بساط زمین %~% ز بس عمارت عدلت چو ربع مسکون باد
# 17 اگرنه از شکر شکر تو همیشه ترست %~% مذاق بنده لعابش چو آب افیون باد
# 18 به دشمنان تو بر هرشب از کمین قضا %~% سپاه حادثه چرخ را شبیخون باد
# 19 به بارگاه تو در شیر فرش ایوان را %~% به خاصیت شرف و فر شیر گردون باد
# 20 به خدمت تو درم روزگار میمون گشت %~% ز جود و جاه تو کت روزگار میمون باد
# 21 ز خرمی که دلم عیش تو همی خواهد %~% بدان همی نرسد فکرتم که آن چون باد
# 22 همیشه تا به جهان در کمی و افزونیست %~% حسود جاه تو کم باد و جاهت افزون باد
PageV1P0371
### || [genre: Q]
# 1 خدایگانا سال نوت همایون باد %~% همیشه روز تو چون روز عید میمون باد
# 2 به گرد طالع سعدت که کعبه فلکست %~% هزار دور طواف سعود گردون باد
# 3 چنانکه رای تو بر امن و عدل مفتونست %~% زمانه بر تو و بر دولت تو مفتون باد
# 4 جهان عمارت و تسکین به رای و عدل تو یافت %~% همیشه هم به تو معمور باد و مسکون باد
# 5 چو بارگاه ترا پر شود ورق ز حروف %~% در آن ورق الف قد خسروان نون باد
# 6 نهال بختی کز باغ دولتت نبرند %~% چو شاخ خشک ز امکان نشو بیرون باد
# 7 اساس ملکی کز بهر خدمتت ننهند %~% ز نعل اسب حوادث خراب و هامون باد
# 8 اگر نه لاف سخا از دلت زند دریا %~% به جای در و گهر در دل صدف خون باد
# 9 ور از مراد تویی باز پس نهد گردون %~% به اضطرار و گردون بارکش دون باد
# 10 ز نام تو دهن سکه گر ببندد چرخ %~% وجوه‌ساز معادن قرین قارون باد
# 11 ز ذکر تو ورق خطبه گر بشوید دهر %~% سلام جمعه به تکبیر صور مقرون باد
# 12 به روز معرکه سؤ المزاج نصرت را %~% ز خون خصم تو مطبوخ باد و معجون باد
# 13 قدر چو دفتر توجیه رزقها شکند %~% محرران فلک را کف تو قانون باد
# 14 چو ابر چتر تو سیل ظفر برانگیزد %~% ازو کمینه تکابی فرات و جیحون باد
# 15 بر آنکه نیست ز فوج تو موج حادثه را %~% زمان زمان ز کمین قضا شبیخون باد
# 16 اگر قضا رخ گردون ز فتنه زرد کند %~% از آنچه عجز ترا روی بخت گلگون باد
# 17 وگر قدر شب فکرت به روز دیر برد %~% از آن چه باک ترا روز و شب همایون باد
# 18 همیشه تا به جهان در کمی و افزونیست %~% عدوی ملک تو کم باد و ملکت افزون باد
# 19 ز کردگار به هر طاعتی که قصد کنی %~% هزار اجرت و آن اجر غیر ممنون باد
# 20 ز روزگار به هر نعمتی که روی نهی %~% هزار خدمت و هر خدمتی دگرگون باد
# 21 خدایگانا از غایت غلو و علو %~% همی ندانم گفتن که دولتت چون باد
# 22 دعای بنده مگر مستجاب خواهد بود %~% که در دهانش سخن همچو در مکنون باد
# 23 بدان دلیل که هردم سپهر می‌گوید %~% همین زمان و همین ساعت و هم‌اکنون باد
PageV1P0372
### || [genre: Q]
# 1 صاحبا جنبشت همایون باد %~% عید و نوروز بر تو میمون باد
# 2 طالع اختیار مسعودت %~% زبده شکلهای گردون باد
# 3 صولت و سرعت زمین و زمان %~% با رکاب و عنانت مقرون باد
# 4 در زوایای ظل رایت تو %~% فتنه بر خواب امن مفتون باد
# 5 دفع سؤ المزاج دولت را %~% لطف تدبیرهات معجون باد
# 6 خاک و خاشاک منزلت ز شرف %~% طور سینین و تین و زیتون باد
# 7 از تراکم غبار موکب تو %~% حصن سکان ربع مسکون باد
# 8 وز پی غوطه حوادث را %~% موج فوجت چو موج جیحون باد
# 9 گرد جیشت که متصل مددست %~% مدد سمک و کوه و هامون باد
# 10 روز خصمت که منفصل عقبست %~% متصل بر در شبیخون باد
# 11 تن که بی‌داغ طاعتت زاید %~% از مراعات نشو بیرون باد
# 12 زر که بی مهر خازنت روید %~% قسم میراث‌خوار قارون باد
# 13 گرنه لاف از دلت زند دریا %~% گوهرش در دل صدف خون باد
# 14 ورنه بر امر تو رود گردون %~% همچو گردون بارکش دون باد
# 15 دست سرو ار دعای تو نکند %~% الف استقامتش نون باد
# 16 ور کمر جز به خدمتت بندد %~% نیشکر آبش آب افیون باد
# 17 وقت توجیه رزق آدمیان %~% آسمان را کف تو قانون باد
# 18 جادوان از ترازوی عدلت %~% حل و عقد زمانه موزون باد
# 19 در مصاف قضا به خون عدوت %~% تا به شمشیر بید گلگون باد
# 20 در کمین عدم گرت خصمیست %~% دهر در انتقامش اکنون باد
# 21 در جهان تا کمی و افزونیست %~% کمی دشمنت بر افزون باد
# 22 به ضمان خزینه‌دار ابد %~% عز و عمرت همیشه مخزون باد
# 23 اجر اعمال صالح بنده %~% از ایادیت غیر ممنون باد
# 24 وز قبول تو پیش آب سخنش %~% خاک در چشم در مکنون باد
# 25 ور مشرف شود به تشریفی %~% قصبش پای‌مزد اکسون باد
# 26 صاحبا بنده را اجازت ده %~% تا بگویم که دشمنت چون باد
# 27 خار در چشم و کلک در ناخن %~% تیز در ریش و کیر در کون باد
PageV1P0373
### || [genre: Q]
# 1 ملکا مملکت به کام تو باد %~% ملک هم نام تو به نام تو باد
# 2 ساحت آسمان زمین تو گشت %~% خواجه اختران غلام تو باد
# 3 حشمت از حشمت تو محتشم است %~% همه حشمت ز احتشام تو باد
# 4 هرچه قائم به ذات جز اول %~% همه را قوت از قوام تو باد
# 5 مشرق آفتاب ملت و ملک %~% شرف قصر و طرف بام تو باد
# 6 روز می خوردن تو بدر و هلال %~% خوان نقل تو باد و جام تو باد
# 7 تیر چون تیر در هوای تو راست %~% طرفه چون طرف بر ستام تو باد
# 8 اشهب روز و ادهم شب را %~% پیشه خاییدن لگام تو باد
# 9 گرهی کان قضا بنگشاید %~% سخره دست اهتمام تو باد
# 10 زرهی کان قدر نفرساید %~% خرقه تیر انتقام تو باد
# 11 هرچه در تخته ازل سریست %~% همه در دفتر و کلام تو باد
# 12 هرچه در حربه اجل قهریست %~% همه در قبضه حسام تو باد
# 13 ای چو عنقا ز دام دهر برون %~% شیر گردون شکار دام تو باد
# 14 وی چو کیوان زکام خصم بری %~% اوج کیوان به زیر کام تو باد
# 15 از پی آنکه تا نگردد کند %~% نصل تقدیر در سهام تو باد
# 16 وز پی آنکه تا نگیرد زنگ %~% تیغ مریخ در نیام تو باد
# 17 چشم ایام بر اشارت تست %~% گوش افلاک بر پیام تو باد
# 18 در جهان گر مقیم نیست مقام %~% ذروه قدر تو مقام تو باد
# 19 ور حطام زمانه باقی نیست %~% نعمت فضل تو حطام تو باد
# 20 تا که فرجام صبح شام بود %~% صبح بدخواه تو چو شام تو باد
# 21 در همه کاری از وقار و ثبات %~% پخته روزگار خام تو باد
PageV1P0374
### || [genre: Q]
# 1 خسروا بخت همنشین تو باد %~% مشتری در قران قرین تو باد
# 2 خواجه اختران غلام تو گشت %~% عرصه آسمان زمین تو باد
# 3 خاتم و خنجر قضا و قدر %~% در یسار تو و یمین تو باد
# 4 آسمان و مجره و خورشید %~% تخت و تیغ تو و نگین تو باد
# 5 چون قضا رنگ حادثات زند %~% ناظرش حزم پیش‌بین تو باد
# 6 چون قدر نقش کاینات کند %~% دفترش صفحه یقین تو باد
# 7 مشکلی کان کلیم حل نکند %~% سخره دست و آستین تو باد
# 8 معجزی کان مسیح پی نبرد %~% راه تحصیل آن رهین تو باد
# 9 در براهین رؤیت ایزد %~% برترین حجتی جبین تو باد
# 10 در وقایع گره‌گشای امور %~% رای رایت‌کش رزین تو باد
# 11 در حوادث گریزگاه جهان %~% حصن اندیشه حصین تو باد
# 12 سعد و نحس مدبران فلک %~% هر دو موقوف مهر و کین تو باد
# 13 چرخ را در مصاف کون و فساد %~% جمله بر وفق هان و هین تو باد
# 14 رونق ملک و استقامت دین %~% دایم از قوت متین تو باد
# 15 ابر باران فتح و سیل ظفر %~% از کمان تو و کمین تو باد
# 16 سبز خنگ سپهر پیوسته %~% نوبتی‌وار زیر زین تو باد
# 17 آفتابی که خازن کانهاست %~% نایب خازن و امین تو باد
# 18 تا کس از آفرین سخن گوید %~% سخن خلق آفرین تو باد
# 19 مدد بی‌نهایت ابدی %~% از شهور تو و سنین تو باد
# 20 همه وقتی خدای عز و جل %~% حافظ و ناصر و معین تو باد
PageV1P0375
### || [genre: Q]
# 1 ای عید دین و دولت عیدت خجسته باد %~% ایامت از حوادث ایام رسته باد
# 2 گلزار باغ چرخ که پژمردگیش نیست %~% در انتظار مجلس تو دسته دسته باد
# 3 بازار مصر جامع ملک از مکان تو %~% تا باره نهم ز جهان رسته رسته باد
# 4 الا ز شست عزم تو تیر قدر قضا %~% بر هر نشانه‌ای که زند باز جسته باد
# 5 گر نشو بیخ امن بود جز به باغ تو %~% از شاخهاش در تبر فتنه دسته باد
# 6 ور آبروی ملک رود جز به جوی تو %~% زاب فساد کل ورق کون شسته باد
# 7 در هیچ کار بی‌تو فلک را مباد خوض %~% پس گر بود نخست رضای تو جسته باد
# 8 کیوان موافقان ترا گر جگر خورد %~% نسرین چرخ را جگر جدی مسته باد
# 9 ور مشتری جوی ز هوای تو کم کند %~% یکباره مرغزار فلک خوشه رسته باد
# 10 مریخ اگر به خون حسود تو تشنه نیست %~% زنگار خورده خنجر و جوشن گسسته باد
# 11 ور در شود بر وزن بدخواهت آفتاب %~% گرد کسوف گرد جمالش نشسته باد
# 12 ور زهره جز به بزم تو خنیاگری کند %~% جاوید دف دریده و بربط شکسته باد
# 13 ور نامه‌ای دهد نه به پروانه تو تیر %~% شغلش فرو گشاده و دستش ببسته باد
# 14 ماه ار نخواهد آنکه وبد نعل مرکبت %~% از ناخن محاق ابد چهره خسته باد
# 15 واندر هرآنچه رای تو کرد اقتضای آن %~% تقدیر جز به عین رضا ننگرسته باد
# 16 تا رسم تهنیت بود اندر جهان بعید %~% هر بامداد بر تو چو عیدی خجسته باد
# 17 بادام‌وار چشم حسود تو آژده %~% وز ناله بازمانده دهان همچو پسته باد
PageV1P0376
### || [genre: Q]
# 1 اکنون که ماه روزه به نقصان در اوفتاد %~% آه از حجاب حجره دل بر در اوفتاد
# 2 هجران ماه روزه پیام وصال داد %~% اینک نهیب او به جهان اندر اوفتاد
# 3 گوید به چند روز دگر طبع نفس را %~% دیدی که رسم توبه ز عالم بر اوفتاد
# 4 آن شد که از تقرب مصحف به اختیار %~% از دست پایمرد طرب ساغر اوفتاد
# 5 آن مرغ را که بال و پر از شوق توبه بود %~% هم بال ریخت از خلل و هم پر اوفتاد
# 6 عشق و سرور و لهو مرا در نهاد رست %~% سودای جام و باده مرا در سر اوفتاد
# 7 آن‌کس که از دو کون به یکباره دل بشست %~% او را دو چشم بر دو رخ دلبر اوفتاد
# 8 فرمانده زمین و زمان مجد دین که مجد %~% با طینت مطهر او در خور اوفتاد
# 9 آن ملجا ملوک و سلاطین که شخص را %~% از کارها عبادت او خوشتر اوفتاد
# 10 بر وسعت ممالک جاهش گواه شد %~% صیتی که در زمانه ز خشک و تر اوفتاد
# 11 چون کین او ز مرکز علوی سفر نمود %~% از بیم لرزه بر فلک و اختر اوفتاد
# 12 در باختر سیاست او چون کمان کشید %~% تیرش سپر سپر شد ودر خاور اوفتاد
# 13 ای صاحبی که صورت جان عدوی ملک %~% از قهر تو در آینه خنجر اوفتاد
# 14 دریا دلی و غرقه دریای نیستی %~% از اعتماد جود تو بر معبر اوفتاد
# 15 جایی که عرضه کرد جهان بر و داد ملک %~% افسار در مقابله افسر اوفتاد
# 16 روزی که عنف و خشم شد از یاد چرخ را %~% آتش ز کارزار تو در چنبر اوفتاد
# 17 مرگ از برای دادن دارو طبیب شد %~% بیمار هیبت تو چو بر بستر اوفتاد
# 18 در موضعی که جود تو پرواز کرد زود %~% در پیش ز ایران تو زر بر زر اوفتاد
# 19 در درج گوشها به نظاره عقود را %~% از لفظ تو نظر همه بر گوهر اوفتاد
# 20 دریای انتقام تو آنجا که موج زد %~% از کشتی حیات و بقا لنگر اوفتاد
# 21 قصد جبین ماه و رخ آفتاب کرد %~% حرفی که از مدیح تو بر دفتر اوفتاد
# 22 از یک صریر کلک تو در نوبت نبرد %~% از صد هزار سر به فزع مغفر اوفتاد
# 23 اقبال تو به چشم رضا روی ملک دید %~% خورشید بر سرادق نیلوفر اوفتاد
# 24 پیغام تو به فکر درافکند اضطراب %~% از مرتضی نه زلزله در خیبر اوفتاد
# 25 از نسل آدم آنکه یقین بود مهر او %~% بر خدمت تو در شکم مادر اوفتاد
# 26 از شاخ خدمت تو که طوبی است بیخ او %~% هر میوه‌ای به خاصیت دیگر اوفتاد
# 27 الحق محال نیست که بنده چو دیگران %~% از عشق خدمت تو بدین کشور اوفتاد
# 28 او را که شکرها ز شکرریز شعرهاست %~% زهری به دست واقعه در شکر اوفتاد
# 29 از حضرتی حشر به درش حاضر آمدند %~% نادیده مرگ در فزع محشر اوفتاد
# 30 تیمارش از تعرض هر بی‌خبر فزود %~% دستارش از عقیله مه معجر اوفتاد
# 31 بشنو که در عذاب چگونه رسید صبر %~% بنگر که در خلاب چگونه خر اوفتاد
# 32 با منکران عقل در این خطه کار او %~% داند همی خدای که بس منکر اوفتاد
# 33 کافور در غذاش به افطار هر شبی %~% از جور این دو سنگدل کافر اوفتاد
# 34 از بس که بار داوری این و آن کشید %~% او را سخن به حضرت این داور اوفتاد
# 35 تا آگه است عقل که از خامه قضا %~% نقش وجود قابل نفع و ضر اوفتاد
# 36 بادا همیشه طالب آزرم تو سپهر %~% گرچه ازو عدوی تو در آذر اوفتاد
PageV1P0377
### || [genre: Q]
# 1 ای به شاهی ز همه شاهان فرد %~% مشتری طلعت و مریخ نبرد
# 2 آسمان مثل تو نادیده به خواب %~% مجلس و معرکه را مردم و مرد
# 3 بر جهان ای ز جهان جاه تو بیش %~% همتت سایه از آن سان گسترد
# 4 که در آن سایه کنون مادر شاخ %~% همه بی‌خار همی زاید ورد
# 5 با رهت کان نه به اندازه ماست %~% با هوای تو کز او نیست گزرد
# 6 بر توان آمدن از دریا خشک %~% بر توان خاستن از دوزخ سرد
# 7 باست ار سوی معادن نگرد %~% لعل را روی چو زر گردد زرد
# 8 مسرع حکم تو صد بار فزون %~% چرخ را گفته بود کز ره برد
# 9 گرنه از عشق نگینت بودی %~% زانگبین موم کجا گشتی فرد
# 10 ای به جایی که کشد خاک درت %~% دامن اندر فلک باد نورد
# 11 مدتی بود که می‌کرد خراب %~% کشور شخص مرا والی درد
# 12 من محنت زده در ششدر عجز %~% بی‌برون شو شده چون مهره نرد
# 13 تا یکی روز که در بردن جان %~% تن بی‌زور مرا می‌آزرد
# 14 وارد حضرت عالی برسید %~% چون درآمد ز درم بردابرد
# 15 ناسگالیده از آن سان بگریخت %~% که تو هم نرسیدیش به گرد
# 16 بنده را پرسش جان‌پرور تو %~% شربتی داد که چون بنده بخورد
# 17 جان نو داد تنش را حالی %~% وان به غارت شده را باز آورد
# 18 پس از این در کنف خدمت تو %~% زندگانی بدو جان خواهد کرد
# 19 تا که بر گرد زمین می‌گردد %~% کره گنبد دولابی گرد
# 20 در جهان داری و ملکت بخشی %~% چو سکندر همه آفاق بگرد
PageV1P0378
### || [genre: Q]
# 1 ای نمودار سپهر لاجورد %~% گشته ایمن چون سپهر از گرم و سرد
# 2 هم سپهر از رفعت سقفت خجل %~% هم بهشت از غیرت صحنت به درد
# 3 اشک این چون آب شنگرف تو سرخ %~% روی آن چون رنگ زرنیخ تو زرد
# 4 آسمان چون لاجوردت حل شده %~% در سرشک از غبن سنگ لاجورد
# 5 ساکنی ورنه چه مابین است و فرق %~% از تو تا این گنبد گیتی‌نورد
# 6 جنتی در خاصیت زان چون ملک %~% وحش و طیرت فارغند از خواب و خورد
# 7 رستنی‌های تو بی‌سعی نما %~% جمله با برگ تمام از شاخ و نرد
# 8 بلبلت را نیست استعداد نطق %~% ورنه دایم باشدی در ورد ورد
# 9 باز و کبکت بی‌تحرک در شتاب %~% پیل و گرگت بی‌عداوت در نبرد
# 10 پرده و آهنگ مطرب را صدات %~% کرده ترکیب از طریق عکس و طرد
# 11 آسمانی و آفتابت صاحبست %~% آفتابی کاسمانی چون تو کرد
# 12 آفتابی کاسمان ساکن شود %~% گر نفاذ امر او گوید مگرد
# 13 آفتابی کز کسوف حادثات %~% دامن جاهش نپذرفتست گرد
# 14 گفته رایش در شب معراج جاه %~% آفتاب و ماه را کز راه برد
# 15 دست رادش کرده در اطلاق رزق %~% ممتلی مر آز را از پیش خورد
# 16 فاضل روزی به عقبی هم برد %~% هرکرا آن دست باشد پایمرد
# 17 تا نباشد آسمان ار دور دور %~% تا نگردد آفتاب از نور فرد
# 18 باد همچون آسمان و آفتاب %~% در نظام کل وجودش ناگزرد
# 19 گشته گرد مرکز تدبیر او %~% گاه تدبیر آسمان تیز گرد
# 20 بوده در نرد فرح نقشش به کام %~% تا فرح تاریخ این نقشست و نرد
PageV1P0379
### || [genre: Q]
# 1 تا ملک جهان را مدار باشد %~% فرمانده آن شهریار باشد
# 2 سلطان سلاطین که شیر چترش %~% در معرکه سلطان شکار باشد
# 3 آن خسرو خسرونشان که تختش %~% در مرتبه گردون عیار باشد
# 4 آن سایه یزدان که تاج او را %~% از تابش خورشید عار باشد
# 5 آن شاه که در کان ز عشق نامش %~% زر در فزع انتظار باشد
# 6 وز خطبه چو تحمید او برآید %~% دین در طرب افتخار باشد
# 7 تختی که نه فرمان او فرازد %~% حاشا که پسر عم دار باشد
# 8 تاجی که نه انعام او فرستد %~% کی گوهر آن شاهوار باشد
# 9 با تیغ جهادش نمود کاری %~% ار جمجمه ذوالخمار باشد
# 10 گردی که برانگیخت موکب او %~% بر عارض جوزا عذار باشد
# 11 نعلی که بیفکند مرکب او %~% در گوش فلک گوشوار باشد
# 12 در مجرفه فراش مجلسش را %~% مکنون جبال و بحار باشد
# 13 آری عرق ابر نوبهاری %~% در کام صدف خوشگوار باشد
# 14 لیکن چو به بازار چرخش آری %~% در دیده خورشید خوار باشد
# 15 شاها ز پی آنکه شاعران را %~% این واقعه گفتن شعار باشد
# 16 گفتم که حدیث عراق گویم %~% گر خود همه بیتی سه چار باشد
# 17 چون سلک معانی نظام دادم %~% زان تا سخنم آبدار باشد
# 18 الهام الهی چه گفت گفتا %~% آنرا که خرد هیچ یار باشد
# 19 چون سایه ما را مدیح گوید %~% با ذکر عراقش چه کار باشد
# 20 خسرو به سر تازیانه بخشد %~% چون ملک عراق ار هزار باشد
# 21 ای سایه آن پادشا که ذاتش %~% آزاد ز عیب و عوار باشد
# 22 روزی که ز آسیب صف هیجا %~% صحرای فلک پر غبار باشد
# 23 وز زلزله حمله سواران %~% اوتاد زمین بی‌قرار باشد
# 24 وز نوک سنان خضاب گشته %~% اطراف هوا لاله‌زار باشد
# 25 نکبای علم در سپهر پیچد %~% باران کمان بی‌بخار باشد
# 26 چون رایت منصور تو بجنبد %~% بس فتنه که در کارزار باشد
# 27 میدان سپهر از غریو انجم %~% پر ولوله زینهار باشد
# 28 چون شعله کشد آتش سنانت %~% پروین ز حساب شرار باشد
# 29 چون سایه رمحت کشیده گردد %~% بر منهزمان سایه بار باشد
# 30 چون لاله تیغت شکفته گردد %~% در عالم نصرت بهار باشد
# 31 در دست تو گویی که خنجر تو %~% دردست علی ذوالفقار باشد
# 32 خون درجگر پردلان بجوشد %~% گر رستم و اسفندیار باشد
# 33 تا چشم زنی بر ممر سمتی %~% کاعلام ترا رهگذار باشد
# 34 از چشمه شریان خصم بینی %~% دشتی که پر از جویبار باشد
# 35 جز رایت تو کسوتی که دارد %~% کش فتح و ظفر پود و تار باشد
# 36 الحق ظفر و فتح کم نیاید %~% آنرا که مدد کردگار باشد
# 37 تا دایه تقدیر آسمان را %~% فرزند جهان در کنار باشد
# 38 ملکت چو جهان پایدار بادا %~% خود ملک چنان پایدار باشد
# 39 باقی به دوامی که امتدادش %~% چون عمر ابد بی‌کنار باشد
# 40 روشن به وزیری که مملکت را %~% از جد و پدر یادگار باشد
# 41 آن صاحب عادل که کار عدلش %~% در دولت و دین گیر و دار باشد
# 42 آن صدر که در بارگاه جاهش %~% تقدیر ز حجاب بار باشد
# 43 آن طاهر طاهرنسب که پاکی %~% از گوهر او مستعار باشد
# 44 طاهر نبود گوهری که نشوش %~% در پرده پروردگار باشد
# 45 صدرا ملکا صاحبا تو آنی %~% کت ملک به جان خواستار باشد
# 46 تدبیر تو چون کار ملک سازد %~% بر دست سلیمان سوار باشد
# 47 تمکین تو چون حکم شرع راند %~% بر دوش مسیحا غیارباشد
# 48 باد است به دست ستم ز عدلت %~% چونان که به دست چنار باشد
# 49 خونست دل فتنه از شکوهت %~% چونان که دل کفته نار باشد
# 50 عفوت ز پی جرم کس فرستد %~% نفس تو چنان بردبار باشد
# 51 حزمت به سر وهم راه داند %~% رای تو چنان هوشیار باشد
# 52 رازی که قضا رنگ آن نبیند %~% نزد تو چو روز آشکار باشد
# 53 گردون نپذیرد فساد و نقصان %~% تا قدر ترا یار غار باشد
# 54 خورشید کسوف فنا نبیند %~% تا قصر ترا پرده‌دار باشد
# 55 ملکی که درو عزم ضبط کردی %~% گر باره چرخش حصار باشد
# 56 در حال برو رکنها بجنبد %~% گر چون که قافش وقار باشد
# 57 دهلیز سراپرده رفیعت %~% تا روی سوی آن دیار باشد
# 58 جنبان شده بینی به سوی حضرت %~% چون مورچه کاندر قطار باشد
# 59 گر سایر آن وحش و طیر گردد %~% ور ساکن آن مور و مار باشد
# 60 زان پس همه وقتی به بارگاهت %~% وفدی ز صغار و کبار باشد
# 61 دانی چه سخن در عراق مشنو %~% کان چشمه ازین مرغزار باشد
# 62 تقدیر چنان کن که روی عزمت %~% در مملکت قندهار باشد
# 63 عزم تو قضاییست مبرم آری %~% مسمار قضا استوار باشد
# 64 بی‌پشتی عزم تو در ممالک %~% پهلوی مصالح نزار باشد
# 65 هرچ آن تو کنی از امور دولت %~% بی‌شایبه اضطرار باشد
# 66 کانجا که مرادت عنان بتابد %~% در بینی گردون مهار باشد
# 67 وانجا که قضا با تو عهد بندد %~% یزدان به وفا حق‌گزار باشد
# 68 هرچند چنان خوبتر که خصمت %~% از باد اجل خاکسار باشد
# 69 می‌شایدم از بهر غصه خوردن %~% گر مدت عمرش دوبار باشد
# 70 صدرا به جهان در دفین طبعم %~% کانرا نه همانا یسار باشد
# 71 کز میوه تلفیق لفظ و معنی %~% پیوسته چو باغ به بار باشد
# 72 چون کلک تفکر به دست گیرد %~% بر دست عطارد نگار باشد
# 73 در دولت تو همچو دولت تو %~% هرسال جوانتر ز پار باشد
# 74 صاحب‌سخن روزگارم آری %~% مردی که چنین کامکار باشد
# 75 کاندر کنف خاک بارگاهی %~% کش چرخ برین در جوار باشد
# 76 در مدح وزیری که جان آصف %~% از غیرت او دلفکار باشد
# 77 عمری سخن عذب پخته راند %~% صاحب سخن روزگار باشد
# 78 تا زیر سپهر کبود کسوت %~% نیکی و بدی در شمار باشد
# 79 هر نیک و بدی کز سپهر زاید %~% چونان که بدان اعتبار باشد
# 80 امکان نزولش مباد بر کس %~% الا که ترا اختیار باشد
# 81 جز بر تو مدار جهان مبادا %~% تا ملک جهان را مدار باشد
PageV1P0380
### || [genre: Q]
# 1 گر دل و دست بحر و کان باشد %~% دل و دست خدایگان باشد
# 2 شاه سنجر که کمترین بنده‌اش %~% در جهان پادشه نشان باشد
# 3 پادشاه جهان که فرمانش %~% بر جهان چون قضا روان باشد
# 4 آنکه با داغ طاعتش زاید %~% هرکه ز ابنای انس و جان باشد
# 5 وانکه با مهر خازنش روید %~% هرچه ز اجناس بحر و کان باشد
# 6 دسته خنجرش جهانگیرست %~% گرچه یک مشت استخوان باشد
# 7 عدلش ار با زمین به خشم شود %~% امن بیرون آسمان باشد
# 8 قهرش ار سایه بر جهان فکند %~% زندگانی در آن جهان باشد
# 9 مرگ را دایم از سیاست او %~% تب لرز اندر استخوان باشد
# 10 هرکجا سکه شد به نام و نشانش %~% بخل بی‌نام و بی‌نشان باشد
# 11 هرکجا خطبه شد به نام و بیانش %~% نطق را دست بر دهان باشد
# 12 ای قضا قدرتی که با حزمت %~% کوه بی‌تاب و بی‌توان باشد
# 13 رایتت آیتی که در حرفش %~% فتح تفسیر و ترجمان باشد
# 14 می‌نگویم که جز خدای کسی %~% حال گردان و غیب‌دان باشد
# 15 گویم از رای و رایتت شب و روز %~% دو اثر در جهان عیان باشد
# 16 رای تو رازها کند پیدا %~% که ز تقدیر در نهان باشد
# 17 رایتت فتنها کند پنهان %~% که چو اندیشه بی‌کران باشد
# 18 لطفت ار مایه وجود شود %~% جسم را صورت روان باشد
# 19 باست ار بانگ بر زمانه زند %~% گرگ را سیرت شبان باشد
# 20 نبود خط روزیی مجری %~% که نه دست تو در ضمان باشد
# 21 نشود کار عالمی به نظام %~% که نه پای تو در میان باشد
# 22 در جهانی و از جهان پیشی %~% همچو معنی که در بیان باشد
# 23 آفرین بر تو کافرینش را %~% هرچه گویی چنین چنان باشد
# 24 روز هیجا که از درخشش سنان %~% گرد راکسوت دخان باشد
# 25 در تن اژدهای رایتهات %~% باد را اعتدال جان باشد
# 26 شیر گردون چو عکس شیر در آب %~% پیش شیر علم‌ستان باشد
# 27 هم عنان امل سبک گردد %~% هم رکاب اجل گران باشد
# 28 هر سبو کز اجل شکسته شود %~% بر لب چشمه سنان باشد
# 29 هر کمین کز قضا گشاده شود %~% از پس قبضه کمان باشد
# 30 اشک بر درعهای سیمابی %~% نسخت راه کهکشان باشد
# 31 چون بجنبد رکاب منصورت %~% آن قیامت که آن زمان باشد
# 32 هر که راشد یقین که حمله تست %~% پای هستیش بر گمان باشد
# 33 روح روح الامین در آن ساعت %~% نه همانا که در امان باشد
# 34 نبود هیچکس بجز نصرت %~% که دمی با تو همعنان باشد
# 35 هر مصافی که اندرو دو نفس %~% تیغ را با کفت قران باشد
# 36 صد قران طیر و وحش را پس از آن %~% فلک از کشته میزبان باشد
# 37 خسروا بنده را چو ده سالست %~% که همی آرزوی آن باشد
# 38 کز ندیمان مجلس ار نشود %~% از مقیمان آستان باشد
# 39 بخرش پیش از آنکه بشناسیش %~% وانگهت رایگان گران باشد
# 40 چه شود گر ترا در این یک بیع %~% دست بوسیدنی زیان باشد
# 41 یا چه باشد که در ممالک تو %~% شاعری خام قلتبان باشد
# 42 لیکن اندر بیان مدح وغزل %~% موی مویش همه زبان باشد
# 43 تا شود پیر همچو بخت عدوت %~% هم درین دولت جوان باشد
# 44 تا هوای خزان به بهمن و دی %~% زرگر باغ و بوستان باشد
# 45 باغ ملک ترا بهاری باد %~% نه چنان کز پیش خزان باشد
# 46 خطبها را زبان به ذکر تو تر %~% تا ممر سخن دهان باشد
# 47 سکها را دهان به نام تو باز %~% تا ز زر در جهان نشان باشد
# 48 مدتت لازم زمان و مکان %~% تا زمان لازم مکان باشد
# 49 همتت ملک‌بخش و ملک ستان %~% تا به گیتی ده و ستان باشد
# 50 در جهان ملک جاودانت باد %~% خود چنین ملک جاودان باشد
PageV1P0381
### || [genre: Q]
# 1 ای خداوندی که هرکه از طاعتت سربرکشد %~% روزگارش خط خذلان تا ابد بر سر کشد
# 2 گر سموم قعر تو بر موج دریا بگذرد %~% جاودان از قهر دریا باد خاکستر کشد
# 3 ور نسیم لطف تو بر شعله دوزخ وزد %~% دلو چرخ از دوزخ آب زمزم و کوثر کشد
# 4 رونق عالم تصرفهای کلکت می‌دهد %~% ورنه تاثیر حوادث خط به عالم درکشد
# 5 بر مسیر کلک تو ترتیب عالم واجبست %~% تا به استحقاقش اندر سلک نفع و ضر کشد
# 6 تیر گردون کیست باری در همه روی زمین %~% کو به دیوان قدر یک حرف بر دفتر کشد
# 7 گر ز بهر تیر شه گلبن کند پیکان رواست %~% بید باری کیست کاندر باغ شه خنجر کشد
# 8 صاحبا گر بنده را تشریف خاصت آرزوست %~% تا بدان دامن ز جیب آسمان برتر کشد
# 9 کیست آخر کو نخواهد کز پی تشریف تو %~% ذیل تاریخ شرف در عرصه محشر کشد
# 10 آسمان را گر نوید جامه سگبان دهی %~% در زمان ذراعه پیروزه از سر برکشد
# 11 تا عروس بوستان را دست انصاف بهار %~% از ره مشاطگی در حیله و زیور کشد
# 12 رونق بستان عمرت باد تا این شعر هست %~% کابر آذاری همی در بوستان لشکر کشد
PageV1P0382
### || [genre: Q]
# 1 خیزید که هنگام صبوح دگر آمد %~% شب رفت و ز مشرق علم صبح برآمد
# 2 نزدیک خروس از پی بیداری مستان %~% دیریست که پیغام نسیم سحر آمد
# 3 خورشید می اندر افق جام نکوتر %~% چون لشکر خورشید به آفاق درآمد
# 4 از می حشری به که درآرند به مجلس %~% زاندیشه چو بر خواب خماری حشر آمد
# 5 آغاز نهید از پی می بی‌خبری را %~% کز مادر گیتی همه کس بی‌خبر آمد
# 6 بر دل نفسی انده گیتی به سر آرید %~% گیرید که گیتی همه یکسر به سر آمد
# 7 بر بوک و مرگ عمر گرامی مگذارید %~% خود محنت ما جمله ز بوک و مگر آمد
# 8 ای ساقی مه روی درانداز و مرا ده %~% زان می که رزش مادر و لهوش پسر آمد
# 9 بر من مشکن بیش که من توبه شکستم %~% زان دست که صد قلزم ازو یک شمر آمد
# 10 از دست گهر گستر دستور شهنشاه %~% دستی نه محیطی که نوالش گهر آمد
# 11 دستور جلال‌الوزرا کز وزرا اوست %~% آن شاخ که در باغ جلالت به برآمد
# 12 صدری که تر و خشک جهان فانی و باقی %~% بر گوشه خوان کرمش ماحضر آمد
# 13 جز بر در او قسمت روزی نکند بخت %~% آری چکند چون در رزق بشر آمد
# 14 هرگز چو فلک راه سعادت نکند گم %~% آن را که فلک سوی درش راهبر آمد
# 15 بی‌نعمت او بیخ بقا خشک لب افتاد %~% با همت او شاخ سخا بارور آمد
# 16 از همت او شکل جهانی بکشیدند %~% در نسبت او کل جهان مختصر آمد
# 17 ای شاه نشانی که ز عدل تو جهان را %~% در وصف نیاید که چه بختی به درآمد
# 18 عدل تو هماییست که چون سایه بگسترد %~% خاصیت خورشید در آن بی‌خطر آمد
# 19 نام تو بسی تربیت نام عمر داد %~% زان روی که عدل تو چو عدل عمر آمد
# 20 سرمایه دریا نه به بازوی دلت بود %~% زین روی دفینش ز کران بر حذر آمد
# 21 کان در نظر رای تو نامد ز حقیری %~% آن چیست که آن رای ترا در نظر آمد
# 22 بی‌دست تو کس را به مرادی نرسد دست %~% بوسیدن دست تو از آن معتبر آمد
# 23 در شان نیاز آیت احسان و ایادیت %~% چون پیرهن یوسف و چشم پدر آمد
# 24 بر تو قدیمیست چنان کز ره تقدیر %~% نزد همه در کوکبه خواب و خور آمد
# 25 عزم تو چه عزمیست که بی‌منت تدبیر %~% در هرچه بکوشید نصیبش ظفر آمد
# 26 عالم که ز نه برد به حیلت کلهی کرد %~% ترک کله قدر ترا آستر آمد
# 27 گردون که پی وهم مهندس نسپردش %~% آمد شد تایید ترا پی سپر آمد
# 28 اول قدم قدر تو بود آنکه چو برداشت %~% عالم همه زیر آمد و قدرت زبر آمد
# 29 صاحب که به سیر قلمش تیغ سکون یافت %~% حاتم که ز دست کرمش کان به سر آمد
# 30 اوصاف تو در نسبت آوازه ایشان %~% وصف نفس عیسی و آواز خر آمد
# 31 در امر تو امکان تغیر ننهفتند %~% گویی که مثالی ز قضا و قدر آمد
# 32 در کین تو امید سلامت ننهادند %~% گویی که نشانی ز سعیر و سقر آمد
# 33 دشمن کمر کین تو از بیم تو بربست %~% نی را ز پی حمله صرصر کمر آمد
# 34 از آتش باس تو مگر دود ندیدست %~% کز ساده‌دلیش آرزوی شور و شر آمد
# 35 باس تو شهابیست که در کام شیاطین %~% با حرقتش آتش چو شراب کدر آمد
# 36 خطم تو چه پروانه شود صاعقه‌ای را %~% کان را ز فلک دود و ز اختر شرر آمد
# 37 تو ساکنی و خصم تو جنبان و چنین به %~% زیرا که سکون حلیت کل سیر آمد
# 38 عنقا که ز نازک منشی جای نگه داشت %~% هرگز طرف دامنش از عار تر آمد
# 39 وز هرزه‌روی سر چو به هر جای فرو کرد %~% یک سال زغن ماده و یکسال نر آمد
# 40 ای ملک‌ستانی که ز درگاه تو برخاست %~% هر مرغ که در عرصه ملکی به پر آمد
# 41 من بنده کز این پیش نزد زخم درشتی %~% گردون که نه احوال من او را سپر آمد
# 42 در مدت ده سال که این گوشه و سکنه %~% در قبه اسلام مرا مستقر آمد
# 43 هر نور و نظامی که درآمد ز در من %~% از جود تو آمد نه ز جای دگر آمد
# 44 گردون جگرم داد که احسان نه ز دل کرد %~% آن تو ز دل بود از آن بی‌جگر آمد
# 45 صدرا تو خداوند قدیمی نه مرا بس %~% آنرا که هنرهای من او را سمر آمد
# 46 اقران مرا زر ز طمع بیش تو دادی %~% زان در تو سخنشان همه چون آب زر آمد
# 47 از خدمت فرخنده تو باز نگشتند %~% هرگز که نه تشریف توشان بر اثر آمد
# 48 انعام تو بر اهل هنر گرچه به حدیست %~% کز شکر تو کام همه‌شان پر شکر آمد
# 49 نظمی که در احوال من آمد همه وقتی %~% از فضل تو آمد نه ز فضل و هنر آمد
# 50 جانم که درو نقش هوای تو گرفتست %~% پاینده‌تر از نقش حجر بر حجر آمد
# 51 اقبال ز توقیع تو نقشی بنمودش %~% هرلحظه که بر غرفه سمع و بصر آمد
# 52 از تو نگزیرد که تو در قالب عالم %~% جانی و یقین است که جان ناگزر آمد
# 53 تا در مثل آرند که اندر سفر عمر %~% جان مرکب و دم‌زاد و جهان رهگذر آمد
# 54 یک دم ز جهان جان تو جز شاد مبادا %~% کز یک نظرت برگ چنین صد سفر آمد
# 55 مقصود جهان کام تو بادا که برآید %~% زان کز تو برآمد همه کامی که برآمد
PageV1P0383
### || [genre: Q]
# 1 خدای جل جلاله ز من چنین داند %~% که هرکه نام خداوند بر زبان راند
# 2 چو از دریچه گوش اندر آیدم به دماغ %~% دلم به دست نیاز از دماغ بستاند
# 3 حواس ظاهر و باطن که منهیان دلند %~% یکی ز جمله هر دو گروه نتواند
# 4 که پیش خدمت او از دو پای بنشیند %~% چو دل درآرد و بر جای جانش بنشاند
# 5 زهی بنای عقیدت که روزگار ازو %~% به منجنیق اجل خاک هم نریزاند
# 6 مگر هوای تو اصل حیات شد که قضا %~% برات عمر به توقیع او همی راند
# 7 خصایصی که هوای تراست در اقبال %~% خرد درو به تحیر همی فرو ماند
# 8 به خواجگیم رسانید بخت و موجبش این %~% که روزگار مرا بنده تو می‌خواند
# 9 کجا بماند که اقبال تو به دست قبول %~% طرایف سخنم را همی نگرداند
# 10 چو مدحت تو برانگیزد اسب فکرت من %~% ز جوی قوت ادراک عقل بجهاند
# 11 چو پای من بود اندر رکاب خدمت تو %~% عنان مدت من چرخ برنگرداند
# 12 به نعمت تو که گر در مصاف‌گاه اجل %~% قضا به زور تمامم ز زین بجنباند
# 13 مرااگر هنری نیست این دو خاصیت است %~% که هر کرا بود از مردمانش گرداند
# 14 نه در مناصب اقران حسد بیازارد %~% نه در صدور بزرگان طمع برنجاند
# 15 فلک چو کان گهر دید خاطرم پرسید %~% که این که دادت و جز راستیت نرهاند
# 16 چو نام دولت اکفی الکفات بردم گفت %~% به کار دولت اکفی الکفات می‌ماند
# 17 تویی که ابر ز تاثیر فتح باب کفت %~% تواند ار همه آب حیات باراند
# 18 به سیم نام نکو می‌خری زیان نکنی %~% برین بمان که ز مردم همین همی‌ماند
# 19 عنان به ابلق ایام ده که رایض او %~% سعادتیست که در موکب تو می‌راند
# 20 غبار موکب میمونت از بسیط زمین %~% سوی محیط فلک چون عنان بپیچاند
# 21 ز بهر تکیه او گرنه عزم فسخ کند %~% سپهر گوشه مسند ز ماه بفشاند
# 22 تو تا مدبر ملکی شکوه تدبیرت %~% ز بام گیتی تقدیر بد همی راند
# 23 جهان به آب وفا روی عهد می‌شوید %~% فلک به دست ظفر جعد ملک می‌شاند
# 24 زمانه مهره تشویر بازچید چو دید %~% که فتنه با تو همی بازد و همی ماند
# 25 تو در زمانه بسی از زمانه افزونی %~% اگر زمانه نداند خدای می‌داند
# 26 همیشه تا که ز تاثیر چرخ و گریه ابر %~% دهان غنچه گل را صبا بخنداند
# 27 لب نشاط تو از خنده هیچ بسته مباد %~% که خصم را به سزا خنده تو گریاند
PageV1P0384
### || [genre: Q]
# 1 در دین چو اعتصام به حبل متین کنند %~% آن به که مطلع سخن از رکن دین کنند
# 2 دین‌پروری که داغ ستورش مقربان %~% از بهر کسب مرتبه نقش نگین کنند
# 3 ارواح انبیا ز مقامات آخرت %~% بر دست و کلک و فتوی او آفرین کنند
# 4 از شرم رای او رخ خورشید خوی کند %~% هرگه که بر سپهر حدیث زمین کنند
# 5 اطراف مدرسه‌اش به زبان صدا چو دید %~% هرشب مذکریش شهور و سنین کنند
# 6 خورشید کیست چاکر رایش از این سبب %~% هر بامدادش ابلق ایام زین کنند
# 7 نقدیست نکتهاش که دارد عیار وحی %~% در گنج خانه خردش زان دفین کنند
# 8 ای تاج با کسی که مدار شریعتست %~% در شرع از طریق تهاون کمین کنند
# 9 صاحبقران شرع به جایی توان شدن %~% کانجات با مخنث و مطرب قرین کنند
# 10 مجلس به دوش گربه شکاران چرا شوی %~% چون نسبتت به خدمت شیر عرین کنند
# 11 یک التفات او ز تو گر منقطع شدی %~% زان التفاتها که به صوت حزین کنند
# 12 منکر مشو ازین که درین پوست نیستی %~% کازادگان به خیره ترا پوستین کنند
# 13 ای نایب محمد مرسل روا مدار %~% تا با من این مکاوحت از راه کین کنند
# 14 چندان بقات باد که تاثیر لطف صنع %~% از برگ اطلس وز گیا انگبین کنند
# 15 شرع از تو سرخ‌رو تو چو گل تازه‌روی تا %~% تشبیه چهرها به گل و یاسمین کنند
PageV1P0385
### || [genre: Q]
# 1 خراب کرد به یکبار بخل کشور جود %~% نماند در صدف مکرمات گوهر جود
# 2 وبال گشت همه فضل و علم و راحت و مال %~% شرنگ گشت همه نوش و شهد و شکر جود
# 3 برفت باد مروت بگشت خاک وفا %~% ببست آب فتوت بمرد آدر جود
# 4 نخفت فتنه و بی‌جفت خفت شخص هنر %~% نماند همت و بی‌شوی ماند دختر جود
# 5 فلک به مهر نشد یک نفس مطیع خرد %~% جهان به کام نشد یک زمان مسخر جود
# 6 دریده گشت به زوبین ناکسی دل لطف %~% بریده گشت به شمشیر ممسکی سر جود
# 7 نمی‌دمد به مشامم نسیم سنبل عدل %~% نمی‌دهد به دماغم بخار عنبر جود
# 8 به صدق نیست در این عهد بخت ناصر جاه %~% به طبع نیست در این عصر ملک غمخور جود
# 9 هلاک گشت عقات امل ز گرسنگی %~% مگر نماند به برج شرف کبوتر جود
# 10 چرا فروغ نیابد هوای سال امید %~% که آفتاب هنر رفت در دو پیکر جود
# 11 وجود جود عدم گشت و نیست هیچ شکی %~% که در جهان کرم کس ندید منظر جود
# 12 کنون که صبح خساست به شرق بخل دمید %~% درون پرده شود آفتاب خاور جود
# 13 سهیل عدل نتابد به طرف قطب شرف %~% سپهر ملک نگردد به گرد محور جود
# 14 در این هوس که خرامنده ماه من برسید %~% به شکل عربده بر من کشید خنجر جود
# 15 لبش به نوش بیاکنده لطف صانع لطف %~% رخش به مشک نگاریده صنع داور جود
# 16 به خشم گفت که چندین به رسم بی‌ادبان %~% مگوی مرثیه جود در برابر جود
# 17 امید جود مبر از جهان کنون که گشاد %~% فلک به طالع فرخنده بر جهان در جود
# 18 به عون همت سلطان عصر و شاه جهان %~% شجاع دولت و سالار ملک و صفدر جود
# 19 خدایگان سلاطین ستوده عزالدین %~% کمال ملت و دیهیم عدل و مفخر جود
# 20 جهانگشای ولی نعمتی که همت او %~% همیشه هست به انعام روح‌پرور جود
# 21 طری به مکرمت جود اوست سوسن ملک %~% قوی به تقویت کلک اوست لشکر جود
# 22 به فهم حکمت او حاصل است مشکل علم %~% به وهم همت اوظاهر است مضمر جود
# 23 نهفته در دل داهیش بخت ذات کرم %~% سرشته در کف کافیش طبع جوهر جود
# 24 به یمن دولت او گشت چرخ خادم ملک %~% به عون همت او هست دهر چاکر جود
# 25 زهی به حزم و فراست کمال رتبت و جاه %~% خهی به عزم و سیاست کمال و زیور جود
# 26 تویی به طالع میمون مدام بابت ملک %~% تویی به رای همایون همیشه در خور جود
# 27 به احتشام تو فرخنده گشت طالع سعد %~% به احترام تو رخشنده گشت اختر جود
# 28 ز عکس تیغ تو تایید یافت بازوی عدل %~% به نوک کلک تو تشریف یافت محضر جود
# 29 غلام ملک تو بر سر نهاد تاج شرف %~% عروس بخت تو بر روی بست معجر جود
# 30 ندید مثل تو هنگام عدل چشم خرد %~% نزاد شبه تو هنگام لطف مادر جود
# 31 بنازنید ترا افتخار بر سر تخت %~% بپرورید ترا روزگار بر بر جود
# 32 صفات حمد تو در ابتدای مصحف مجد %~% مثال نعت تو در انتهای دفتر جود
# 33 ز هول جود تو لاغر شدست فربه بخل %~% ز امن بر تو فربه شدست لاغر جود
# 34 شدست نام تو مجموع بر وجود کرم %~% بدین صفات شدی در زمانه سرور جود
PageV1P0386
### || [genre: Q]
# 1 هرکرا در دور گردون ذکر مقصد می‌رود %~% یا سخن در سر این صرح ممرد می‌رود
# 2 یا حدیث آن بهشتی چهره کز بدو وجود %~% همچو خاتونان درین فیروزه مرقد می‌رود
# 3 یا در آن حورا نسب کودک شروعی می‌کند %~% کز تصنع گه مخطط گاه امرد می‌رود
# 4 یا همی گوید چرا در کل انسان بر دوام %~% از تحرک میل و تحریک مجدد می‌رود
# 5 بر زبان دور گردون در جواب هرکه هست %~% ذکر دوران علا الدین محمد می‌رود
# 6 آنکه پیش سایه او سایه خورشید را %~% در نشستن گفت‌وگوی صدر و مسند می‌رود
# 7 وانکه جز در موکب رایش نراند آفتاب %~% رایتش بر چرخ منصور و مید می‌رود
# 8 گرچه از تاثیر نه گردون به دست روزگار %~% ساکنان خاک را انعام بی‌حد می‌رود
# 9 هرچه رفتست از عطیتهای ایشان تاکنون %~% حاطه‌الله زو به یک احسان مفرد می‌رود
# 10 عقل کل کو تا ببیند نفس خاکی گوهری %~% کز دو عالم گوهرافشانان مجرد می‌رود
# 11 طبعش استقبال حاجتها بدان سرعت کند %~% کاندر آن نسبت زمان گویی مقید می‌رود
# 12 دست اورا در سخا تشبیه می‌کردم به ابر %~% عقل گفت این اصل باری ناممهد می‌رود
# 13 پیش دست او هنوز اندر دبیرستان جود %~% بر زبان رعد او تکرار ابجد می‌رود
# 14 خاک پایش را ز غیرت آسمان بر سنگ زد %~% تا به گاه چرخ موزون نامعدد می‌رود
# 15 گفت صراف قضا ای شیخ اگر ناقد منم %~% در دیار ما تصرف فرق فرقد می‌رود
# 16 وصف می‌کردم سمندش را شبی با آسمان %~% گفتم این رفتار بین کان آسمان قد می‌رود
# 17 گفت دی بر تیغ کوهی بود پویان گفتیی %~% آفتابستی که سوی بعد ابعد می‌رود
# 18 ماه بشنید این سخن آسیب زد با منطقه %~% گفت آیا تا حدیث نعل و مقود می‌رود
# 19 ای جوان دولت خداوندی که سوی خدمتت %~% دولت من سروقد یاسمین خد می‌رود
# 20 جانم از یک ماهه پیوند تو عیشی یافتست %~% کز کمالش طعنه در عیش مخلد می‌رود
# 21 ختم شد بر گوهر تو همچو مردی مردمی %~% در تو این دعوی به صد برهان مکد می‌رود
# 22 دور نبود کین زمان در مجلس حکم قضا %~% بر زبان چرخ و اختر لفظ اشهد می‌رود
# 23 نعت تو کی گنجد اندر بیت چندی مختصر %~% راستی باید سخن در صد مجلد می‌رود
# 24 چشم بد دور از تو خود دورست کز بس باس تو %~% فتنه اکنون همچو یاجوج از پس سد می‌رود
# 25 دانی از بهر تو با چشم بد گردون چه رفت %~% آنچه آن با چشم افعی از زمرد می‌رود
# 26 تا عروس روزگار اندر شبستان سپهر %~% در حریر ابیض و در شعر اسود می‌رود
# 27 وقف بادا بر جمال و جاه و عمرت روزگار %~% زانکه در اوقاف احکام مبد می‌رود
# 28 حاجب بارت سپه‌داری که در میدان چرخ %~% حزم را پیوسته با تیغ مهند می‌رود
# 29 ساقی بزمت سمن ساقی که بر قصر سپهر %~% لهو را همواره با صرف مورد می‌رود
PageV1P0387
### || [genre: Q]
# 1 طبعم به عرضه کردن دریا و کان رسید %~% نطقم به تحفه دادن کون و مکان رسید
# 2 هم وهم من به مقصد خرد و بزرگ تاخت %~% هم گام من به معبد پیر و جوان رسید
# 3 این دود عود شکر که جانست مجمرش %~% بدرید آسمانه و بر آسمان رسید
# 4 انده بمرد و مفسدت او ز دل گذشت %~% شادی بزاد و منفعت او به جان رسید
# 5 رنجور بادیه به فضای ارم گریخت %~% مقهور هاویه به هوای جنان رسید
# 6 بلبل فصیح گشت چو بوی بهار یافت %~% گل تازگی گرفت چو در بوستان رسید
# 7 پرواز کرد باز هوای ثنا و مدح %~% وز فر او اثر به زمین و زمان رسید
# 8 محبوب شد جهان که ز اقلیم رابعش %~% از چهره سخا و سخن کاروان رسید
# 9 محنت رود چو مدت عنف از زمانه رفت %~% نوبت رسد چو نوبت لطف جهان رسید
# 10 عالی سخن به حضرت عالی نسبت شتافت %~% صاحب هنر به درگه صاحب‌قران رسید
# 11 دستور شهریار جهان مجد دین که دین %~% از جاه او به منفعت جاودان رسید
# 12 محسود خسروان علی‌بن عمر که عدل %~% از رای او به رؤیت نوشیروان رسید
# 13 آن شه‌نشان که قدرت شمشیر سرفشان %~% در عهد او به خامه عنبر فشان رسید
# 14 نقش بقا چو جلوه‌گری یافت از ازل %~% منشور بخت او ز ابد آن زمان رسید
# 15 ای صاحبی که از رقم مهر و کین تو %~% در کاینات نسخه سود و زیان رسید
# 16 در کارکرد کلک تو خسرو چو فتح کرد %~% حالی به سایه علم کاویان رسید
# 17 برخاست چرخ در طلب کبریا تو %~% می‌بودش این گمان که بدو در توان رسید
# 18 از کبریا تو خبری هم نمی‌رسد %~% آنجا که مرغ وهم و قیاس و گمان رسید
# 19 در منزلی که خصم تو نزل زمانه خورد %~% از هفت عضو خصم تو یک استخوان رسید
# 20 مصروع کرد بر جگر مرگ قهر تو %~% هر لقمه‌ای که خصم ترا در دهان رسید
# 21 دولت وصال عمر ابد جست سالها %~% دیدی که از قبول تو آخر به آن رسید
# 22 در اضطراب دیده تسکین گشاده شد %~% چون التفات تو به جهان جهان رسید
# 23 در کرده خدای میاور حدیث رد %~% کام از حرم به چنین خاکدان رسید
# 24 ای خرد بارگاه بلا را ز کام تو %~% اینک ز صد هزار بزرگی نشان رسید
# 25 سلطانی از نیاز در خواجگی زند %~% چون نام خواجگی تو سلطان نشان رسید
# 26 نقد وجود چرخ عیار از در تو برد %~% چون در علو به کارگه امتحان رسید
# 27 تقدیر رزق اگرچه به حکم خدای بود %~% توجیه رزق از تو به انس و به جان رسید
# 28 در عشق مال آز روان شد به سوی تو %~% هم در نخست گام به دریا و کان رسید
# 29 مرغ قضا چو بر در حکم تو بار یافت %~% چشمش به یک نظر به همین آشیان رسید
# 30 صدرا به روزگار خزان دست طبع من %~% در باغ مدح تو به گل و ارغوان رسید
# 31 گلزار مدح تو به طراوت اثر نمود %~% این طرفه تحفه بین که مرا از خزان رسید
# 32 شخصم به جد و جهد به فرمان عقل و جان %~% از آسمان گذشت و به این آستان رسید
# 33 سی سال در طریق تحیر دلم بتاخت %~% اکنون ز خدمت در تو بر کران رسید
# 34 آخر فلک ز مقدم من در دیار تو %~% آوازه درفکند که جاری زبان رسید
# 35 نی نی به سوی صدر هم از لفظ روزگار %~% آمد ندا که بار دگر قلتبان رسید
# 36 کس را ز سرکشان زمانه نگاه کن %~% تا خام قلتبان‌تر از این مدح خوان رسید
# 37 این است و بس که از قبل بخت نیست شد %~% از باده محبت تو سرگران رسید
# 38 از فیض جاه باش که از فیض مکرمت %~% از باختر ثنای تو تا قیروان رسید
# 39 تا در ضمیر خلق نگردد که امر حق %~% نزدیک هر ضعیف و قوی با امان رسید
# 40 وز بهره زمانه تو بادی که شاه را %~% از دولت تو بهره دل شادمان رسید
PageV1P0388
### || [genre: Q]
# 1 شبی گذاشته‌ام دوش در غم دلبر %~% بدان صفت که نه صبحش پدید بد نه سحر
# 2 چنان شبی به درازی که گفتی هردم %~% سپهر باز نزاید همی شبی دیگر
# 3 هوا سیاه به کردار قیرگون خفتان %~% فلک کبود نمودار نیلگون مغفر
# 4 چو اخگر اخگر هر اختر از فلک رخشان %~% وزان هر اختر در جان من دو صد اخگر
# 5 رخم ز انده جان زرد و جان بر جانان %~% لبم زآتش دل خشک و دل بر دلبر
# 6 ز آرزوی لب شکرین او همه شب %~% بدم ز آتش دل همچو اندر آب شکر
# 7 نبود در همه عالم کسی مرا مونس %~% نبود در همه گیتی کسی مرا غمخوار
# 8 گهی ز گریه من پر فزغ شدی گردون %~% گهی زناله من پر جزع شدی کشور
# 9 رخم ز دیده پر از خالهای شنگرفی %~% بر از تپنچه پر از شاخهای نیلوفر
# 10 ز گرد تارک من چشم علویان شده کور %~% ز آه ناله من گوش سفلیان شده کر
# 11 فلک ز انده جان کرده مر مرا بالین %~% جهان ز آتش دل کرده مر مرا بستر
# 12 شب دراز دو چشمم همی ز نوک مژه %~% عقیق ناب چکانیده بر صحیفه زر
# 13 نه بر فلک ز تباشیر صبح هیچ نشان %~% نه بر زمین ز خروش خروس هیچ اثر
# 14 به دست عشوه همه شب گرفته دامن دل %~% که آفتاب هم اکنون برآید از خاور
# 15 رسم به روز و شکایت از این فلک بکنم %~% به پیش آن فلک رفعت و سپهر هنر
# 16 نظام ملکت سلطان و صدر دین خدای %~% خدایگان وزیران وزیر خوب سیر
# 17 محمد آنکه وزارت بدو نظام گرفت %~% چنانکه دین محمد به داد و عدل عمر
# 18 سپهر قدر و زمین حلم و آفتاب لقا %~% سحاب جود و فلک همت و ملک مخبر
# 19 جهان مسخر احکام او به نیک و به بد %~% فلک متابع فرمان او به خیر و به شر
# 20 یکی به مدحت او روز و شب گشاده زبان %~% یکی به خدمت او سال و مه ببسته کمر
# 21 زمان خویش به توفیق او سپرده قضا %~% عنان خویش به تدبیر او سپرده قدر
# 22 نه از موافقت او قضا بتابد روی %~% نه از متابعت او قدر بپیچد سر
# 23 نعال مرکب او دارد آن بها و شرف %~% غبار موکب او دارد آن محل و خطر
# 24 کزین کنند عروسان خلد را یاره %~% وزان کنند بزرگان ملک را افسر
# 25 اگر سموم عتابش گذر کند بر بحر %~% وگر نسیم نوالش گذر کند بر بر
# 26 شود ز راحت آن خاک این بخور عبیر %~% شود ز هیبت این آب آن بخار شرر
# 27 اگر تو بحر سخا خوانیش همی چه عجب %~% که لفظ او همه در زاید و کفش گوهر
# 28 وگر سخای مصور ندیده‌ای هرگز %~% گه عطا به کف راد او یکی بنگر
# 29 ز سیم و زر و گهر همچو آسمان باشد %~% همیشه سایل او را زمین راهگذر
# 30 ایا به تابش و بخشش ز آفتاب فزون %~% و یا به رفعت و همت ز آسمان برتر
# 31 ترا سزد که بود گاه طاعت و فرمان %~% فلک غلام و قضا بنده و قدر چاکر
# 32 مرا سزد که بود گاه نظم مدحت تو %~% بیاض روز و سیاهش شب و قلم محور
# 33 مه از جهان اگر اندر جهان کسی باشد %~% تو آن کسی که ازو پیشی و بدو اندر
# 34 اگر به حکمت و برهان مثل شد افلاطون %~% وگر به حشمت و فرمان سمر شد اسکندر
# 35 ز تست حکمت و برهان درین زمانه مثل %~% به تست حشمت و فرمان درین دیار سمر
# 36 تو آن کسی که ترا مثل نافرید ایزد %~% تو آن کسی که ترا شبه ناورید اختر
# 37 سخا به نام تو پاید همی چو جسم به روح %~% جهان به فر تو نازد همی چو شاخ به بر
# 38 وجود جود و سخا بی‌کف تو ممکن نیست %~% نه ممکن است عرض در وجود بی‌جوهر
# 39 اگر ز آتش خشم تو بدسگال ترا %~% به آب عفو تو حاجت بود عجب مشمر
# 40 تو آن کسی که اگر با فلک به خشم شوی %~% سموم خشم تو نسرینش را بسوزد پر
# 41 چه غم خوری که اگر بدسگال تو به مثل %~% بر آسمان شود از قدر و منزلت چو قمر
# 42 همان کند به عدو تیغ تو که با مه چرخ %~% به یک اشارت انگشت کرد پیغمبر
# 43 همیشه تا که بود باد و خاک و آتش و آب %~% قوام عالم کون و فساد را در خور
# 44 بقات باد چو خاک و چو باد و آتش و آب %~% ندیم بخت و قرین دولت و معین داور
# 45 که قول و رای صوابت قوام عالم را %~% بهست از آب و ز خاک و ز باد و از آذر
PageV1P0389
### || [genre: Q]
# 1 ای به رفعت ز آسمان برتر %~% نور رای تو آفتاب دگر
# 2 ای تو مقصود جنس و نوع جهان %~% وی تو مختار خاص و عام بشر
# 3 کمترین آستان درگه تست %~% برترین بام گنبد اخضر
# 4 دهر در مدحتت گشاده زبان %~% چرخ در خدمتت ببسته کمر
# 5 نزد عدل تو ای به جود مثل %~% روز بار تو ای به جاه سمر
# 6 نتوان برد نام نوشروان %~% نتوان کرد یاد اسکندر
# 7 در هوای تو عیش خوش مدغم %~% در خلاف تو بخت بد مضمر
# 8 یک نسیم است از رضای تو خیر %~% یک سموم است از خلاف تو شر
# 9 ای جهان لفظ و تو درو معنی %~% هم ازو پیش و هم بدو اندر
# 10 چرخ در جنت همت تو قصیر %~% بحر در پیش خاطر تو شمر
# 11 دست راد تو ابر بی‌نقصان %~% طبع پاک تو بحر بی‌معبر
# 12 وهمت آرد ز راز چرخ نشان %~% کلکت آرد ز علم غیب خبر
# 13 کار بندد مسخر و منقاد %~% امر و نهی ترا قضا و قدر
# 14 چون بخوانی خلاف چرخ هبا %~% چون برانی قبول بخت هدر
# 15 پاسبان سرای ملک تواند %~% نه فلک چار طبع و هفت اختر
# 16 نوبت ملک پنج کن که شدست %~% دشمن تو چو مهره در ششدر
# 17 چون تو گردد به قدر خصمت اگر %~% شبه لؤلؤ شود عرض جوهر
# 18 ای زمین حلم آفتاب لقا %~% وی فلک همت ملک مخبر
# 19 ای بزرگی که از بزرگی و جاه %~% هرکه بر خدمت تو یافت ظفر
# 20 کرد بیرون ز دست محنت پای %~% برد در دولتت به کیوان سر
# 21 بگذشت از فلک به مرتبه آنک %~% کرد روزی به درگه تو گذر
# 22 بنده نیز ار به حکم اومیدی %~% خدمتی گفت ازو عجب مشمر
# 23 عاجزی بود کرد با تو پناه %~% از بد روزگار بد گوهر
# 24 مهملی بود دامن تو گرفت %~% از جفای سپهر دون‌پرور
# 25 طمعش بود کز خزانه جود %~% بی‌نیازش کنی به جامه و زر
# 26 گردد از دست بخشش تو غنی %~% یابد از فر دولت تو خطر
# 27 برهد از نحوست انجم %~% بجهد از خساست کشور
# 28 مدتی شد که تا بدان اومید %~% چشم دارد به راه و گوش به در
# 29 هست هنگام آنکه باز کشد %~% بر سر او همای جود تو پر
# 30 حلقه در گوش چرخ‌کرده هرآنک %~% کرد بر وی عنایت تو نظر
# 31 بنده را گوشمال داد بسی %~% به عنایت یکی بدو بنگر
# 32 صله دادن ترا سزاوارست %~% زانکه آن دیده‌ای ز جد و پدر
# 33 بیخ کان را نشاند دست سخات %~% شاخ آن جز کرم نیارد بر
# 34 نیست نادر ز خاندان نظام %~% دانش و رادی و ذکا و هنر
# 35 نور نادر نباشد از خورشید %~% بوی نادر نباشد از عنبر
# 36 تا بود تیره خاک و صافی آب %~% تا بود تند باد و تیز آذر
# 37 عالمت بنده باد و دهر غلام %~% آسمان تخت و آفتاب افسر
# 38 عید فرخنده و قرین اقبال %~% ملک پاینده و معین داور
# 39 چون منت صدهزار مدحت‌گوی %~% چون جهان صدهزار فرمان‌بر
# 40 دیر زی شادمان و نهمت یاب %~% کامران ملک‌دار و دولت‌خور
PageV1P0390
### || [genre: Q]
# 1 به سمرقند اگر بگذری ای باد سحر %~% نامه اهل خراسان به بر خاقان بر
# 2 نامه‌ای مطلع آن رنج تن و آفت جان %~% نامه‌ای مقطع آن درد دل و سوز جگر
# 3 نامه‌ای بر رقمش آه عزیزان پیدا %~% نامه‌ای در شکنش خون شهیدان مضمر
# 4 نقش تحریرش از سینه مظلومان خشک %~% سطر عنوانش از دیده محرومان تر
# 5 ریش گردد ممر صوت ازو گاه سماع %~% خون شود مردمک دیده ازو وقت نظر
# 6 تاکنون حال خراسان و رعایات بودست %~% بر خداوند جهان خاقان پوشیده مگر
# 7 نی نبودست که پوشیده نباشد بر وی %~% ذره‌ای نیک و بد نه فلک و هفت اختر
# 8 کارها بسته بود بی‌شک در وقت و کنون %~% وقت آنست که راند سوی ایران لشکر
# 9 خسرو عادل خاقان معظم کز جد %~% پادشاهست و جهاندار به هفتاد پدر
# 10 دایمش فخر به آنست که در پیش ملوک %~% پسرش خواندی سلطان سلاطین سنجر
# 11 باز خواهد ز غزان کینه که واجد باشد %~% خواستن کین پدر بر پسر خوب سیر
# 12 چون شد از عدلش سرتاسر توران آباد %~% کی روا دارد ایران را ویران یکسر
# 13 ای کیومرث‌بقا پادشه کسری عدل %~% وی منوچهرلقا خسرو افریدون فر
# 14 قصه اهل خراسان بشنو از سر لطف %~% چون شنیدی ز سر رحم به ایشان بنگر
# 15 این دل افکار جگر سوختگان می‌گویند %~% کای دل و دولت و دین را به تو شادی و ظفر
# 16 خبرت هست که از هرچه درو چیزی بود %~% در همه ایران امروز نماندست اثر
# 17 خبرت هست کزین زیر و زبر شوم غزان %~% نیست یک پی ز خراسان که نشد زیر و زبر
# 18 بر بزرگان زمانه شده خردان سالار %~% بر کریمان جهان گشته لئیمان مهتر
# 19 بر در دونان احرار حزین و حیران %~% در کف رندان ابرار اسیر و مضطر
# 20 شاد الا بدر مرگ نبینی مردم %~% بکر جز در شکم مام نیابی دختر
# 21 مسجد جامع هر شهر ستورانشان را %~% پایگاهی شده نه سقفش پیدا و نه در
# 22 خطبه نکنند به هر خطه به نام غز ازآنک %~% در خراسان نه خطیب است کنون نه منبر
# 23 کشته فرزند گرامی را گر ناگاهان %~% بیند از بیم خروشید نیارد مادر
# 24 آنکه را صدره غز زر ستد و باز فروخت %~% دارد آن جنس که گوئیش خریدست به زر
# 25 بر مسلمانان زان نوع کنند استخفاف %~% که مسلمان نکند صد یک از آن باکافر
# 26 هست در روم و خطا امن مسلمانان را %~% نیست یک ذره سلامت به مسلمانی در
# 27 خلق را زین غم فریادرس ای شاه‌نژاد %~% ملک را زین ستم آزاد کن ای پاک سیر
# 28 به خدایی که بیاراست به نامت دینار %~% به خدایی که بیفراخت به فرت افسر
# 29 که کنی فارغ و آسوده دل خلق خدا %~% زین فرومایه غز شوم پی غارت‌گر
# 30 وقت آنست که یابند ز رمحت پاداش %~% گاه آنست که گیرند ز تیغت کیفر
# 31 زن و فرزند و زر جمله به یک حمله چو پار %~% بردی امسال روانشان به دگر حمله ببر
# 32 آخر ایران که ازو بودی فردوس به رشک %~% وقف خواهد شد تا حشر برین شوم حشر
# 33 سوی آن حضرت کز عدل تو گشتست چو خلد %~% خویشتن زینجا کز ظلم غزان شد چو سقر
# 34 هرکه پایی و خری داشت به حیلت افکند %~% چکند آنکه نه پایست مر او را و نه خر
# 35 رحم‌کن رحم بر آن قوم که نبود شب و روز %~% در مصیبتشان جز نوحه‌گری کار دگر
# 36 رحم‌کن رحم برآن قوم که جویند جوین %~% از پس آنکه نخوردندی از ناز شکر
# 37 رحم‌کن رحم بر آنها که نیابند نمد %~% از پس آنکه ز اطلسشان بودی بستر
# 38 رحم‌کن رحم بر آن قوم که رسوا گشتند %~% از پس آنکه به مستوری بودند سمر
# 39 گرد آفاق چو اسکندر بر گرد ازآنک %~% تویی امروز جهان را بدل اسکندر
# 40 از تو رزم ای شه و از بخت موافق نصرت %~% از تو عزم ای ملک و از ملک‌العرش ظفر
# 41 همه پوشند کفن گر تو بپوشی خفتان %~% همه خواهند امان چون تو بخواهی مغفر
# 42 ای سرافراز جهانبانی کز غایت فضل %~% حق سپردست به عدل تو جهان را یکسر
# 43 بهره‌ای باید از عدل تو نیز ایران را %~% گرچه ویران شد بیرون ز جهانش مشمر
# 44 تو خور روشنی و هست خراسان اطلال %~% نه بر اطلال بتابد چو بر آبادان خور
# 45 هست ایران به مثل شوره تو ابری و نه ابر %~% هم برافشاند بر شوره چو بر باغ مطر
# 46 بر ضعیف و قوی امروز تویی داور حق %~% هست واجب غم حق ضعفا بر داور
# 47 کشور ایران چون کشور توران چو تراست %~% از چه محرومست از رافت تو این کشور
# 48 گر نیاراید پای تو بدین عزم رکاب %~% غز مدبر نکشد باز عنان تا خاور
# 49 کی بود کی که ز اقصای خراسان آرند %~% از فتوح تو بشارت بر خورشید بشر
# 50 پادشاه علما صدر جهان خواجه شرع %~% مایه فخر و شرف قاعده فضل و هنر
# 51 شمس اسلام فلک مرتبه برهان‌الدین %~% آنکه مولیش بود و شمس و فلک فرمان‌بر
# 52 آنکه از مهر تو تازه است چو از دانش روح %~% وانکه بر چهر تو فتنه است بر شمس قمر
# 53 یاورش بادا حق عزوجل در همه کار %~% تا در این کار بود با تو به همت یاور
# 54 چون قلم گردد این کارگر آن صدر بزرگ %~% نیزه کردار ببندد ز پی کینه کمر
# 55 به تو ای سایه حق خلق جگرسوخته را %~% او شفیع است چنان کامت را پیغمبر
# 56 خلق را زین حشر شوم اگر برهانی %~% کردگارت برهاند ز خطر در محشر
# 57 پیش سلطان جهان سنجر کو پروردت %~% ای چنو پادشه دادگر حق‌پرور
# 58 دیده‌ای خواجه آفاق کمال‌الدین را %~% که نباشد به جهان خواجه ازو کاملتر
# 59 نیک دانی که چه و تا به کجا داشت برو %~% اعتماد آن شه دین‌پرور نیکو محضر
# 60 هست ظاهر که برو هرگز پوشیده نبود %~% هیچ اسرار ممالک چه ز خیر و چه ز شر
# 61 روشن است آنکه بر آن جمله که خور گردون را %~% بود ایران را رایش همه عمر اندر خور
# 62 واندر آن مملکت و سلطنت و آن دولت %~% چه اثر بود ازو هم به سفر هم به حضر
# 63 با کمال‌الدین ابنای خراسان گفتند %~% قصه ما به خداوند جهان خاقان بر
# 64 چون کند پیش خداوند جهان از سر سوز %~% عرضه این قصه رنج و غم و اندوه و فکر
# 65 از کمال کرم و لطف تو زیبد شاها %~% کز کمال‌الدین داری سخن ما باور
# 66 زو شنو حال خراسان و غزان ای شه شرق %~% که مر او را همه حالست چو الحمد ازبر
# 67 تا کشد رای چو تیر تو در آن قوم کمان %~% خویشتن پیش چنین حادثه‌ای کرد سپر
# 68 آنچه او گوید محض شفقت باشد ازآنک %~% بسطت ملک تو می‌خواهد نه جاه و خطر
# 69 خسروا در همه انواع هنر دستت هست %~% خاصه در شیوه نظم خوش و اشعار غرر
# 70 گر مکرر بود ایطا در این قافیتم %~% چون ضروریست شها پرده این نظم مدر
# 71 هم بر آن‌گونه که استاد سخن عمعق گفت %~% خاک خون‌آلود ای باد باصفاهان بر
# 72 بی‌گمان خلق جگرسوخته را دریابد %~% چون ز درد دلشان یابد از این‌گونه خبر
# 73 تا جهان را بفروزد خور گیتی‌پیمای %~% از جهان‌داری ای خسرو عادل بر خور
PageV1P0391
### || [genre: Q]
# 1 مست شبانه بودم افتاده بی‌خبر %~% دی در وثاق خویش که دلبر بکوفت در
# 2 چون اصطکاک و قرع هوا از طریق صوت %~% داد از ره صماخ دماغ مرا خبر
# 3 بر عادتی که باشد گفتم که کیست این %~% گفت آنکه نیست در غم و شادیت ازو گذر
# 4 جستم چنان ز جای که جانم خبر نداشت %~% کان دم به پای می روم از عشق یا به سر
# 5 در باز کرد و دست ببوسید و در کشید %~% تنگش چو خرمن گل و تنگ شکر ببر
# 6 القصه اندر آمد و بنشست و هر سخن %~% گفت و شنید از انده و شادی و خیر و شر
# 7 پس در ملامت آمد کین چیست می‌کنی %~% یزدانت به کناد که کردست خود بتر
# 8 یا در خمار مانده‌ای از صبح تا به شام %~% یا در شراب خفته‌ای از شام تا سحر
# 9 تو سر به نای و نوش فرو برده‌ای و من %~% خاموش و سرفکنده که هین بوک و هان مگر
# 10 دل گرم کرده‌ای ز تف عشق من به سست %~% سردی مکن که گرم کنی همچو دل جگر
# 11 باری ز باده خوردن و عشرت چو چاره نیست %~% در خدمت بساط خداوند خواجه خور
# 12 صدر زمانه ناصر دین طاهر آنکه هست %~% در شان ملک آیتی از نصرت و ظفر
# 13 تا حضرتی ببینی بر چرخ کرده فخر %~% تا مجلسی بیابی از خلد برده فر
# 14 بربسته پیش خدمت اسبان رتبتش %~% رضوان میان کوثر و تسنیم را کمر
# 15 گفتم که پایمرد و وسیلت که باشدم %~% گفتا که بهتر از کرم او کسی دگر
# 16 فردا که ناف هفته و روز سه‌شنبه است %~% روزی که هست از شب قدری خجسته‌تر
# 17 روزی چنان که گویی فهرست عشرتست %~% یک حاشیه به خاور و دیگر به باختر
# 18 آثار او چو عدت ایام بر قرار %~% و اوقات او چو صورت افلاک بر گذر
# 19 بی هیچ شک نشاط صبوحی کند به‌گاه %~% دانی چه کن و گرچه تو دانی خود این قدر
# 20 کاری دگر نداری بنشین و خدمتی %~% ترتیب کن هم امشب و فردا به گه ببر
# 21 دوش آنچنان که از رگ اندیشه خون چکید %~% نظمی چنان که دانی رفتست مختصر
# 22 گر زحمتت نباشد از آن تا ادا کنم %~% آهسته همچنین به همین صورت پرده‌در
PageV1P0392
### || [genre: Q]
# 1 نماز شام چو کردم بسیج راه سفر %~% درآمد از درم آن سرو قد سیمین‌بر
# 2 ز تف آتش دل وز سرشک دیده شده %~% لب چو قندش خشک و رخ چو ماهش تر
# 3 در آب دیده همی گشت زلف مشکینش %~% چو شاخ سنبل سیراب در می احمر
# 4 مرا دلی ز غریوش چو اندر آتش عود %~% مرا تنی ز وداعش چو اندر آب شکر
# 5 چه گفت گفت نه سوگند خورده‌ای به سرم %~% که هرگز از خط عشق تو برندارم سر
# 6 هنوز مدت یک هجر نارسیده به پای %~% هنوز وعده یک وصل نارسیده به سر
# 7 بهانه سفر و عزم رفتن آوردی %~% دلت ز صحبت یاران ملول گشت مگر
# 8 چه وقت رفتن و هنگام کردن سفرست %~% سفر مکن که شود بر دلم جهان چو سقر
# 9 مرا درین غم وتیمار ودرد دل مگذار %~% ز عهد و بیعت و سوگند خویشتن مگذر
# 10 وگر به رغم دل من همی بخواهی رفت %~% از آن دیار خبرده مرا وزان کشور
# 11 کجاست مقصد و تا چند خواهی آنجا ماند %~% کجا رسیم دگر بار و کی به یکدیگر
# 12 چو این بگفت به بر در گرفتمش گفتم %~% که جان جان و قرار دلی و نور بصر
# 13 سفر مربی مردست و آستانه جاه %~% سفر خزانه مالست و اوستاد هنر
# 14 به شهر خویش درون بی‌خطر بود مردم %~% به کان خویش درون بی‌بها بود گوهر
# 15 درخت اگر متحرک شدی ز جای به جای %~% نه جور اره کشیدی و نه جفای تبر
# 16 به جرم خاک و فلک در نگاه باید کرد %~% که این کجاست ز آرام و آن کجا ز سفر
# 17 ز دست فتنه این اختران بی‌معنی %~% ز دام عشوه این روزگار دون‌پرور
# 18 همی به خدمت آن صدر روزگار شوم %~% که روزگار ازو یافتست قدر و خطر
# 19 نظام ملکت سلطان و صدر دین خدای %~% خدایگان وزیران وزیر خوب سیر
# 20 محمد آنکه ز جاهش گرفت ملت و ملک %~% همان نظام که دین ز ابتدا به عدل عمر
# 21 بزرگواری کاندر بروج طاعت اوست %~% مدبران فلک را مدار گرد مدر
# 22 بر شمایل حلمش نموده کوه سبک %~% بر بسایط طبعش نموده بحر شمر
# 23 چه دست او به سخا در چه ابر در نیسان %~% چه طبع او به سخن در چه بحر بی‌معبر
# 24 شمر ز تربیت جود او شود دریا %~% عرض به تقویت جاه او شود جوهر
# 25 ز بیم او نچشد شیر شرزه طعم وسن %~% ز عدل او نبرد شور و فتنه رنج سهر
# 26 چو باز او شکرد صید او چه شیر و چه گرگ %~% چو اسب او گذرد راه او چه بحر و چه بر
# 27 سعادت ابدی در هوای او مدغم %~% نوایب فلکی در خلاف او مضمر
# 28 اگر به وجه عنایت کند به شوره نگاه %~% وگر ز روی سیاست کند به خاره نظر
# 29 شود به دولت او خاک شوره مهر گیا %~% شود ز هیبت او سنگ خاره خاکستر
# 30 به ابر بهمن اگر دست جود بنماید %~% عرق چکد ز مسامش به جای قطر مطر
# 31 چو دست دولت او بر زمانه بگشودند %~% کشید پای به دامن درون قضا و قدر
# 32 ایا به جاه و شرف با ستاره سوده عنان %~% و یا به جود و سخا گشته در زمانه سمر
# 33 ببرده نام ز فرزانگان به قدر و به جاه %~% ربوده گوی ز سیارگان به فخر و به فر
# 34 به روز بار ترا مهر بالش ومسند %~% به روز جشن ترا ماه مشرب و ساغر
# 35 کند نسیم رضای تو کاه را فربه %~% کند سموم خلاف تو کوه را لاغر
# 36 به حضرت تو درون تیر کلک مستوفی %~% به مجلس تودرون زهره ساز خنیاگر
# 37 ز تیر حادثه ایمن شد و سنان بلا %~% هر آفریده که کرد از حمایت تو سپر
# 38 به زیر سایه عدل تو نیست خوف و رجا %~% ورای پایه قدر تو نیست زیر و زبر
# 39 بجز در آینه خاطر تو نتوان دید %~% ز راز چرخ نشان و ز علم غیب خبر
# 40 اگر ز حلم تو یک ذره بر سپهر نهند %~% قرار یابد ازو همچو کشتی از لنگر
# 41 نسیم لطف تو ار بگذرد به آتش تیز %~% ز شعلهاش گشاید به خاصیت کوثر
# 42 حسام قهر تو شخص اجل زند به دو نیم %~% چنان که ماه فلک را بنان پیغمبر
# 43 به نیش کژدم قهرت اگر قضا بزند %~% عدوت را که سیه روز باد و شوم اختر
# 44 به هیچ داروی و تریاک برنیارد خاست %~% ز خاک جز که به آواز صور در محشر
# 45 قدر ز شست تو بر اختران رساند تیر %~% قضا ز دست تو بر آسمان گشاید در
# 46 چه باره‌ایست به زیر تو در بنامیزد %~% که منزلیش بود باختر دگر خاور
# 47 هلال نعل فلک قامت ستاره مسیر %~% زمین‌نوردی دریا گذار که پیکر
# 48 به زور چرخ و به آواز رعد و جستن برق %~% به قد کوه و تن پیل و پویه صرصر
# 49 گه درنگ ازو طیره خورده پای خیال %~% گه شتاب درو خیره مانده مرغ به پر
# 50 گه تحرک او منقطع صبا و دبور %~% بر تحمل او مضطرب حدید و حجر
# 51 درخش نعلش سندان و سنگ را در خاک %~% فروغ و شعله دهد همچو اختر و اخگر
# 52 بزرگوارا دریا دلا خداوندا %~% ترا سپهر سریرست و آفتاب افسر
# 53 ز شوق خدمت تو عمرها گذشت که من %~% چو شکرم در آب و چو عود بر آذر
# 54 بدان عزیمت و اندیشه‌ام که تا ننهد %~% قضابه دست اجل بر به حنجرم خنجر
# 55 بجز مدیح توام برنیاید از دیوان %~% بجز ثنای توام بر نیاید از دفتر
# 56 ز نظم و نثر مدیح تو اندر آویزم %~% ز گوش و گردم ایام عقدهای گهر
# 57 نه نظم بلکه ازین درجهای پر ز نکت %~% نه نثر بلکه ازین درجهای پر ز درر
# 58 همیشه تا که بروید ز خاکها زر و سیم %~% همیشه تا که بتابد ز آسمان مه و خور
# 59 علو و رفعت تو همچو ماه باد و چو مهر %~% سرشک و چهره خصمت چو سیم باد و چو زر
# 60 تو بر میان کمر ملک بسته و جوزا %~% به پیش طالع سعدت همیشه بسته کمر
# 61 جهان مطیع و فلک تابع و ستاره حشم %~% زمان غلام و قضا بنده و قدر چاکر
# 62 درخت بخت حسود ترانه بیخ و نه شاخ %~% چو شاخ دولت خصم ترانه بار و نه بر
PageV1P0393
### || [genre: Q]
# 1 خوشا نواحی بغداد جای فضل و هنر %~% کسی نشان ندهد در جهان چنان کشور
# 2 سواد او به مثل چون پرند مینا رنگ %~% هوای او به صفت چون نسیم جان‌پرور
# 3 به خاصیت همه سنگش عقیق لؤلؤبار %~% به منفعت همه خاکش عبیر غالیه‌بر
# 4 صبا سرشته به خاکش طراوت طوبی %~% هوا نهفته در آبش حلاوت کوثر
# 5 کنار دجله ز خوبان سیم‌تن خلخ %~% میان رحبه ز ترکان ماه‌رخ کشمر
# 6 هزار زورق خورشید شکل بر سر آب %~% بر آن صفت که پراکنده بر سپهر شرر
# 7 به وقت آنکه به برج شرف رسد خورشید %~% به گاه آنکه به صحرا کشد صبا لشکر
# 8 دهان لاله کند ابر معدن لؤلؤ %~% کنار سبزه کند باد مسکن عنبر
# 9 به شبه باغ شود آسمان به وقت غروب %~% به شکل چرخ شود بوستان به وقت سحر
# 10 به وقت شام همی این بدان سپارد گل %~% به گاه بام همی آن بدین دهد اختر
# 11 به رنگ عارض خوبان خلخی در باغ %~% میان سبزه درفشان شود گل احمر
# 12 شکفته نرگس بویا به طرف لاله‌ستان %~% چنانکه در قدح گوهرین می اصفر
# 13 ستاک لاله فروزان بدان صفت که بود %~% زمشک و غالیه آکنده بسدین مجمر
# 14 نوای بلبل و طوطی خروش عکه و سار %~% همی کند خجل الحانهای خنیاگر
# 15 بدین لطافت جایی من از برای امید %~% به فال نیک گزیدم سفر به جای حضر
# 16 نماز شام ز صحن فلک نمود مرا %~% عروص چرخ که بنهفت روی در خاور
# 17 بدان صفت که شود غرقه کشتی زرین %~% به طرف دریا چون بگسلد ازو لنگر
# 18 به گرد گنبد خضرا چنان نمود شفق %~% که گرد خیمه مینا کشیده شوشه زر
# 19 ستارگان همه چو لعبتان سیم‌اندام %~% به سوک مهر برافکنده نیلگون معجر
# 20 بنات نعش همی گشت گرد قطب چنان %~% که گرد حقه فیروه گوهرین زیور
# 21 بر آن مثال همی تافت راه کاهکشان %~% که در بنفشه‌ستان برکشیده صف عبهر
# 22 ز تیغ کوه بتابید نیم شب پروین %~% چنان که در قدح لاجورد هفت درر
# 23 سپهر گفتی نقاش نقش مانی گشت %~% که هر زمان بنگارد هزار گونه صور
# 24 ز برج جدی بتابید پیکر کیوان %~% به شکل شمع فروزنده در میان شمر
# 25 همی نمود درفشنده مشتری در حوت %~% چنان که دیده خوبان ز عنبرین چادر
# 26 ز طرف میزان می‌تافت صورت مریخ %~% بدان صفت که می لعل رنگ در ساغر
# 27 چنان که عاشق ومعشوق در نقاب گمان %~% بتافت تیر درافشان و زهره ازهر
# 28 به رسم لعبت‌بازان سپهر آینه رنگ %~% زمان زمان بنمودی عجایب دیگر
# 29 فلک به لعبت مشغول و من به توشه راه %~% جهان به بازی مشغول و من به عزم سفر
# 30 درین هوس که خرامان نگار من برسید %~% بدان صفت که برآید ز کوه پیکر خور
# 31 فرو گسسته به عناب عنبرین سنبل %~% فرو شکسته به خوشاب بسدین شکر
# 32 همی گرفت به لؤلؤ عقیق در یاقوت %~% همی نهفت به فندق بنفشه در مرمر
# 33 ز عکس نرگس او می‌نمود بر زلفش %~% چنان که ریخته بر سبزه دانهای گهر
# 34 ز بس که بر رخ خورشید زد دو دست به خشم %~% گلش چو شاخ سمن گشت و برگ نیلوفر
# 35 به طعنه گفت که عهد و وفای عاشق بین %~% به طیره گفت که مهر و هوای دوست نگر
# 36 نبود هیچ گمانی مرا که دشمن‌وار %~% بدین مثال ببندی به هجر دوست کمر
# 37 مجوی هجر من و شاخ خرمی مشکن %~% متاب رخ ز من و جان خوشدلی مشکر
# 38 به جای ملحم چینی منه هوا بالین %~% به جای اطلس رومی مکن زمین بستر
# 39 خدای گفت حضر هست بر مثال بهشت %~% رسول گفت سفر هست بر مثال سقر
# 40 کجا شوی تو که بی‌روی من نیابی خواب %~% کجا روی تو که بی‌روی من نبینی خور
# 41 در این دیار به حکمت نیابمت همتا %~% درین سواد به دانش نبینمت همبر
# 42 کمینه چاکر علمت هزار افلاطون %~% کهینه بنده فضلت هزار اسکندر
# 43 ز شکلهای تو عاجز روان بطلمیوس %~% ز حکمهای تو قاصر روان بومعشر
# 44 تو آن‌کسی که ز فضل تو فاضلان عراق %~% به خاک پای تو روشن همی کنند بصر
# 45 جواب دادم کای ماه‌روی غالیه‌موی %~% به آب دیده مزن بر دل رهی آذر
# 46 قرار گیر و ز سامان روزگار مگرد %~% صبور باش و ز فرمان ایزدی مگذر
# 47 هوا نکرد تن من بدین فراغ و وداع %~% رضا نداد دل من بدین قضا و قدر
# 48 ولیک حکم چنین کرد کردگار جهان %~% ز حکم او نتوان یافت هیچگونه مفر
# 49 به صبر باد فلک در حضر ترا ناصر %~% به عون باد ملک در سفر مرا یاور
# 50 وداع کرد بدین‌گونه چون برفت جهان %~% به سیم خام بیندود گنبد اخضر
# 51 به شکل عارض گلرنگ او همی تابید %~% فروغ خسرو سیارگان به مشرق در
# 52 غلام‌وار چو هنگام کوچ قافله بود %~% سوار گشتم بر کره هیون پیکر
# 53 پلنگ هیات و قشقاو دم گوزن سرین %~% عقاب طلعت عنقا شکوه طوطی پر
# 54 قوی قوائم و باریک دم فراخ کفل %~% دراز گردن و کوتاه سم میان لاغر
# 55 به وقت جلوه‌گری چون تذرو خوش‌رفتار %~% به گاه راهبری چون کلاغ حیلت‌گر
# 56 به گاه کینه هوا در دو پای او مدغم %~% به وقت حمله صبا در دو دست او مضمر
# 57 خروش دد بشنیدی ز روم در کابل %~% خیال موی بدیدی ز هند در ششتر
# 58 بدین نوند رسیدم در آن دیار و زمن %~% به گوش حضرت شاه جهان رسید خبر
# 59 مرا به حضرت عالی تقربی فرمود %~% به نام شاه بپرداختم یکی دفتر
# 60 هزار فصل درو لفظها همه دلکش %~% هزار عقد درو نکتها همه دلبر
# 61 بدان امید که شاه جهان شرف دهدم %~% شوم به دولت او نیک‌بخت و نیک‌اختر
# 62 به هر دو سال بسازم ز علم تصنیفی %~% برای دولت منصور خسرو صفدر
# 63 برین مثال بود یاد تازه در عقبی %~% برین نهاد بود نام زنده تا محشر
# 64 بماند نام سکندر هزار و پانصد سال %~% مصنفات ارسطو به نام اسکندر
# 65 جهان نخواست مرا بخت شاعری فرمود %~% که هیچ عقل نمی‌کرد احتمال ایدر
# 66 ز بحر خاطر من صد طویله در برسید %~% به مدح شاه جهان چون شدم سخن‌گستر
# 67 بدین فصاحت شعری که چشم دارد کور %~% بدین عبارت نظمی که گوش دارد کر
# 68 بدان خدای که در صنع خویش بی‌آلت %~% بیافرید بدین گونه چرخ پهناور
# 69 به نور علم که دانا بدو گرفت شرف %~% به ذات حلم که مردم بدو گرفت خطر
# 70 به فیض عقل مجرد که اوست منبع خیر %~% به لطف نفس مفارق که اوست مدفع شر
# 71 به نفس ناطقه کو راست پیل گردن نه %~% به روح عاقله کوراست شیر فرمان‌بر
# 72 به انتهای وجودات اولین ترکیب %~% به ابتدای مقولات آخرین جوهر
# 73 به هول جنبش محشر به حق مصحف مجد %~% به ذات ایزد بی‌چون به جان پیغمبر
# 74 به اعتقاد ابوبکر و صولت فاروق %~% به ترسکاری عثمان و حکمت حیدر
# 75 به زور رستم دستان و عدل نوشروان %~% به جاه خسرو ساسان و ماتم نوذر
# 76 به خاک پای جهان شهریار قطب‌الدین %~% که هست مفخر سوگند نامها یکسر
# 77 در این دیار ندانم کسی که وقت سخن %~% به جای خصم مناظر نشنیدم همبر
# 78 ز فضل خویش در این فصل هرچه می‌رانم %~% هر آنکسی که ندارد همی مرا باور
# 79 اگر چنان که درستی و راستی نکند %~% خدای بادبه محشر میان ما داور
# 80 هزار سال بقا باد شاه عالم را %~% که هست گردش گردون ملک را محور
# 81 پریر وقت سحر چون نسیم باد شمال %~% همی رساند به ارواح بوی عنبر تر
# 82 سرم ز خواب گران شد به من نمود هوس %~% خیال آن بت شمشاد قد نسرین بر
# 83 به لطف گفت که عمرت چگونه می‌گذرد %~% نبود گوش دلت را نصیحت کهتر
# 84 نگفتمت که مکن بد بجای وصلت من %~% که هرکسی که کند بد بدی برد کیفر
# 85 جواب دادم کای ماهروی سرد مگوی %~% که کار من شودی هرچه زود نیکوتر
# 86 ولیک شاه به فتح بلاد مشغولست %~% نمی‌کند به پرستندگان خویش نظر
# 87 به مهر گفت که چون نیستت به کام جهان %~% در این هوس منشین روزگار خویش مبر
# 88 به یک قصیده غرا بخواه دستوری %~% ز بارگاه خداوند تاج و زینت و فر
# 89 به شرم گفتم طبعم نمی‌دهد یاری %~% ز گفته تو اگر مدحتی بود در خور
# 90 به نام دولت مودود شاه بن زنگی %~% بیار و مردمی و دوستی بجای آور
# 91 به مدح شاه بخواند این قصیده غرا %~% ز نظم خویشتن آن رشک لعبت آزر
PageV1P0394
### || [genre: Q]
# 1 چو از دوران این نیلی دوایر %~% زمانه داد ترکیب عناصر
# 2 زمین شد چون سپهر از بس بدایع %~% خزان شد چون بهار از بس نوادر
# 3 درخت مفلس از گنج طبیعت %~% توانگر شد به انواع جواهر
# 4 چنان شد باغ کز نظاره او %~% همی خیره بماند چشم ناظر
# 5 زنور دانه نار کفیده %~% ببیند در دل آبی همی سر
# 6 تو گویی برگ سیب و سیب الوان %~% سپهرست و برو اجرام زاهر
# 7 ز شکل بربط و از دسته او %~% اگر فکرت کند مرد مفکر
# 8 همان هیات که از امرود و شاخش %~% به خاطر اندرست آید به خاطر
# 9 اگرنه برج ثور و شاخ انگور %~% دو موجودند از یک مایه صادر
# 10 چرا پس خوشه انگور و پروین %~% یکی صورت پذیرفت از مصور
# 11 وگرنه شاخها را جام نرگس %~% به باغ اندر شرابی داد مسکر
# 12 چرا چونان که مستان شبانه %~% توان و سرنگونسارند و فاتر
# 13 چمن را شاخ چندان زر فرستاد %~% ز دارالضرب وی پنهان و ظاهر
# 14 که هر ساعت چمن گوید که هر شاخ %~% کف خواجه است با این بخشش و بر
# 15 ظهیر دین یزدان بوالمناقب %~% نصیر ملت اسلام ناصر
# 16 کمال فضل و او با فضل کامل %~% وفور علم و او با علم وافر
# 17 به تقدیم قضا رایش مقدم %~% به تقدیر قدر حکمش مدبر
# 18 بود در پیش حلمش خاک عاجل %~% بود در جنب حکمش برق صابر
# 19 به کلکش در فتوت را خزاین %~% به طبعش در مروت را ذخایر
# 20 امور شرع را عدلش مربی %~% رموز غیب را حلمش مفسر
# 21 ندارد هیچ حاصل عقل کلی %~% که نه در ذهن او آن هست حاضر
# 22 خطابش منهی آمال عاقب %~% عتابش داعی آجال قاهر
# 23 ز سهمش گوئیا اقرار حشوست %~% به دیوانش اندرون انکار منکر
# 24 دهد پیشش گواهی در مظالم %~% رگ و پی بر فجور مرد فاجر
# 25 قضا تاویل سهم او ندارد %~% حریف خویش بشناسد مقامر
# 26 بر از گردون تاسع کرد مفروض %~% ز قدر او خرد گردون عاشر
# 27 قدر تقدیر قدر او نداند %~% مقدر کی بود هرگز مقدر
# 28 ایا آرام خاکت در نواهی %~% و یا تعجیل بادت در اوامر
# 29 بیان از وصف انعام تو عاجز %~% زبان از شکر اکرام تو قاصر
# 30 ره درگاه تو گویی مجره است %~% ز سیم سایلت وز زر زایر
# 31 گر از جود تو گیتی دانه سازد %~% به دام او درآید نسر طایر
# 32 ور از لطف تو تن مایه پذیرد %~% چو روحش درنیابد حس باصر
# 33 نیارد چون تو گردون مدور %~% نزاید چون تو ایام مسافر
# 34 به فرمان بردن اندر شرع مامور %~% به فرمان دادن اندر حکم آمر
# 35 عمارت یافت از عدلت زمانه %~% زمانه هست معمور و تو عامر
# 36 فرو خورد آب عدلت آتش ظلم %~% چنان چون مار موسی سحر ساحر
# 37 اگر مسعود ناصر تربیت داد %~% عیاضی را به خلعتهای فاخر
# 38 مرا آن داد جاهت کان ندادست %~% عیاضی را دو صد مسعود ناصر
# 39 وگر چند اندرین مدت ندیدست %~% کسم در خدمتت الا بنادر
# 40 به یاد آن حقوق مکرماتت %~% زبانها دارم از خلق تو شاکر
# 41 وگر عمرم بر آن مقصور دارم %~% به آخر هم نمیرم جز مقصر
# 42 به شعر آنرا مقابل کی توان کرد %~% ولیکن شعر نیکوتر ز شاعر
# 43 چو خاموشی بود کفران نعمت %~% در این معنی چه خاموش و چه کافر
# 44 همیشه تا بود ارکان مؤثر %~% همیشه تا بودگردون مؤثر
# 45 چو ارکانت مبادا هیچ نقصان %~% چو گردونت مبادا هیچ آخر
# 46 ز چرخت باد عمری در تزاید %~% ز بختت باد عزمی بر تواتر
# 47 بر احکام قضا حکم تو قاضی %~% بر اسرار قدر علم تو قادر
# 48 سعادت همنشینت در مجالس %~% هدایت هم حریفت بر منابر
# 49 ترا در شرع امری باد جاری %~% مرا در شعر طبعی باد ماهر
# 50 چو عیدی بگذرد تا عید دیگر %~% به عید دیگرت هر شب مبشر
PageV1P0395
### || [genre: Q]
# 1 چو زیر مرکز چرخ مدور %~% نهان شد جرم خورشید منور
# 2 مه عید از فلک رخسار بنمود %~% نه پیدایی تمام و نه مستر
# 3 چو تیغ ناخنی بر چرخ مینا %~% چو شست ماهیی در بحر اخضر
# 4 در اجسام زمین سیرش مؤثر %~% وز اجرام فلک ذاتش مؤثر
# 5 دبیری بود از او برتر بفکرت %~% چو فکرت بی‌نیاز از کلک و دفتر
# 6 بسی اسرار جزوی کرده معلوم %~% بسی احکام کلی کرده از بر
# 7 هزاران پیکر جنی و انسی %~% ز نور پیکر او در دو پیکر
# 8 بتی بر غرفه دیگر خرامان %~% چو بت‌رویان چین زیبا و دلبر
# 9 ز فرقش تا قدم در ناز و کشی %~% ز پایش تا به سر در زر و زیور
# 10 به دستی بربطی با صوت موزون %~% به دیگر ساغری پر خمر احمر
# 11 برازوی صحن دیگر بود خالی %~% چو لشکرگاه بی‌سلطان ولشکر
# 12 گمانی آمدم کانجا کسی نیست %~% به ظاهر از مجاور یا مسافر
# 13 خرد گفت این حریم پادشاهیست %~% به شاهی برتر از خاقان و قیصر
# 14 ز عدل او همی بارد هوا نم %~% ز فیض او همی زاید زمین زر
# 15 چنان کامل که نه گرم است و نه سرد %~% چنان عادل که نه خشک است و نه تر
# 16 ولیکن دیدن او نیست ممکن %~% که شب ممکن نباشد دیدن خور
# 17 وزین بربود دیوانی و در وی %~% دلاور قهرمانی ترک اشقر
# 18 به روز جنگ با دستان رستم %~% به پیش خصم با پیکار حیدر
# 19 درآرد از عدم عنقا به ناوک %~% ببرد خاصیت ز اشیا به خنجر
# 20 برازوی خواجه چونان ممکن %~% که تمکین بودش از تمکین مسخر
# 21 ز عونش از عنایت چار عنصر %~% ز سیرش با سعادت هفت کشور
# 22 غنی و نعمت او دانش ودین %~% سخی و بخشش او حشمت وفر
# 23 وزو بر پیر دیگر بود هندی %~% بزرگ اندیشه‌ای چونان معمر
# 24 که ذاتش داشت بر آرام پیشی %~% که زادش بود با جنبش برابر
# 25 وفاق او صلاح اهل عالم %~% خلاف او فساد کون و جوهر
# 26 خیالات ثوابت در خیالم %~% چنان آمد همی بی‌حد و بی‌مر
# 27 که اندر چرخ کحلی کرده ترکیب %~% هزاران در و مروارید و گوهر
# 28 شهاب تیزرو چون بسدین تیر %~% گذاره کرده از پیروزه مغفر
# 29 مجره گفتیی تیغ گهردار %~% نهادستی بزنگاری سپر بر
# 30 به شاخ ثور بر شکل ثریا %~% چو مرواریدگون بار صنوبر
# 31 بنات‌النعش گرد قطب گردان %~% گهی از جرم زیر و گاه از بر
# 32 چو گرد مرکز رای خداوند %~% قضای ایزد دادار داور
# 33 وزیر ملک سلطان معظم %~% نصیر دین یزدان و پیمبر
# 34 جهان حمد محمود آنکه از جاه %~% جهان حمدش گرفت از پای تا سر
# 35 مؤخر عهد و در دانش مقدم %~% مقدم عقل و در رتبت مؤخر
# 36 به جنب رایش اجرام سماوی %~% چو با خورشید اجرام مکدر
# 37 نه اوج قدر او را هیچ پستی %~% نه بحر طبع او را هیچ معبر
# 38 ندارد عقل بی‌عونش هدایت %~% نگیرد باز بی‌سعیش کبوتر
# 39 یقینی چون گمان او نباشد %~% نباشد دیده احوال چو احور
# 40 به وهمش قدرت آن هست کز دهر %~% بگرداند بد و نیک مقدر
# 41 به قدرش قوت آن هست کز سهم %~% کشد پیش قضا سد سکندر
# 42 کفش بحرست و موجش جود و بخشش %~% خطش تارست و پودش مشک و عنبر
# 43 اگرنه نهی کردستی ز اسراف %~% خدای و نهی او نهیی است منکر
# 44 ز افراط سخای او شدستی %~% جهان درویش و درویشی توانگر
# 45 سموم قهرش اندر لجه بحر %~% نسیم لطفش اندر شوره بر
# 46 برآرد از مسام ماهی آتش %~% برآرد از غبار تیره عرعر
# 47 نه با آرام حلمش خاک را صبر %~% نه با تعجیل امرش باد را پر
# 48 به جنب آن خفیف اثقال مرکز %~% به پیش این کسل اعجال صرصر
# 49 گرش بهتان نهد خصم بداندیش %~% ورش عصیان کند چرخ ستمگر
# 50 لعاب آن شود چون آب افیون %~% نجوم این شود چون جرم اخگر
# 51 اگرنه کلک او شد ناف آهو %~% وگرنه طبع او شد ابر آذر
# 52 چرا بارد به نطق آن در دریا %~% چرا ساید به نوک این مشک اذفر
# 53 در این جنبش اگر جز قوت نفس %~% فلک را علتی یابند دیگر
# 54 نظام کار او باشد که او را %~% همی از باختر تازد به خاور
# 55 ایا طبع تو بر احسان موفق %~% و یا بخت تو بر اعدا مظفر
# 56 تویی آن‌کس که گر کوشی برآری %~% به قهر از صبح عالم شام محشر
# 57 تویی آن‌کس که گر خواهی برانی %~% به لطف از دود دوزخ آب کوثر
# 58 نیاوردست پوری بهتر از تو %~% جهان از نه پدر وز چار مادر
# 59 تو عقلی بوده‌ای در بدو ابداع %~% هدایت را چنان لابد و درخور
# 60 که جز نور تو تااکنون نبودست %~% هیولی را به صورت هیچ رهبر
# 61 زمین پیش وقار تو مجوف %~% جهان پیش کمال تو محقر
# 62 خرد جز در دماغ تو شمیده %~% سخن جز در ثنای تو مزور
# 63 تو بیش از عالمی گرچه درویی %~% چو رمز معنوی در لفظ ابتر
# 64 کند با لطف تو دوران گردون %~% چنان چون با سمندر طبع آذر
# 65 بود با تو هدر وسواس شیطان %~% چنان چون با پسر تعلیم آزر
# 66 حوادث چون به درگاهت رسیدند %~% نزاید بیش از ایشان فتنه و شر
# 67 که شب را تیرگی چندان بماند %~% که رخ پیدا کند خورشید ازهر
# 68 جهان از فتنه طوفانست و در وی %~% پناه و حلم تو کشتی و لنگر
# 69 اگر پیروزیی بینی ز خود دان %~% بزیر دور این پیروزه چادر
# 70 وگر من بنده را حرمان من داشت %~% دو روز از خدمتت مهجور و مضطر
# 71 چو دارم حلقه عهد تو در گوش %~% به یک جرمم مزن چون حلقه بر در
# 72 تو مخدوم قدیمی انوری را %~% چنان چون بوالفرج را بوالمظفر
# 73 مرا درگاه تو قبله است و در وی %~% اگر کفران کنم چه من چه کافر
# 74 نمی‌گویم که تقصیری نرفته است %~% درین مدت که نتوان کرد باور
# 75 ولیکن اختیار من نبودست %~% که مجبور فلک نبود مخیر
# 76 از این بی‌پا و سر گردون گردان %~% به سرگردانیی بودستم اندر
# 77 که گر تقریر آن بودی در امکان %~% زبانم اندکی کردی مقرر
# 78 به ابرامی که دادم عذر نه زانگ %~% بود گستاخ‌تر دیرینه چاکر
# 79 همیشه تا بود دی پیش از امروز %~% همیشه تا بود دی بعد آذر
# 80 همه آذرت با دی باد مقرون %~% همه امروز از دی باد خوشتر
# 81 به هر چت رای بگراید مهیا %~% به هر چت کام روی آرد میسر
# 82 حساب عمر تو چون دور گردون %~% به تکراری که سر ناید مکرر
# 83 چنان چون مرجع اجزا سوی کل %~% چو کان بادست رادت مرجع زر
# 84 نکوخواهت نکونام و نکوبخت %~% بداندیشت بدآیین و بداختر
# 85 همه روزت چو روز عیداضحی %~% همه سالت نشاط جام و ساغر
PageV1P0396
### || [genre: Q]
# 1 ای در ضمان عدل تو معمور بحر و بر %~% وی در مسیر کلک تو اسرار نفع و ضر
# 2 ای روزگار عادل و ایام فتنه‌سوز %~% وی آسمان ثابت و خورشید سایه‌ور
# 3 عدل تو بود اگرنه جهان را نماندی %~% با خشک ریش جور فلک هیچ خشک و تر
# 4 در روزگار عدل تو با جبر خاصیت %~% بیجاده از تعرض کاهست بر حذر
# 5 گیتی ز فضله دل ودست تو ساختست %~% در آب ساده گوهر و در خاک تیره زر
# 6 وز مابقی خوان تو ترتیب کرده‌اند %~% بر خوان دهر هرچه فلک راست ماحضر
# 7 قدر تو کسوتیست که خیاط فطرتش %~% بردوختست از ابره افلاک آستر
# 8 گردون بر نتایج کلکت بود عقیم %~% دریا بر لطافت طبعت بود شمر
# 9 بر ملک پرده کلک تو دارد همی نگاه %~% از راز دهر اگرچه گرفتست پرده بر
# 10 در ملک دهر کیست که بودست سالها %~% زین روی پرده‌دار و زان روی پرده‌در
# 11 ای چرخ استمالت و مریخ انتقام %~% ای آقتاب تخاطر و ای مشتری خطر
# 12 حرص ثنا و عشق جمالت مبارکت %~% گر در قوای نامیه پیدا کند اثر
# 13 این در زبان خامش سوسن نهد کلام %~% وان در طباق دیده نرگس نهد بصر
# 14 از عشق نقش خاتم تست آنکه طبع موم %~% با انگبین همی نبرد دوستی به سر
# 15 نشگفت اگر نگین ترا در قبول مهر %~% چون موم نرم سجده طاعت برد حجر
# 16 قهر تو آتشی است چنان اختیارسوز %~% کاسیب او دخان کند اندیشه در فکر
# 17 از شر دشمن ایمنی از بهر آنکه هست %~% هستی و نیستیش به یک بار چون شرر
# 18 بر کشتن حسود تو مولع چو آسمان %~% کس در جهان ندیده و نشنیده در سمر
# 19 طوفان چرخ جان یکی را چو غوطه داد %~% فریاد از اخترانش برآمد که لاتذر
# 20 نگذارد ار به چرخ رسد باد قهر تو %~% آثار حسن عاریتی بر رخ قمر
# 21 ور سایه تغیر تو بر جهان فتد %~% در طبع کو کنار مرکب کند سهر
# 22 بیند فلک نظیر تو لیکن به شرط آنک %~% هم سوی تو به دیده احول کند نظر
# 23 چون زاب تیغ دوده سلجوق بیخ ملک %~% کرد از طریق نشو به هر شش جهت سفر
# 24 آمد نظام شاخس و صدر شهید برگ %~% وان شاخ و برگ را تو خداوند بار و بر
# 25 دست زوال تا ابد از بهر چون تو بار %~% در بیخ این درخت نخواهد زدن تبر
# 26 ز اول که داشت در تتق صنع منزوی %~% ارواح را مشیمه و اشباح را گهر
# 27 در خفیه با زمانه قضا گفت حاملی %~% ای مادر جهان به جهانی همه هنر
# 28 گفتا چگونه گفت به آخر زمان ترا %~% زاید وزیر عالم عادل یکی پسر
# 29 هم در نفاذ امر بود پادشا نشان %~% هم در نهاد خویش بود پادشا سیر
# 30 عقلی مجرد آمده در حیز جهت %~% روحی مقدس آمده در صورت بشر
# 31 با سیر حکم او به مثل چرخ کند سیر %~% با سنگ حلم او به مثل کوه تیز پر
# 32 می‌بود تا به عهد تو بیچاره منتظر %~% کان وعده را نبود کسی جز تو منتظر
# 33 و امروز چون به کام رسید از نشاط آن %~% کانچ از قضا شنید همان دید از قدر
# 34 گردان به گرد کوی زمانه زمانه‌ایست %~% با یک دهان ز شکر قضا تا به سر شکر
# 35 دانی چه خود همای بقا در هوای دهر %~% از بهر مدت تو گشادست بال و پر
# 36 ورنه نه آن درشت پسندست روزگار %~% کو روزگار خویش به هرکس کند هدر
# 37 خود خاک درگه تو حکایت همی کند %~% چونان که سطح آب حکایت کند صور
# 38 کز روی سبق مرتبه در مجمع وجود %~% ذات تو آمد اول و پس دهر بر اثر
# 39 من این همی ندانم دانم که چون تو نیست %~% در زیر چرخ و کس نرسیدست بر زبر
# 40 در جیب چرخ گر نشود دست امتحانت %~% در طول و عرض دامن آخر زمان نگر
# 41 تا تربیت کنند سه فرزند کون را %~% ترکیب چار مادر و تاثیر نه پدر
# 42 از طوق طوع گردن این چار نرم دار %~% در پای قدر تارک آن نه فرو سپر
# 43 تا واحد است اصل شمار و نه از شمار %~% دوران بی‌شمار به شادی همی شمر
# 44 بر مرکز مراد تو ایام را مدار %~% تا چرخ را مدار بود گرد این مدر
# 45 جوینده رضای تو سلطان دادبخش %~% دارنده بقای تو سبحان دادگر
PageV1P0397
### || [genre: Q]
# 1 زهی بقای تو دوران ملک را مفخر %~% خهی لقای تو بستان عدل را زیور
# 2 به بارگاه تو حاجب هزار چون خاقان %~% به بزم‌گاه تو چاکر هزار چون قیصر
# 3 ز امن داشته عزم تو پیش خوف سنان %~% ز عدل ساخته حزم تو پیش ظلم سپر
# 4 زبان تیغ تو پیوسته در دهان عدو %~% سنان رمح تو همواره در دل کافر
# 5 به احتشام تو بنیاد جود آبادان %~% به احترام تو آثار بخل زیر و زبر
# 6 کشیده رخت تو خورشید بر نطاق حمل %~% نهاده تخت تو افضال بر بساط قمر
# 7 ز وصف حلم تو باشد بیان من قاصر %~% ز نعت عدل تو گردد زبان من مضطر
# 8 ز ناچخ تو شود گاه خشم شیر نهان %~% ز خنجر تو کند وقت کینه ببر حذر
# 9 شرف به لطف همی پرورد ترا در ملک %~% هنر به ناز همی پرورد ترا در بر
# 10 دو شاهزاده که هستند از این درخت سخا %~% مبارک و هنری کامران و نام‌آور
# 11 گزیده سیف‌الدین اختیار ملک و شرف %~% ستوده عزالدین آن افتخار عدل و هنر
# 12 اسیر ناچخ این گشته ژنده پیلی مست %~% مطیع خنجر آن گشته شرزه شیری نر
# 13 سزد ز پیکر خورشید چتر آنرا طوق %~% رسد ز شهپر سیمرغ تیر این را پر
# 14 سخای این شده ایام عدل را قانون %~% عطای آن شده فرزند جود را مادر
# 15 رفیع همت این کرده با ستاره قران %~% بدیع دولت آن گشته در زمانه سمر
# 16 مثال ملکت این فخر ملکت سلجوق %~% نشان دولت آن تاج دولت سنجر
# 17 کمال یافت به دوران ملک این دیهیم %~% شرف گرفت به اقبال عدل آن افسر
# 18 به وقت کینه قضا در غلاف این ناچخ %~% به گاه حمله قدر در نیام آن خنجر
# 19 همیشه در شرف ملک شادمان بادند %~% غلام‌وار کمر بسته پیش تخت پدر
# 20 خدایگانا امید داشت بنده همی %~% که در ثنای تو بر سروران شود سرور
# 21 به بارگاه تو هر روز پیشتر گردد %~% کنون به رسم رسن تاب می‌شود پس‌تر
# 22 ز دخل نیست منالی و خرج او بی‌حد %~% ز نفع نیست نشانی و وام او بی‌مر
# 23 اگر چنانکه دهد شهریار دستوری %~% غلام‌وار دهد بوسه آستانه در
# 24 به سوی خانه گراید زبان شکر و ثنا %~% به باد ملک خداوند کرده دایم‌تر
PageV1P0398
### || [genre: Q]
# 1 دی چون بشکست شهنشاه فلک نوبت بار %~% وز سراپرده شب گرد جهان کرد حصار
# 2 روی بنمود مه عید به شکلی که کشند %~% قوسی از زر طلی بر کره‌ای از زنگار
# 3 جرم او قابل و مقبولش از آن سو تاثیر %~% سیر او فاعل و مفعولش از این سو آثار
# 4 گاهی از دوری خورشید همی شد فربه %~% گه ز نزدیکی او باز همی گشت نزار
# 5 بر ازو بود سبک‌روح دبیری که به کلک %~% معنی اندر ورق روح همی کرد نگار
# 6 سفهش غالب و چون بخت لئیمان خفته %~% خردش کامل و چون چشم رقیبان بیدار
# 7 مضمر اندر سخنش هرچه قضا را مقدور %~% مدغم اندر قلمش هرچه فلک را اسرار
# 8 بود بر تخته او از همه نوعی آیات %~% بود در دفتر او از همه وزنی اشعار
# 9 کرده در دلو برین منطقه و هیات آسان %~% کرده در حوت بر آن ابجد و هوز دشوار
# 10 باز بر طارم دیگر صنمی سیم اندام %~% به کفی بربط سغدی به دگر جام عقار
# 11 از تبسم لب شیرینش همی شد خسته %~% وز اشارت رخ نیکوش همی گشت فکار
# 12 توامان با وتد و فاصله موسیقی %~% هم‌نوا با وتر و زمزمه موسیقار
# 13 حضرتی بود بر از طارم او سخت رفیع %~% سقف او را نه ستون بود و نه دیوار به کار
# 14 ملکی همچو خرد عادل و هشیار درو %~% نیک مستظهر وزو یافته خاک استظهار
# 15 گه تهی کرد همی دامن ابر از گوهر %~% گاه پر کرد همی کیسه کان از دینار
# 16 صحن و دهلیز سراپرده او اوج و حضیض %~% ادهم و اشهب گرد آخر او لیل و نهار
# 17 باد را دخل همی داد به وجهی ز دخان %~% ابر را خرج همی کرد به وجهی ز بخار
# 18 باز میدان دگر بود درو شیردلی %~% که ازو شیر فلک خیره شود در پیکار
# 19 خنجرش گردن ارواح زند روز مصاف %~% ناوکش نامه آجال برد وقت شکار
# 20 بی‌گنه بسته همی داشت یکی را در حبس %~% بی‌سبب خیره همی کرد یکی را بر دار
# 21 خواجه‌ای بود از اینان همه برتر ز شرف %~% مرد موسی کف و عیسی دم و یوسف دیدار
# 22 سایه عدل پراکنده و نور احسان %~% رایت و رایش بر هفت و شش و پنج و چهار
# 23 عالم غیب همی دید و نبودش دیده %~% املی وحی همی کرد و نبودش گفتار
# 24 بر ازو صومعه‌ای بود و درو هندوی پیر %~% مدت عمرش بیرون شده از حد شمار
# 25 در همه شغلی چون صبر شتابش اندک %~% در همه کاری چون حلم درنگش بسیار
# 26 گاه می‌دوخت یکی را به کتف بر عسلی %~% گاه می‌بست یکی را به میان بر زنار
# 27 عدد انجم بسیار سپهر هشتم %~% بود چندان که برو چیره نمی‌شد مقدار
# 28 راست‌گویی که ز بسیاری انجم هستی %~% در گه خواب ز بسیاری شاهان گه بار
# 29 مجد دین بوالحسن عمرانی آنکه به جود %~% دل او بحر محیطست و کفش ابر بهار
# 30 آنکه دهرش ز قرانات فلک نارد مثل %~% وانکه چرخش ز موالید جهان نارد یار
# 31 چرخ را با شرفش سنگ فتد در موزه %~% کوه را با سخطش کیک فتد در شلوار
# 32 گشت بر محضر اقبال بزرگیش گواه %~% هر دو گیتی چو قضا و قدر آورد اقرار
# 33 تا نشد ضامن ارزاق خلایق جودش %~% پود یک معده طبیعت نفکند اندر تار
# 34 هست استیلا عدلش به کمالی که کنون %~% باز را کبک همی طعنه زند در کهسار
# 35 زانکه مانند شترمرغ ندارد مخلب %~% زانکه ماننده خفاش ندارد منقار
# 36 تا زبان قلمش تیز فلک بگشادست %~% عقل در کام کشیدست زبان چون سوفار
# 37 قلمش آنچه بدو راه نیابد طغیان %~% خردش آنکه برو غیب نباشد دشوار
# 38 هست کمیت اشغال جهان را میزان %~% هست کیفیت احکام فلک را معیار
# 39 شادمان باش زهی مهتر با استحقاق %~% چشم بد دور زهی خواجه بی‌استکبار
# 40 درگهت مقصد سادات و برو بر اعیان %~% مجلست مرجع زوار و بدو در احرار
# 41 دخل مدح تو دویده ز وضیع و ز شریف %~% خرج جود تو رسیده به صغار و به کبار
# 42 کنی از تقویت لطف عرض را جوهر %~% کنی از تربیت قهر شفا را بیمار
# 43 باد در موقف حکم تو وزد وقت نفاذ %~% خاک در سایه حلم تو بود گاه وقار
# 44 تابش رای تو بیرون کند از ماه محاق %~% کوشش عدل تو بیرون برد از خمر خمار
# 45 خواب امن تو چنان عام شد اکنون که نماند %~% در جهان جز خرد و بخت تو یک تن بیدار
# 46 به یسار تو یمین خورد فلک گفت مترس %~% به یمین تو دهم هرچه مرا هست یسار
# 47 همتت بانگ برو زد که نگهدار ادب %~% کان یمین را ز یسار تو همی آید عار
# 48 تا برآورد فلک سر ز گریبان وجود %~% جز که در دامن قدر تو نکردست قرار
# 49 هرکجا رایض حزم تو گران کرد رکاب %~% بر سر توسن افلاک توان کرد فسار
# 50 هرکجا منع تو بگشاد در چون و چرا %~% بر در خانه تقدیر توان زد مسمار
# 51 گر صبا از کف دست تو وزد همچو بهار %~% درم‌افشان دمد از شاخ برون دست چنار
# 52 جز فلک با کف پای تو نسودست رکاب %~% جز عنان در کف دست تو نکردست قرار
# 53 خواستم گفت که خورشید به رایت ماند %~% گفت خورشید که با او سخن من بگذار
# 54 در جبین همه اجرام فلک چین افتد %~% گر فلک را به مثل حکم تو گوید که بدار
# 55 در بزرگی تو یک نکته بخواهم گفتن %~% کانچنانست وگرنه ز خدایم بیزار
# 56 عقل اگر از سر انصاف بجوید امروز %~% در دیار دو جهان جز تو نیابد دیار
# 57 ای روان کرده به هر هفت فلک بر فرمان %~% وی روا دیده به هر شش جهت اندر بازار
# 58 نام من بنده به شش ماه به هر هفت اقلیم %~% گشت مشهور کبار از تو و معروف صغار
# 59 گر نیرزد سخنم زحمت من ور ارزد %~% هم بخر نوش بر نیش بود گل بر خار
# 60 خاطری دارم منقاد چنانک اندر حال %~% گویدم گیر هر آن علم که گویم که بیار
# 61 در ادب گرچه پیاده است چو خصمت گه عفو %~% در سخن هست چو عقلت گه ادراک سوار
# 62 مرد باید چو میان بست به مداحی تو %~% که ازو گوهر ناسفته ستاند به کنار
# 63 همه شب کسب جواهر کند از عالم غیب %~% تا دگر روز کند در کف پای تو نثار
# 64 شعرم اینست وگر کس به ازین داند گفت %~% گو بیار اینک ارکان و بزرگان دیار
# 65 حاش لله نه که من بنده همی گویم از آن %~% که چرا پار نبود این سخنم یا پیرار
# 66 این هم اقبال تو می‌گوید ورنه تو بگوی %~% کز چو من شاخ چنین میوه چرا آید بار
# 67 همه کس داند و آنرا نتوان شد منکر %~% روز را بارخدایا نتوان کرد انکار
# 68 تا گسسته نشود رشته امروز از دی %~% تا بریده نشود اول امسال از پار
# 69 باد هر سال به سال دگرت ضامن عمر %~% باد هر روز به روز دگرت پذرفتار
# 70 دایم از روی بزرگی و شرف روزافزون %~% وز تن و جان و جوانی و جهان برخوردار
# 71 دامن عمر تو از گرد اجل در عصمت %~% پایه جاه تو زاسیب فلک در زنهار
# 72 هردم اقبال نوت باد ز گردون کهن %~% سال نو بر تو همایون و چنین سال هزار
PageV1P0399
### || [genre: Q]
# 1 دوش از درم درآمد سرمست و بی‌قرار %~% همچون مه دو هفته و هر هفت کرده یار
# 2 با زلف تابدار دلاویز پر شکن %~% با چشم نیم‌خواب جهان‌سوز پرخمار
# 3 جستم ز جای و پیش دوید و سلام کرد %~% واوردمش چو تنگ شکر تنگ در کنار
# 4 گفت از کجات پرسم و خود کی رسیده‌ای %~% چونی بماندگی و چگونست حال و کار
# 5 گفتم که حالم از غم تو بس تباه بود %~% لیکن کنون ز شادی روی تو چون نگار
# 6 تا همچون چنگ تو به کنارم نیامدی %~% بودم چو زیر چنگ تو با ناله‌های زار
# 7 بنشست و ماجرای فراق از نخست روز %~% آغاز کرد و قصه آن گوی و اشکبار
# 8 می‌گفت و می‌گریست که آخر چو درگذشت %~% بی‌تو ز حد طاقت من بار انتظار
# 9 منت خدای را که به هم باز یک نفس %~% دیدار بود بار دگرمان در این دیار
# 10 القصه از سخن به سخن شد چو یک زمان %~% گفتیم از این حدیث و گرفتیم اعتبار
# 11 افتاد در معانی و تقطیع شاعری %~% بر وزنهای مشکل و الفاظ مستعار
# 12 گفتا اگرچه مست و خرابم سؤال کن %~% رمزی دو زین نمط نه نهان بل به آشکار
# 13 گفتم که چیست آنکه پس دور چرخ ازوست %~% گر زیر دور چرخ یمین است یا یسار
# 14 در بزم رشک برده برو شاخ در خزان %~% در بذل شرم خورده از او ابر در بهار
# 15 اصل وجود اوست که از بیخ فرع اوی %~% دارد همان نظام که از هفت و از چهار
# 16 گفتا که دست نایب سلطان شرق و غرب %~% آن از جهان گزیده و دستور شهریار
# 17 مودود احمد عصمی کز نفاذ امر %~% دارد زمام گیتی در دست اختیار
# 18 گفتم که چیست آن تن بی‌جان که در صبی %~% بودی صباش دایه و مادرش جویبار
# 19 زو موج فتنه ساکن و او روز و شب دوان %~% زو ملک شاه فربه و او سال و مه نزار
# 20 گه در مزاج حرف نهد نفس ناطقه %~% گه در کنار نطق کند در شاهوار
# 21 گفتا که کلک نایب دستور شرق و غرب %~% آن لطف گاه بر و سیاست به روز بار
# 22 مودود احمد عصمی کز مکان اوست %~% بنیاد دین و قاعده دولت استوار
# 23 گفتم قصیده‌ای اگرت امتحان کنم %~% در مدح این خلاصه مقصود روزگار
# 24 طبعت بدان قیام تواند نمود گفت %~% کم‌گوی قصه خیز دوات و قلم بیار
# 25 برخاستم دوات و قلم بردمش به پیش %~% آن یار ناگزیر و رفیق سخن‌گزار
# 26 برداشت کلک و کاغذ و فرفر فرونوشت %~% بر فور این قصیده مطبوع آبدار
PageV1P0400
### || [genre: Q]
# 1 باد شبگیری نسیم آورد باز از جویبار %~% ابر آذاری علم افراشت باز از کوهسار
# 2 این چو پیکان بشارت‌بر شتابان در هوا %~% وان چو پیلان جواهرکش خرامان در قطار
# 3 گه معطر خاک دشت از باد کافوری نسیم %~% گه مرصع سنگ کوه از ابر مرواریدبار
# 4 بوی خاک از نرگس و سوسن چو مشک تبتی %~% روی باغ از لاله و نسرین چو نقش قندهار
# 5 مرحبا بویی که عطارش نباشد در میان %~% حبذا نقشی که نقاشش نباشد آشکار
# 6 ابر اگر عاشق نشد چون من چرا گرید همی %~% باد اگر شیدا نشد چون من چرا شد بی‌قرار
# 7 مست اگر بلبل شدست از خوردن مل پس چراست %~% چهره گل با فروغ و چشم نرگس پر خمار
# 8 رونق بازار بت‌رویان بشد زیرا که بود %~% بوی خطشان گلستان و رنگ رخشان لاله‌زار
# 9 باده خور چون لاله و گل زانکه اندر کوه و دشت %~% لاله می‌روید ز خارا گل همی روید ز خار
# 10 باده خوردن خوش بود بر گل به هنگام صبوح %~% توبه کردن بد بود خاصه در ایام بهار
# 11 بر گل سوری می صافی حلالست و مباح %~% خاصه اندر مجلس صدر جهان فخر کبار
# 12 مجلس عالی علا الدین که از دست سخاش %~% زر ز کان خواهد امان و در ز دریا زینهار
# 13 عالم علم و سپهر جود محمود آنکه هست %~% افتخار روزگار و اختیار شهریار
# 14 دست جود آسمان از دست جودش مایه‌خواه %~% نقد جاه اختران بر سنگ قدرش کم‌عیار
# 15 عقل پروردست گویی روح او را در ازل %~% روح پروردست گویی شخص او را برکنار
# 16 راست‌کاری پیشه کردست از برای آنکه نیست %~% در قیامت هیچکس جز راستکاران رستگار
# 17 کی شود عالم از او خالی که از بهر بقاش %~% کرد ایزد روز مولودش فنا را سنگسار
# 18 زاب و آتش برد روح و رای او پاکی و نور %~% چون ز باد و خاک طبع و حلم او لطف و وقار
# 19 خواستند از حلم و رای او زمین و آسمان %~% هریکی در خورد خود چیزی ز روی افتخار
# 20 خود او چون زان سؤال آگه شد اندر حال داد %~% کوه این را خلعت و خورشید آنرا یادگار
# 21 ابر جودش گر به نیسان قطره بارد بر زمین %~% تا قیامت با درم آید برون دست چنار
# 22 ای به جنب همت تو پایه اجرام پست %~% وی به پیش طلعت تو چشمه خورشید تار
# 23 دارد از لطف تو برجیس و ز قهر تو زحل %~% این سعادت مستفاد و آن نحوست مستعار
# 24 در پناه درگه اقبال و بام قدرتست %~% هفت کوکب در مسیر و نه سپهر اندر مدار
# 25 ورکسی گوید نشاید بود گویم پس چراست %~% این نه آنرا پاسبان وان هفت این را پرده‌دار
# 26 فضل یزدان هست سال و مه یسارت را یمین %~% رای سلطان هست روز و شب یمینت را یسار
# 27 هر لباسی کز شرف پوشید شخص دولتت %~% رفعتش بودست پود و عصمتش بودست تار
# 28 گر شود در سنگ پنهان دشمنت همچون کشف %~% ور شود در خاک متواری حسودت همچو مار
# 29 حزم تو آنرا چو ناقه آورد بیرون ز سنگ %~% چو عزیمت هیبت و خشمت برآرد زان دمار
# 30 هست مضمر گویی اندر طاعت و عصیان تو %~% نام و ننگ و خیر و شر و لطف و قهر و فخر و عار
# 31 مادحت را گر معانی سست و الفاظ ابترست %~% زاهل معنی لاجرم کس نیست او را خواستار
# 32 هرکه در بند صور ماند به معنی کی رسد %~% مرد کو صورت پرست آمد بود معنی‌گذار
# 33 لیک ار یک روز بر درگاه تو باشد به پای %~% پایگاهی یابد از اقران فزون در روزگار
# 34 طبع گنگش بی‌زبان گویا شود چون کلک تو %~% گرچه کلک تو کمر بندد به پیشت بنده‌وار
# 35 گرچه نزد هیچ دیار این زمان مقبول نیست %~% گردد از تعریف تو صاحب قبول این دیار
# 36 سغبه او باشد امروز آنکه منکر بود دی %~% طاعت او دارد امسال آنکه عصیان داشت پار
# 37 تا زند باد خزان بر شاخها زر و درم %~% تا کند باد صبا در باغها نقش و نگار
# 38 شاخ اقبالت چو باغ از ابر نیسان باد سبز %~% شخص بدخواهت چو برگ از باد دی زرد و نزار
# 39 چهره بدخواهت از انده چو آبی باد زرد %~% سینه بد گوت پر خون از تفکر چون انار
# 40 شادمان در دولت عالی و جاه بی‌کران %~% کامران از نعمت باقی و عمر بی‌کنار
PageV1P0401
### || [genre: Q]
# 1 هندویی کز مژگان کرد مرا لاله قطار %~% سوخت از آتش غم جان مرا هندووار
# 2 لاله راندن به دم و سوختن اندر آتش %~% هندوان دست ببردند بدین هر دو نگار
# 3 هندوانه دو عمل پیش گرفت او یارب %~% داری از هر دو عمل یار مرا برخوردار
# 4 هندوان را چه اگر گرم و تر آمد به مزاج %~% عشقشان در دل از آن گرمتر آمد صدبار
# 5 عشق هندو به همه حال بود سوزان‌تر %~% که در انگشت بود عادت سوزانی نار
# 6 اتفاق فلکی بود و قضای ازلی %~% عشق را بر سر من رفته یکایک سر و کار
# 7 دیدم از پنجره حجره نخاس او را %~% او به کاشانه بد و من به میان بازار
# 8 هم بر آن‌گونه که از پنجره ابر به شب %~% رخ رخشنده مه بیند مرد نظار
# 9 کشی و چابکیش دیدم و با خود گفتم %~% اینت افسونگر هندو نسب جادو سار
# 10 به فسون بین که بدانگونه مسخر کردست %~% هم به بالای خود از عنبر و از مشک دو مار
# 11 آنکه دلال دو گیسوی پر از عطر ویست %~% نیست دلال درین مرتبه هست او عطار
# 12 زنخش چیست یکی گوی بلورین در مشک %~% ابرویش چیست دو چوگان طلی کرده نگار
# 13 دمچه چشم کدامست و دماوند کدام %~% حلقه زلف کدامست و کدامست تتار
# 14 آنکه آن حور که او را دل احرار بهشت %~% وانکه آن بت که ورا جان عزیزان فرخار
# 15 گو بیا روی ببین اینک وانگه به دو دست %~% زو نگهدار به دل و دین خود ای صومعه‌دار
# 16 من در آن صورت او عاجز و حیران مانده %~% دیده در وی نگران و دل از اندیشه فکار
# 17 هندوانه عملی کرد وی و من غافل %~% دلم از سینه برآورده و از فرق دمار
# 18 جادویی کردن جادو بچه آسان باشد %~% نبود بط بچه را اشنه دریا دشوار
# 19 چون به ناگاه فرود آمد از آن حجره به شیب %~% همچو کبکی که خرامنده شود از کهسار
# 20 پای من خشک فرومانده ز رفتار و مرا %~% نیست بر خشک زمین پای من و گل ستوار
# 21 گفتم ای رشک بتان عشق مبارک بادم %~% که گرفتم غم عشق تو به صد مهر کنار
# 22 خنده می‌آمدش و بسته همی داشت دو لب %~% کانچنان خنده نبینی ز گل هیچ بهار
# 23 گفت اگر زر بودت عشق مبارک بادت %~% که به زر پای رسد بر سر نجم سیار
# 24 از خداوند مرا گر بخری فردا شب %~% برخوری از من و از وصل من اندوه مدار
# 25 گفتم ار زر نبود پس چه بود تدبیرم %~% گفت یک بدره زر فکر کن و ریش مخار
# 26 دلم از جا بشد ناگه و بخروشیدم %~% جامه بدریدم و اشک از مژگان کرد نثار
# 27 نوحه زار همی کردم و می‌گفتم وای %~% اینت بی‌سیمی و با سیم همی آید یار
# 28 دلش از زاری و از نوحه من باز بسوخت %~% به نوازش بگشاد آن دو لب شکربار
# 29 گفت مخروش ترا راه نمایم که چه کن %~% رو بر خواجه خود شعر برو سیم بیار
# 30 خواجه عادل عالم خلف حاتم طی %~% معطی دهر جلال‌الوزرا شمع دیار
# 31 آنکه آسان به کم از تو مثلا داده بود %~% ده به از من به یکی راه ترا نه صدبار
# 32 نه بسنجد چهل از من به جوی در چشمش %~% نه بهای چو منی بگذرد از چل دینار
# 33 رو میندیش که از بهر توام بخریدی %~% به مثل قیمت من گر بگذشتی ز هزار
# 34 گفتم ای دوست نکوراه نمودی تو ولی %~% با خداوند کرا زهره از این سان گفتار
# 35 گفت لا حول و لا قوة الا بالله %~% این چه گل بود که بشکفت میانش پرخار
# 36 او چو برگشت و خرامان شد از آنجای وداع %~% که نحوست کند از چرخ بر آنجای نثار
# 37 درد بی‌سیمیم آورد به سوی خانه %~% چو گنه کاری حاشا که برندش سوی دار
# 38 در ببستم بدو زنجیر هم از اول شب %~% پشت کردم سوی در روی به سوی دیوار
# 39 گفتم امشب بسزا بر سر بی‌سیمی خویش %~% تا گه صبح یکی ناله کنم زارازار
# 40 اشک راندم که همی غرقه شدی کشتی نوح %~% آه کردم که همی خیمه بیفکندی نار
# 41 هر شراری که برانداخت دل از روی رهی %~% بر فلک دیدم رخشان شده انجم کردار
# 42 من درین دمدمه کار که سیمرغ سحر %~% به یکی جوی پر از شیر فرو زد منقار
# 43 گرمی و تری آن شیر همانا که مرا %~% به سوی مغز همان لحظه برآورد بخار
# 44 تا زدم چشم ولی نعمت خود را دیدم %~% بر نهالی به زر بر طرف صفه بار
# 45 گفت ای انوری آخر چه فتادست ترا %~% که فرو رفته‌ای و غمزده چون بوتیمار
# 46 پیشتر رفتم و با خواجه به یکبار به شرح %~% قصه عشق کنیزک همه کردم تکرار
# 47 خوش بخندید و مرا گفت سیه‌کار کسی %~% گفتم از خواجه سیه به نبود رنگ‌نگار
# 48 هم در آن لحظه بفرمود یکی را که برو %~% بخر این بدره بیار و به ثناگوی سپار
# 49 رفت و بخرید و بیاورد و به من بنده سپرد %~% دست دلدار گرفتم شدم آنگه بیدار
# 50 نه ولی‌نعمت من بود و نه معشوقه من %~% راست من با تن خود خفته چو با سگ شنغار
# 51 وز همه نادره‌تر آنکه عطا خواست عطا %~% تا بر خواب گزارنده گرو شد دستار
# 52 ویحک ای چرخ منم مانده سری پر سودا %~% از جهان این سر و سودا به من ارزانی دار
# 53 دور ادبار تو تا چند به پایان آرم %~% دور اقبال اگر هست بیار ای دیار
# 54 ای کریمی و حلیمی که ز نسل آدم %~% کرم و حلم ترا آمده بی‌استغفار
# 55 از کریمی و حلیمی است که می بنیوشی %~% نعره زاغ و زغن چون نغم موسیقار
# 56 گرچه از قصه درازی ببرد شیرینی %~% کی بود از بر هفتاد ترش بوالغنجار
# 57 همه به قدر تو که کوتاه نخواهم کردن %~% تا ببینم که دهی تا شب قدرم دیدار
# 58 ناز بنده که کشد جز که خداوند کریم %~% ناز حسان که کشد جز که رسول مختار
# 59 من برآنم که مدیح تو بخوانم برخاک %~% تا شود خاک سیه کن‌فیکون زر عیار
# 60 وانگهی زر بدهم کار چو زر خوب کنم %~% بیش چون زر نکنم در طلب زر رخسار
# 61 راست گویم چو کف راد گهربار تو هست %~% منت زر شدن خاک سیاهم به چکار
# 62 آفتاب فلک‌آرای تو بر جای بود %~% جای باشد که جهان را ز چراغ آید عار
# 63 تا به نزدیک سر و صدر اطبا آفاق %~% عشق بیماری دل باشد و عاشق بیمار
# 64 دل من باد گرفتار چنین بیماری %~% تو خداوند مرا داشته هردم تیمار
PageV1P0402
### || [genre: Q]
# 1 دی بامداد عید که بر صدر روزگار %~% هر روز عید باد به تایید کردگار
# 2 بر عادت از وثاق به صحرا برون شدم %~% با یک دو آشنا هم از ابنا روزگار
# 3 در سر خمار باده و بر لب نشاط می %~% در جان هوای صاحب و در دل وفای یار
# 4 اسبی چنانکه دانی زیر از میانه زیر %~% وز کاهلی که بود نه سک‌سک نه راهوار
# 5 در خفت و خیز مانده همه راه عیدگاه %~% من گاه زو پیاده و گاهی برو سوار
# 6 نه از غبار خاسته بیرون شدی به زور %~% نه از زمین خسته برانگیختی غبار
# 7 راضی نشد بدان که پیاده شوم ازو %~% از فرط ضعف خواست که بر من شود سوار
# 8 گه طعنه‌ای ازین که رکابش دراز کن %~% گه بذله‌ای از آن که عنانش فرو گذار
# 9 من واله و خجل به تحیر فرو شده %~% چشمی سوی یمینم و گوشی سوی یسار
# 10 تا طعنه که میدهدم باز طیرگی %~% تا بذله که می‌کندم باز شرمسار
# 11 شاگردکی که داشتم از پی همی دوید %~% گفتم که خیر هست مرا گفت بازدار
# 12 تو گرم کرده اسب به نظاره‌گاه عید %~% عید تو در وثاق نشسته در انتظار
# 13 عیدی چگونه عیدی چون تنگها شکر %~% چه تنگها شکر که به خروارها نگار
# 14 گفتم کلید حجره به من ده تو برنشین %~% این مرده ریگ را تو به آهستگی بیار
# 15 القصه بازگشتم و رفتم به خانه زود %~% در باز کرد و باز ببست از پس استوار
# 16 بر عادت گذشته به نزدیک او شدم %~% آغوش باز کرد که هین بوس و هان کنار
# 17 در من نظر نکرد چو گفتم چه کرده‌ام %~% گفت ای ندانمت که چگویم هزار بار
# 18 امروز روز عید و تو در شهر تن زده %~% فردا ترا چگوید دستور شهریار
# 19 بد خدمتی اساس نهادی تو ناخلف %~% گردندگی به پیشه گرفتی تو نابکار
# 20 گفتم چگویمت که درین حق به دست تست %~% ای ناگزیر عاشق و معشوق حق‌گزار
# 21 لیکن ز شرم آنکه درین هفته بیشتر %~% شب در شراب بوده‌ام و روز در خمار
# 22 ترتیب خدمتی که بباید نکرده‌ام %~% کمتر برای تهنیتی بیتکی سه چار
# 23 گفتا گرت ز گفته خود قطعه‌ای دهم %~% مانند قطعهای تو مطبوع و آبدار
# 24 گفتم که این نخست خداوندی تو نیست %~% ای انوریت بنده و چون انوری هزار
# 25 پس گفتمش که بیتی ده بر ولا بخوان %~% تا چیست وزن و قافیه چون برده‌ای به کار
# 26 آغاز کرد مطلع و آواز برکشید %~% وانگاه چه روایت چون در شاهوار
PageV1P0403
### || [genre: Q]
# 1 ای به خوبی و خرمی چو بهار %~% گشته در دیدها بهار نگار
# 2 عرصه صحن تو بهشت هوا %~% ذروه سقف تو سپهر عیار
# 3 از سپهرت به رفعت آمده ننگ %~% وز بهشتت به نزهت آمده عار
# 4 گشته باطل ز عکس دیوارت %~% آن دورنگی که داشت لیل و نهار
# 5 در تو از مشکلات موسیقی %~% هرچه تقریر کرده موسیقار
# 6 کرده زان پس مکرران صدات %~% هم بر آن پرده سالها تکرار
# 7 معتدل عالمی که در تو طیور %~% همه هم ساکن‌اند و هم طیار
# 8 بلعجب عرصه‌ای که در تو وحوش %~% همه هم ثابتند و هم سیار
# 9 کرگ تو پیل کشته بر تارک %~% باز تو کبک خسته در منقار
# 10 شیر و گاو تو بی‌نزاع و غضب %~% ابدالدهر مانده در بیکار
# 11 تیغ ترکان رزمگاه ترا %~% آسمان کرده ایمن از زنگار
# 12 جام ساقی بزمگاه ترا %~% می‌پرستان نه مست و نه هشیار
# 13 موج در جوی تو فلک سرعت %~% مرغ بر بام تو ملک هنجار
# 14 با تو رضوان نهاده پیش بهشت %~% چند کرت عصا و پا افزار
# 15 عمرها در عمارتت بوده %~% دهر مزدور و آسمان معمار
# 16 سحر نقش ترا نموده سجود %~% مردم دیدها هزار هزار
# 17 بزمگاه ترا هلال قدح %~% همه وقتی پر آفتاب عقار
# 18 دیلم و ترک رزمگاه ترا %~% هیچ کاری دگر نه جز پیکار
# 19 رمح این چون شهاب آتش‌سوز %~% تیغ آن چون مجره گوهردار
# 20 وحش و طیر شکارگاه ترا %~% خامه بی‌اضطراب داده قرار
# 21 سایه تو چنان کشیده شدست %~% کافتابش نمی‌رسد به کنار
# 22 پایه تو چنان رفیع شدست %~% کاسمان را فرود اوست مدار
# 23 آسمان زیر دست پایه تست %~% ورنه کردی ستاره بر تو نثار
# 24 باغ میمونت را نشسته مدام %~% همچو مرغان فرشته بر دیوار
# 25 طارم قدر تو چو گردون نه %~% چمن صحن تو چو ارکان چار
# 26 رستنیهاش چون نبات بهشت %~% فارغ از گردش خزان و بهار
# 27 سوسنش همچو منهیان گویا %~% نرگسش همچو عاشقان بیدار
# 28 یک دم از طفل و بالغش خالی %~% دایه نشو را نبوده کنار
# 29 پنجه سرو او به خنجر بید %~% بی‌گنه بر دریده سینه نار
# 30 سایه بید او به چهره روز %~% بی‌سبب در کشیده چادر قار
# 31 صدف افکنده موج برکه او %~% همه اطراف خویش دریاوار
# 32 فضله سرخ بید او مرجان %~% لؤلؤ سنگ ریز او شهوار
# 33 در عالیش بر زبان صریر %~% مرحبا گوی ز ایران هموار
# 34 نابسوده در او ز پاس وزیر %~% سر زلف بنفشه دست چنار
# 35 آن قدر قدرت قضا پیمان %~% آن ملک سیرت ملوک آثار
# 36 ناصرالدین که شاخ نصرت و دین %~% ندهد بی‌بهار عدلش بار
# 37 طاهربن مظفر آنکه ظفر %~% همه بر درگهش گذارد کار
# 38 آنکه بفزود کلک را رونق %~% وانکه بشکست تیغ را بازار
# 39 وانکه جز باس او ندارد زرد %~% فتنهای زمانه را رخسار
# 40 دست رایش بکوفت حلقه غیب %~% برکشیدند از درون مسمار
# 41 دولتش را چو چرخ استیلا %~% همتش را چو بحر استظهار
# 42 بوی باسش مشام فتنه نیافت %~% رخت برداشت رنگش از رخسار
# 43 نه معالیش پایمال قیاس %~% نه ایادیش زیردست شمار
# 44 کار عزمش به ساختن آسان %~% غور حزمش به یافتن دشوار
# 45 دست جودش همیشه بر سر خلق %~% پای خصمش مدام بر دم مار
# 46 کرده چرخش به سروری تسلیم %~% داده دهرش به بندگی اقرار
# 47 رایت او به جنبش اندک %~% خانه‌پرداز فتنه بسیار
# 48 روزگارش به طبع گفته بگیر %~% هرچه رایش به حکم گفته بیار
# 49 بسته با حکم از قضا بیعت %~% گفته با کلک او قدر اسرار
# 50 داشته شیر چرخ را دایم %~% سایه شیر رایتش به شکار
# 51 به بزرگیش کاینا من کان %~% داده یک عزم و یک زبان اقرار
# 52 کرده دوش یهود را تهدید %~% احتساب سیاستش به غیار
# 53 تا جهان لاف بندگیش زدست %~% سرو ماندست و سوسن از احرار
# 54 از عجب لا اله الا الله %~% چون کنند آفتاب را انکار
# 55 ای قضا بر در تو جویان جاه %~% وی قدر بر در تو خواهان بار
# 56 مسرع حکم تو زمانه نورد %~% شعله باس تو ستاره شرار
# 57 کوه را با طلایه حلمت %~% گشته قایم جهادهای وقار
# 58 جیش عزمت دلیل بوده بسی %~% فتنه را در مضیقها به عثار
# 59 رایتت آیتی است حق‌گستر %~% قلمت معجزیست باطل خوار
# 60 رتبت کلک دست تو بفزود %~% تا جهان را مشیر گشت و مشار
# 61 چه عجب زانکه خود مربی نیست %~% کلک را در جهان چو دریا بار
# 62 دهرش از انقیاد گفته بگیر %~% هرچه رایش به حکم گفته بیار
# 63 صاحبانی چرا از آنکه فلک %~% دارد از من بدین سخن آزار
# 64 اندرین روزها به عادت خویش %~% مگر اندر میان خواب و خمار
# 65 بیتکی چند می‌تراشیدم %~% زین شتر گربه شعر ناهموار
# 66 منشی فکرتم چو از دو طرف %~% گشت معنی ستان و لفظ سپار
# 67 گفتمت صاحبا فلک بشنید %~% گفت هان ای سلیم‌دل زنهار
# 68 این ندا هیچ در سخن منشان %~% وین سخن بیش بر زبان مگذار
# 69 آنکه توقیع او کند تعیین %~% خسرو و صاحب و سپهسالار
# 70 وانکه دارند در مراتب ملک %~% بندگانش ملوک را تیمار
# 71 آنکه امرش دهد به خاک مسیر %~% وانکه نهیش دهد به باد قرار
# 72 وانکه هرگز به هیچ وجه ندید %~% فلکش جز به آب و آینه یار
# 73 وانکه از روی کبریا دربست %~% نه به عون سپاه و عرض سوار
# 74 وانکه جز عزم او نجنباند %~% رایت فتح را به گیر و به دار
# 75 تخت خاقان بگوشه بالش %~% تاج قیصر به ریشه دستار
# 76 صاحبش خوانی ای کذی و کذی %~% هان گرت می‌نخارد استغفار
# 77 ای در آن پایه کز بلندی هست %~% از ورای ولایت گفتار
# 78 نیست از تیر چرخ ناطق‌تر %~% دست از نطق زید و عمرو بدار
# 79 به خدای ار بدین مقام رسد %~% هم شود بی‌زبانتر از سوفار
# 80 من دلیری همی کنم ورنه %~% بر بساط تو از صغار و کبار
# 81 هیچ صاحب سخن نیارد کرد %~% این چنین بر سخنوری اصرار
# 82 تا بود بزم زهروی را گل %~% تا بود تیر عقربی را خار
# 83 فلک مجلست ز زهره‌رخان %~% باد چونان که بشکفد گلزار
# 84 دور فرمان دهیت همچو ابد %~% پای بیرون نهاده از مقدار
# 85 داعیان دوام دولت تو %~% انس و جان بالعشی و الابکار
# 86 جاهت از حرز و حفظ مستغنی %~% جانت از عمر و مال برخوردار
PageV1P0404
### || [genre: Q]
# 1 شب و شمع و شکر و بوی گل و باد بهار %~% می و معشوق و دف و رود و نی و بوس و کنار
# 2 سبزه و آب گل‌افشان و صبوحی در باغ %~% ناله بلبل و آواز بت سیم عذار
# 3 خوش بود خاصه کسی را که توانایی هست %~% وای بر آنکه دلی دارد و آنهم افکار
# 4 نوبهار آمد و هنگام طرب در گلزار %~% چه بهاری که ز دلها ببرد صبر و قرار
# 5 ساقیا خیز که گل رشک رخ حورا شد %~% بوستان جنت و می کوثر و طوبیست چنار
# 6 مرده خواهد که بجنبد به چنین وقت از جا %~% کشته خواهد که ز خون لاله کند با گلنار
# 7 کار می‌ساز که بی‌می نتوان رفت به باغ %~% مست رو سوی چمن تات کند باغ نثار
# 8 بلبل شیفته مست است و گل و سرو و سمن %~% نپسندند که او مست بود ما هشیار
# 9 باد نوروز سحرگه چو به بستان بگذشت %~% گل صد برگ برون رست ز پیرامن خار
# 10 چرب‌دستی فلک بین تو که بی‌خامه و رنگ %~% کرد اطراف چمن را همه پر نقش و نگار
# 11 نقش‌بندی هوا باز نگه کن بر گل %~% که دو صد دایره بر دایره زد بی‌پرگار
# 12 شکل غنچه است چو پیکان که بود بر آتش %~% برگ بیدست چو تیغی که برآرد زنگار
# 13 گل نارست درخشنده چو یاقوتین جام %~% دانه نار چو لل و چو در جست انار
# 14 طفل غنچه عرق آورده ز تب بر رخ از آن %~% مادر ابر همی اشک برو بارد زار
# 15 دی گل سرخ و سهی سرو رسیدند به هم %~% در میان آمدشان گفت و شنودی بسیار
# 16 گل همی گفت ترا نیست بر من قیمت %~% سرو می‌گفت ترا نیست بر من مقدار
# 17 گل ازو طیره شد و گفت که ای بی‌معنی %~% دم خوبی زنی آخر به کدام استظهار
# 18 گویی آزادم و بر یک قدمی پیوسته %~% دعوی رقص نمایی و نداری رفتار
# 19 سرو لرزان شد و زان طعنه به گل گفت که من %~% پای برجایم و همچون تو نیم دست‌گذار
# 20 سالها بودم در باغ و ندیدم رخ شهر %~% تو که دوش آمدی امروز شدی در بازار
# 21 گل دگربار برآشفت و بدو گفت که من %~% هر به یک سال یکی هفته نمایم دیدار
# 22 نه پس از یازده مه بودن من در پرده %~% که کنون نیز بپوشم رخ و بنشینم زار
# 23 سوی شهر از پی آن رفتم تا دریابم %~% بزم خورشید زمین سایه حق فخر کبار
# 24 نازش ملک و ملک ناصر دین قتلغ شاه %~% که بدو فخر کند تخت به روزی صدبار
# 25 آن جوان بخت شه پاکدل پاک‌سرشت %~% آن نکوسیرت نیکوسیر نیکوکار
# 26 آن خردمند هنردوست که کردست خجل %~% بحر و کان را به گه بذل یمینش ز یسار
# 27 کف او ضامن ارزاق وحوشست و طیور %~% در او قبله ارکان بلادست و دیار
# 28 خه‌خه ای قدر ترا طارم گردون کرسی %~% زه زه ای رای ترا صبح منیر آینه‌دار
# 29 هرچه گویم به مدیح تو و گویند کسان %~% تو از آن بیشتری نیست در آن هیچ انکار
# 30 منکران همه عالم چو رسیدند به تو %~% بر تمیز و خرد و خلق تو کردند اقرار
# 31 احتشام تو درختی است به غایت عالی %~% که نشاط و طرب و ناز و نعیم آرد بار
# 32 تو سلیمانی و زیر تو فرس تخت روان %~% تخت از معجزه بر باد نشسته چو غبار
# 33 چون کدو خصم تو گردنکش اگر شد چه شود %~% هم تواش باز کنی پوست ز تن همچو خیار
# 34 با همه سرکشی توسن گردون چو شتر %~% دست حکم تو ببینیش درون کرد مهار
# 35 نیست جز کلک تو گر کلک بود مشک‌فشان %~% نیست جز طبع تو گر طبع بود گوهربار
# 36 همچو باران به نشیب افتد بدخواه تو باز %~% گر به بالاکشدش چرخ دو صد ره چو بخار
# 37 دشمنت را چو خرد نیست اگر گنج نهد %~% نشود مالک دینار به ملک و دینار
# 38 نشود مشک اگر چند فراوان ماند %~% جگر سوخته در نافه آهوی تتار
# 39 علم دولت تو میخ زمین است و زمان %~% عزت ذات شریفت شرف لیل و نهار
# 40 ده ره از نه فلک ایام شنیدست صریح %~% که تویی واسطه هفت و شش و پنج و چهار
# 41 گر چو فرعون لعین خصم تو در بحر شود %~% موکب موسویت گرد برآرد ز بحار
# 42 باز تمکین تو هرجا که به پرواز آید %~% سر فرو دزدد بدخواه تو چون بوتیمار
# 43 گرد نبندد کمر مهر تو چون مور عدوت %~% زود از پوست برون آردش ایام چو مار
# 44 تو چنانی که در آفاق ترا نیست نظیر %~% به صفا و به حیا و به ثبات و به وقار
# 45 باز اخوان خردمند ترا چتوان گفت %~% زیرک و فاضل و دشمن‌شکن و کارگذار
# 46 سرورا پاکدلا زین فلک بی‌سر و پا %~% زندگانی رهی گشت به غایت دشوار
# 47 نقد می‌بایدم امروز ز خدمت صد چیز %~% نقدتر از همه حالی فرجی و دستار
# 48 بندگانند فراوان ز تو با نعمت و ناز %~% بنده را نیز چه باشد هم از ایشان انگار
# 49 وقت آنست که خواهی ز کرم کلک و دوات %~% بدری پاره کاغذ ز کنار طومار
# 50 بر هر آن کس که براتم بنویسی شاید %~% به کمال‌الدین باری ننویسی زنهار
# 51 زانکه آن ظالم بی‌رحم یکی حبه نداد %~% زان زر و جامه و کرباس و کتان من پار
# 52 آن کمالی که چو نقصان من آمد در پیش %~% زان ندیدم من از آن هدیه شاهی آثار
# 53 هجو کی خواستمش گفت ولی ترسیدم %~% که نه بر طبع ملک راست بود آن گفتار
# 54 بحلش کردم اگر چند که او ظالم بود %~% با ویم بیش از این نیز مبادا سر و کار
# 55 تا جهان ماند ماناد وجودت به جهان %~% بادی از بخت و جوانی و جهان برخوردار
# 56 دوستان جمع و ندیمان خوش و دولت باقی %~% سر تو سبز و دلت شاد و تنت بی‌آزار
# 57 عید فرخنده و در عید به رسم قربان %~% سر بریده عدویت همچو شتر زار و نزار
PageV1P0405
### || [genre: Q]
# 1 آب چشمم گشت پر خون زاتش هجران یار %~% هست باد سرد من بر خاک از آن کافور بار
# 2 آب و آتش دارم از هجران او در چشم و دل %~% از دل چون بادم از دوران گردون خاکسار
# 3 آب چشمم ز آتش دل نزهت جان می‌برد %~% همچو باد تند کاه از روی خاک اندر قفار
# 4 گر ز آب وصل او این آتش دل کم کنم %~% من چو باد از خاک کوی او شوم عنبر عذار
# 5 تا در آب چشمم و در آتش دل از فراق %~% همچو بادم من ز خاکی و دویی روزگار
# 6 زآب چشم و زآتش دل گر بخواهم در جهان %~% باد را پنهان کنم در خاک من همچون شرار
# 7 آب چشمم زآتش هجران چنان رنگین شدست %~% کز رخ باد بهاری خاک کوه لاله‌زار
# 8 آب چشم و آتش دل را ندارم هیچ دفع %~% جز نسیم باد مدح و خاک پای شهریار
# 9 خسروی کز آب لطف و آتش شمشیر او %~% باد بی‌مقدار گشت از دشمن چون خاک خوار
# 10 سنجر آن کز آب و آتش گرد و گل پیدا کند %~% مهر و کین او چو باد و خاک از تیر بهار
# 11 آنکه آب و آتش انگیزند تیغ و تیر او %~% از دل باد هوا و خاک میدان روز کار
# 12 پادشاهی کاب و آتش صولتش را چاکرند %~% باد را از خاک سم مرکبش هست افتخار
# 13 گر رسد بر آب دریا آتش شمشیر او %~% همچو باد از خاک دریاها برآرد او دمار
# 14 آب گردد همچو آتش در دهان آن کسی %~% کو ندارد همچو باد از خاک درگاهش مدار
# 15 آب اگر بر آتش آید از نهیب عدل او %~% بی‌گمان گردند همچون باد و خاک آموزگار
# 16 هست اندر دست آب و گوش آتش در جهان %~% باد تاثیرش سوار و خاک عدلش گوشوار
# 17 کی شدندی آب و آتش در جهان هریک پدید %~% گر نگشتی باد اقبالش درین خاک آشکار
# 18 از وجود جود و آب و آتش اقبال اوست %~% باد را پاکیزگی و خاک را پر در کنار
# 19 ای خداوندی کز آب و آتش جود و سخات %~% همچو باد و خاک مشهورند اندر هر دیار
# 20 تا بیابد آب روی از آتش اقبال تو %~% باد دولت بر یمین و خاک نصرت بر یسار
# 21 انوری از آب مهر و آتش مدحت کند %~% درج در نظم را چون باد بر خاکت نثار
# 22 تا نباشد آب و آتش نیکخواه یکدگر %~% تا بود از باد و خاک اندر جهان گرد و غبار
# 23 همچو آب و آتشت خواهم بقای سرمدی %~% تا چو باد از پیکر هر خاک گشته کامکار
PageV1P0406
### || [genre: Q]
# 1 دوش در هجر آن بت عیار %~% تا به روزم نبود خواب و قرار
# 2 همه با ماه و زهره بودم انس %~% همه با آه و ناله بودم کار
# 3 نه کسی یک زمان مرا مونس %~% نه کسی یک نفس مرا غمخوار
# 4 همه بستر ز اشک من رنگین %~% همه کشور ز آه من بیدار
# 5 رخم از خون چو لاله خودرنگ %~% اشکم از غم چو لؤلؤ شهوار
# 6 بر و رویم ز زخم دست کبود %~% دل و جانم به تیر هجر فکار
# 7 رخم از رنج زرد همچو ترنج %~% دلم از درد پاره همچو انار
# 8 نفسم سرد و سینه آتشگاه %~% دهنم خشک و دیده طوفان‌بار
# 9 گاه چون شمع قوت آتش تیز %~% گاه چون زیر جفت ناله زار
# 10 دست بر سر زنان همی گفتم %~% کای فلک دست از این ضعیف بدار
# 11 تن بفرسود چند ازین محنت %~% جان بپالود چند از این آزار
# 12 تا کی این جور کردن پیوست %~% چند از این نحس بودن هموار
# 13 برگذر از ره جفا و مرا %~% روزکی چند بی‌غمی بگذار
# 14 طاقتم نیست از خدای بترس %~% بیش ازینم به دست غم مسپار
# 15 این همی گفتم و همی کردم %~% خاک بر سر ز گنبد دوار
# 16 یار چون نالهای من بشنید %~% گفت با من به سر در آن شب تار
# 17 مکن ای انوری خروش و جزع %~% که شدت بخت جفت و دولت یار
# 18 بار انده مکش که بار دگر %~% برهانیدت ایزد از غم و بار
# 19 بند بگشود چرخ تنگ مباش %~% راه بنمود بخت باک مدار
# 20 به تو آورد سعد گردون روی %~% روی زی درگه خداوند آر
# 21 شمس دین پهلوان لشکر شاه %~% پشت اسلام و قبله احرار
# 22 خاص سلطان اغلبک آنکه کفش %~% در سخا هست همچو ابر بهار
# 23 موی بر سایلان زبان خواهد %~% طبعش از بهر بخشش دینار
# 24 نظر لطف او بر آنکه فتاد %~% باز رست از زمانه غدار
# 25 زیر پر همای دولت او %~% چه یکی تن چه صدهزار هزار
# 26 روز هیجا بر اسب که‌پیکر %~% چو برون آید از پی پیکار
# 27 مرکب زهره طبع مه نعلش %~% که تن باد پای خوش رفتار
# 28 گه زمین را کند ز پویه هوا %~% گه هوا را زمین کند ز غبار
# 29 برباید شهاب ناوک او %~% انجم از چرخ و نقش از دیوار
# 30 پیش او مار و مرغ در صف جنگ %~% تحفه و هدیه از برای نثار
# 31 مهر آرد گرفته در دندان %~% دیده آرد گرفته در منقار
# 32 سایه رمح و عکس شمشیرش %~% بگر بیفتد بر جبال و بحار
# 33 سنگ این خاک گردد از انده %~% آب آن قیر گردد از تیمار
# 34 ای به ملکت چو وارث داود %~% ای به مردی چو حیدر کرار
# 35 ای چو چرخت هزار مدحت‌گوی %~% وی چو دهرت هزار خدمتگار
# 36 تا چو تیرست کار دولت تو %~% بی‌زبانست خصم چون سوفار
# 37 تو بشادی نشین که گشت فلک %~% خود برآرد ز دشمن تو دمار
# 38 بس ترا پشت نصرت یزدان %~% بس ترا یار دولت دادار
# 39 آنکه در دیده تو دارد قدر %~% وانکه بر درگه تو یابد بار
# 40 رفعت این را همی دهد تشریف %~% دولت آنرا همی نهد مقدار
# 41 بنده نیز ار به حکم اومیدی %~% مدحتی گفت ازو عجب مشمار
# 42 عالمی را چو از تو شاکر دید %~% گشت در دام خدمت تو شکار
# 43 ور ز اقبال قربتی یابد %~% پیش تخت تو چون صغار و کبار
# 44 جست از جور عالم جافی %~% رست از مکر گیتی مکار
# 45 کرد در منزل قبول نزول %~% گشت بر مرکب مراد سوار
# 46 تا نباشد به رنگ روز چو شب %~% تا نباشد به فعل نور چو نار
# 47 شب اعدات را مباد کران %~% روز شادیت را مباد کنار
# 48 پای بدگوی حاسدت در بند %~% سر بدخواه و دشمنت بر دار
PageV1P0407
### || [genre: Q]
# 1 کای کاینات رابه وجود تو افتخار %~% وی پیش از آفرینش و کم ز آفریدگار
# 2 ای صاحب ملک دل و صدر ملک نشان %~% دستور بحر دست و خداوند کان یسار
# 3 امر تو همچو میل فلک باعث مسیر %~% نهی تو همچو طبع زمین موجب قرار
# 4 از همت تو یافته افلاک طول و عرض %~% وز مدت تو یافته ایام پود و تار
# 5 از سیر کلک تو همه آفاق در سکون %~% وز سد حزم تو همه آفاق در حصار
# 6 یک‌چند بی‌شبانی حزم تو بوده‌اند %~% گرگ ستم سمین بره عافیت نزار
# 7 پهلوی ملک بستر عدل آنگهی بسود %~% کاقبال کرد بالش عالیت آشکار
# 8 جایی رسیده پاس تو کز بهر خواب امن %~% بگرفت فتنه را هوس کوک و کو کنار
# 9 از خواب امن و مستی جود تو در وجود %~% کس نیست جز که بخت تو بیدار و هوشیار
# 10 عدل تو سایه‌ایست که خورشید را ز عجز %~% امکان پیسه کردن آن نیست در شمار
# 11 تا حشر منکسف نشود آفتاب اگر %~% آید به زیر سایه عدلت به زینهار
# 12 رای تو بر محیط فلک شعله‌ای کشید %~% در سقف او هنوز سفر می‌کند شرار
# 13 حلم تو بر بسیط زمین سایه‌ای فکند %~% طبع اندرو هنوز دفین می‌نهد وقار
# 14 قهر تو گر طلایه به دریا کشد شود %~% در در صمیم حلق صدف دانه انار
# 15 ور یک نسیم حلق تو بر بیشه بگذرد %~% از کام شیر نافه برد آهوی تتار
# 16 جائی که از حقیقت باران سخن رود %~% تقلیدیان مختصر از روی اختصار
# 17 گویند ابر آب ز دریا برآورد %~% وانگه به دست باد کند بر جهان نثار
# 18 این خود فسانه‌ایست همینست و بیش نه %~% کز خجلت کف تو عرق می‌کند بحار
# 19 بی‌آبروی دست تو هرکس که آب یافت %~% از دست چرخ بود چنان کاتش از خیار
# 20 ای آفتاب عاطفت ای آسمان محل %~% وی هم ز آفتاب و هم از آسمانت عار
# 21 از گفتهای بنده سه بیت از قصیده‌ای %~% کانجا نه معتبر بود اینجا نه مستعار
# 22 آورده‌ام به صورت تضمین در این مدیح %~% نز بهر آنکه بر سخنم نیست اقتدار
# 23 لیکن چو سنتی است قدیمی روا بود %~% احیای سنت شعرای بزرگوار
# 24 ای فکرت تو مشکل امروز دیده دی %~% وی همت تو حاصل امسال داده پار
# 25 قادر به حکم بر همه‌کس آسمان صفت %~% فایض به جود بر همه خلق آفتاب‌وار
# 26 در ابر اگر ز دست تو یک خاصیت نهند %~% دست تهی برون ندمد هرگز از چنار
# 27 تا از مدار چرخ و مسیر ستارگان %~% چون چرخ پر ستاره کند باغ را بهار
# 28 بادا فرود قدر تو اجرام را مسیر %~% واندر وفای عهد تو افلاک را مدار
# 29 دست وزارت تو زبردست آسمان %~% وین بارگه و مرتبه تا حشر پایدار
# 30 بر گوشمال خصم تو مولع سپهر و بس %~% در گوش او نعل سمند تو گوشوار
# 31 بر جویبار عمر تو نشو نهال عز %~% تا باغ چرخ را ز مجره است جویبار
PageV1P0408
### || [genre: Q]
# 1 ای روزگار دولت تو روز روزگار %~% وی بر زمانه سایه تو فضل کردگار
# 2 قادر به حکم بر همه‌کس آسمان صفت %~% فائض به جود بر همه خلق آفتاب‌وار
# 3 حزم تو دام و دانه امروز دیده دی %~% جود تو نقد و نسیه امسال داده پار
# 4 افلاک را به عز و جلال تو اهتزاز %~% وایام را به جاه و جمال تو افتخار
# 5 از آب تف هیبت تو برکشد دخان %~% وز سنگ جذب همت تو برکشد بخار
# 6 تا سد حزم تو نکشیدند در وجود %~% عالم نیافت عافیت عام را حصار
# 7 عقلی گه ذکا و سحابی گه سخا %~% بحری گه کفایت و کوهی گه وقار
# 8 هم عقل پیش نطق تو شخصی است بی‌روان %~% هم نطق پیش کلک تو نقدیست کم‌عیار
# 9 در ابر اگر ز دست تو یک خاصیت نهند %~% دست تهی برون ندمد هرگز از چنار
# 10 تا در ضمان رزق خلایق نشد کفت %~% ترکیب معده را نه به پیوست پود و تار
# 11 حکم تو همچو باد دهد خاک را مسیر %~% علم تو همچو خاک دهد باد را قرار
# 12 نی چرخ را به سرعت امر تو ره‌نورد %~% نه وهم را به پایه قدر تو رهگذار
# 13 از خاک زور بازوی امرت برد شکیب %~% وز آب نعل مرکب عزمت کند غبار
# 14 آنجا که یک پیاده فرو کرد عزم تو %~% ملکی توان گرفت به نیروی یک سوار
# 15 مهر تو دوستان را در دل شکفته گل %~% کین تو دشمنان را در جهان شکسته خار
# 16 چون مور هرکه با کمر طاعت تو نیست %~% بیرون کشد قضای بد از پوستش چو مار
# 17 هم غور احتیاط ترا دهر در جوال %~% هم اوج بارگاه ترا چرخ در جوار
# 18 چندین سوابق از پی کام تو آفرید %~% از تر و خشک عالم خاک آفریدگار
# 19 ورنه چو ذات کامل تو کل عالمست %~% کردی بر آفرینش ذات تو اختصار
# 20 تا نیست اختران را آسایش از مسیر %~% تا نیست آسمان را آرامش از مدار
# 21 بادا مسیر امر تو چون چرخ بی‌فتور %~% بادا مدار عمر تو چون دور بی‌شمار
# 22 هم فتنه را به دست شکوه تو گوشمال %~% هم چرخ را ز نعل سمند تو گوشوار
# 23 تو بر سریر رفعت و اعدا چو خاک پست %~% تو در مقام عزت و حاسد چو خاک خوار
PageV1P0409
### || [genre: Q]
# 1 حبل متین ملک دو تا کرد روزگار %~% اقبال را به وعده وفا کرد روزگار
# 2 در بوستان ملک نهالی نشاند چرخ %~% وآنرا قرین نشو و نما کرد روزگار
# 3 هر شادیی که فتنه ز ما فوت کرده بود %~% آنرا به یک لطیفه قضا کرد روزگار
# 4 با روضه ممالک و ملت که تازه باد %~% سعی سحاب و لطف صبا کرد روزگار
# 5 محتاج بود ملک به پیرایه‌ای چنین %~% آخر مراد ملک روا کرد روزگار
# 6 نظم جهان نداد همی بیش ازین ز بخل %~% آخر طریق بخل رها کرد روزگار
# 7 ای مجد دین و صاحب ایام و صدر شرق %~% دیدی چه خدمتی به سزا کرد روزگار
# 8 این آیتی که زبده آیات صنع اوست %~% در شان ملک خوب ادا کرد روزگار
# 9 وین گوهری که واسطه عقد دهر اوست %~% از دست غیب نیک جدا کرد روزگار
# 10 گنج قدر ز مایه تهی کرد آسمان %~% تا خاک را به برگ و نوا کرد روزگار
# 11 سوی تو ای رضای تو سرچشمه حیات %~% دایم نظر به عین رضا کرد روزگار
# 12 آنجا که حکم چرخ و نفاذ تو جمع شد %~% بر حکم چرخ چون و چرا کرد روزگار
# 13 در بیع خدمت تو که آمد که بعد از آنش %~% بر من یزید فتنه بها کرد روزگار
# 14 وانجا که ذکر صاحب ری رفت و ذکر تو %~% بر عهد دولت تو دعا کرد روزگار
# 15 هر سر که از عنایت تو سایه‌ای نیافت %~% موقوف آفتاب عنا کرد روزگار
# 16 هر تن که از رعایت تو بهره‌ای ندید %~% گل مهره‌های نقش بلا کرد روزگار
# 17 در بندگیت صادق و صافیست هرکه هست %~% وین بندگی ز صدق و صفا کرد روزگار
# 18 ای انوری مداهنت سرد چون کنی %~% این سعی کی نمود و کجا کرد روزگار
# 19 خسرو عماد دولت و دین را شناس و بس %~% کش خدمت خلا و ملا کرد روزگار
# 20 این کام دل عطیت تایید جاه اوست %~% بی‌عون جاه او چه عطا کرد روزگار
# 21 پیروز شه که تا به قیامت ز نوبتش %~% سقف سپهر وقف صدا کرد روزگار
# 22 آن خسروی که پیش ظفرپیشه رایتش %~% پیشانی ملوک قفا کرد روزگار
# 23 آن آسمان محل که ز بس چرخ جود او %~% خورشید را چو سایه گدا کرد روزگار
# 24 آنک از برای خطبه ایام دولتش %~% برجیس را ردا و وطا کرد روزگار
# 25 وانک از برای خدمت میمون درگهش %~% بهرام را کلاه و قبا کرد روزگار
# 26 دست چنار دولت فتراک او نیافت %~% زانش ممر باد هوا کرد روزگار
# 27 پشت بنفشه خدمت میمونش خم نداد %~% زان پیش چون خودیش دوتا کرد روزگار
# 28 شاهی که در اضافت قدرش به چشم عقل %~% از قالب سپهر سها کرد روزگار
# 29 خانی که در جهان خلافش به یک زمان %~% از عز بد سگال عزا کرد روزگار
# 30 در موقفی که بیلکش از حبس کیش رست %~% بر شیر بیشه حبس فنا کرد روزگار
# 31 چون اژدهای نیزه بپیچید در کفش %~% در دست خصم نیزه عصا کرد روزگار
# 32 ای خسروی که فضله‌ای از خشم و خلق تست %~% آن مایه کاصل خوف و رجا کرد روزگار
# 33 جم‌دولتی که در نفسی کلبه مرا %~% از نعمت تو عرش سبا کرد روزگار
# 34 با من تو کردی آنچه سخا خواندش خرد %~% وان دیگران دغا نه سخا کرد روزگار
# 35 در خدمت تو عذر همی خواهدم کنون %~% زین پیش با من از چه جفا کرد روزگار
# 36 ای پایه کمال تو جایی که از علو %~% اول حجاب از اوج سما کرد روزگار
# 37 من بنده را ز عاجزی اندر ثنای تو %~% تا حشر پایمال حیا کرد روزگار
# 38 دست ذکای من به کمال تو کی رسد %~% گیرم که گوهرم ز ذکا کرد روزگار
# 39 ذکر ترا چه نام فزاید ثنای من %~% خود نام تو ز حمد و ثنا کرد روزگار
# 40 تا در سرای شادی و غم در زبان فتد %~% چون نیک و بد صواب و خطا کرد روزگار
# 41 اندر نفاذ خسرو و صاحب نهاده باد %~% هر امر کان قرین قضا کرد روزگار
# 42 در دولتی که پیش دوامش خجل شود %~% دوران که نسبتش به بقا کرد روزگار
PageV1P0410
### || [genre: Q]
# 1 ای در نبرد حیدر کرار روزگار %~% وی راست کرده خنجر تو کار روزگار
# 2 معمور کرده از پی امن جهانیان %~% معمار حزم تو در و دیوار روزگار
# 3 در دهر جز خرابی مستی نیافتند %~% زان دم که هست حزم تو معمار روزگار
# 4 واضح به پیش رای تو اشکال حادثات %~% واسان به نزد عزم تو دشوار روزگار
# 5 رای تو از ورای ورقهای آسمان %~% تکرار کرده دفتر اسرار روزگار
# 6 زان سوی آسمان به تصرف برون شدی %~% گر قدر و قدرت تو شدی یار روزگار
# 7 قدرت برون بماند چون بنای کن فکان %~% بنهاد اساس دایره کردار روزگار
# 8 ور در درون دائره ماندی ز رفعتش %~% درهم نیامدی خط پرگار روزگار
# 9 بعد از قبای قدر تو ترکیب کرده‌اند %~% این هفت و هشت پاره کله‌وار روزگار
# 10 جزوی ز ملک جاه تو اقطاع اختران %~% نوعی ز رسم جود تو آثار روزگار
# 11 با خرج جود تو نه همانا وفا کند %~% این مختصر خزانه و انبار روزگار
# 12 پیش تو بر سبیل خراج آورد قضا %~% هرچ آورد ز اندک و بسیار روزگار
# 13 زانها نه‌ای که همت تو چون دگر ملوک %~% تن دردهد به بخشش و ادرار روزگار
# 14 ای وقف کرده دولت موروث و مکتسب %~% بر تو قضا و بستده اقرار روزگار
# 15 تزویر این و آن نه همانا به دل کند %~% اقرار روزگار به انکار روزگار
# 16 زیرا که روزگار ترا نیک بنده‌ایست %~% احسنت ای خدای نگهدار روزگار
# 17 تا بندگیت عام شد آزاد کس نماند %~% الا که سرو و سوسن از احرار روزگار
# 18 جودت چو در ضمان بهای وجود شد %~% بگشاد کاروان قدر بار روزگار
# 19 طبعت به چارسوی عناصر چو برگذشت %~% آویخت بخل را عدم از دار روزگار
# 20 ای در جوال عشوه علی‌وار ناشده %~% از حرص دانگانه به گفتار روزگار
# 21 تیغ جهادت از پی تمهید اقتداش %~% ایمن چو ذوالفقار ز زنگار روزگار
# 22 روزی که زلف پرچم از آشوب معرکه %~% پنهان کند طراوت رخسار روزگار
# 23 باشد ز بیم شیر علم شیر بیشه را %~% دل قطره قطره گشته در اقطار روزگار
# 24 در کر و فر ز غایت تعجیل گشته چاک %~% ز انگشت پای پاچه شلوار روزگار
# 25 واندر گریزگاه هزیمت به پای در %~% از بیم سرکشان شده دستار روزگار
# 26 تو چون نمک به آب فرو برده از ملوک %~% یک دشت خصم را به نمکسار روزگار
# 27 ترجیح داده کفه آجال خصم را %~% از دانگ سنگ چرخ تو معیار روزگار
# 28 زور تو در کشاکش اگر بر فلک خورد %~% زاسیب او گسسته شود تار روزگار
# 29 بیرون کند چو تیغ تو گلگون شود به خون %~% دست قدر ز پای ظفر خار روزگار
# 30 چون باد حمله تو به دشمن خبر برد %~% کای جان و تن سپرده به زنهار روزگار
# 31 القاب و کنیت تو در اینست زانکه نیست %~% القاب و کنیتت شده تذکار روزگار
# 32 در نظم این قصیده ادب را نگفته‌ام %~% القابت ای خلاصه اخیار روزگار
# 33 هرچند نام و کنیت تو نیست اندرو %~% ای بد نکرده حیدر کرار روزگار
# 34 دانی که جز به حال تو لایق نباشد این %~% کای در نبرد حیدر کرار روزگار
# 35 کرتر بود ز جذر اصم گر بپرسمش %~% کامثال این قصیده ز اشعار روزگار
# 36 در مدحتت که زیبد گوید به صد زبان %~% تاج‌الملوک صفدر و صف‌دار روزگار
# 37 کس را به روزگار دگر ی اد کی بود %~% وز گرم و سرد شادی و تیمار روزگار
# 38 تا زاختلاف بیع و شرای فساد و کون %~% باشد همیشه رونق بازار روزگار
# 39 بادا همیشه رونق بازار ملک تو %~% تا کاین است و فاسد از ادوار روزگار
# 40 دست دوام دامن جاه تو دوخته %~% بر دامن سپهر به مسمار روزگار
# 41 در عرصه‌گاه موکب میمون کبریات %~% کمتر جنیبت ابلق رهوار روزگار
# 42 در زینهار عدل تو ایام و بس ترا %~% حفظ خدای داده به زنهار روزگار
PageV1P0411
### || [genre: Q]
# 1 ای در هنر مقدم اعیان روزگار %~% در نظم و نثر اخطل وحسان روزگار
# 2 آسان بر نفاذ تو دشوار اختران %~% پیدا بر ضمیر تو پنهان روزگار
# 3 نامانده چو تو اختر در برج شاعری %~% نابوده چون تو گوهر در کان روزگار
# 4 حلم ترا کمانه همی کرد آسمان %~% بگسست هر دو پله میزان روزگار
# 5 اخلاق تو سواد همی کرد لطف تو %~% پر شد بیاض و دفتر و دیوان روزگار
# 6 با عقل ترس ترسان گفتم که در ثنا %~% آنرا که هست زبده اعیان روزگار
# 7 لقمان روزگارش خوانم چه گفت گفت %~% جز انوری که زیبد لقمان روزگار
# 8 گفتم که چیست نام عدویش یکی بگوی %~% گفتا اگر ندانی کم‌دان روزگار
# 9 چشم زمانه کس به هنر مثل تو ندید %~% ای گشته در فصاحت سحبان روزگار
# 10 بر فرق شاه معنی بکرت نثار کرد %~% هر صامتی که بود در انبان روزگار
# 11 با آنکه موج بحر تو اندر سفینه رفت %~% ایمن شود ز غرقه طوفان روزگار
# 12 دست قضا ز کاسه جان لقمه حیات %~% داده موافقت را بر خوان روزگار
# 13 پای قدر بمالش هرگونه حادثه %~% کرده مخالفت را بر نان روزگار
# 14 طفلان نطق صورت معنیت می‌کنند %~% پیوسته شهرتی به دبستان روزگار
# 15 سلطان داد و دین که ز تمکین و قدر اوست %~% در حل و عقد قدرت و امکان روزگار
# 16 چون در تو دید آنچه که هرگز ندیده بود %~% زان صد یکی ز جمله انسان روزگار
# 17 کردت به خود گرامی و آن خود همی سزید %~% خود هرزه‌کار نبود سلطان روزگار
# 18 تیریز کرد دست حوادث ز آستینت %~% چون دامن تو دید و گریبان روزگار
# 19 از پشت دست پاره به دندان بکند چرخ %~% تا چون خوش آمدی تو به دندان روزگار
# 20 تا روزگار آن تو شد هرکه بخت را %~% گفت آن کیستی تو بگفت آن روزگار
# 21 با این همه نگشتی هرگز فریفته %~% چون دیگران به گربه در انبان روزگار
# 22 از بهر دفع سحره فرعون جهل را %~% کلکت عصای موسی عمران روزگار
# 23 در آرزوی روی تو عمری گذاشتم %~% پنهان ز چشم و گوش به دوران روزگار
# 24 آخر به دیدن تو دلم کرد شادمان %~% ای صد هزار رحمت بر جان روزگار
# 25 ز احسان روزگار غریقم ولیک نیست %~% بر من جوی ز منت احسان روزگار
# 26 ای خوانده مر ترا خرد از غایت لطیف %~% در باغ لطف دسته ریحان روزگار
# 27 از روزگار عذر مرا بازخواه از آنک %~% گشتم غریق منت اقران روزگار
# 28 آنرا که نیست همت من او طفیلی است %~% کو سرگران شدست به مهمان روزگار
# 29 زین رو که روزگار نکو داردم همی %~% هستند نه سپهر ثناخوان روزگار
# 30 دادند مهتران لقبم انوری ولیک %~% چرخن نگر چه خواند خاقان روزگار
# 31 گر لاف‌پاش هست به نزدیک فاضلان %~% شعرم بروی دعوی برهان روزگار
# 32 ای خرسوار پیش کسی لاف می‌زنی %~% کوشد سوار فضل به میدان روزگار
# 33 نی‌نی به مدح باز شو و پس بگوی زود %~% کای ثابت از وجود تو ارکان روزگار
# 34 گرد کمیت وهم ترا در نیافتند %~% نی ابلق زمانه نه یک ران روزگار
# 35 در چشم همت تو نسنجد به نیم جو %~% نی کهنه سپهر نه خلقان روزگار
# 36 جزوی ز رای تست چو نیکو نگه کنند %~% این روشنی که هست در ایوان روزگار
# 37 بی‌گوهر وجود تو در رسته جهان %~% معلوم بود زینت دکان روزگار
# 38 بر چارسوق محنت هر دم عدوت را %~% آرد قضا به قوت و دستان روزگار
# 39 تیغ اجل کشیده و هر سو دویده نیک %~% آواز را که فرمان فرمان روزگار
# 40 گشتم خموش از آنکه اگر نفس ناطقه %~% ماند مصون همیشه ز حرمان روزگار
# 41 صد یک ز مدح تو نتوانم تمام گفت %~% صد بار اگر بگردم پایان روزگار
PageV1P0412
### || [genre: Q]
# 1 زهی دست وزارت از تو معمور %~% چنان کز پای موسی پایه طور
# 2 زهی معمار انصاف تو کرده %~% در و دیوار دین و داد معمور
# 3 قضا در موکب تقدیر نفراشت %~% ز عزمت رایتی الا که منصور
# 4 قدر در سکنه ایام نگذاشت %~% ز عدلت فتنه‌ای الا که مستور
# 5 تو از علم اولی وز فعل آخر %~% چه جای صاحبست و صدر و دستور
# 6 تو پیش از عالمی گرچه درویی %~% چو رمز معنوی در کسوت زور
# 7 حقیقت مردم چشم وجودی %~% بنامیزد زهی چشم بدان دور
# 8 سموم قهرت از فرط حرارت %~% مزاج مرگ را کردست محرور
# 9 نسیم لطفت ار با او بکوشد %~% نهد در نیش کژدم نوش زنبور
# 10 تواند داد پیش از روز محشر %~% قضا در حشر و نشر خلق منشور
# 11 به سعی کلک تو کز خاصیت هست %~% صریرش را مزاج صدمت صور
# 12 اگر جاه رفیعت خود نکردست %~% به عمر خود جز این یک سعی مشکور
# 13 که بر گردون به حسبت سایه افکند %~% ازو بس خدمتی نادیده مبرور
# 14 تمامست اینکه تا صبح ابد شد %~% هم از معروف و هم خورشید مشهور
# 15 ترا این جاه قاهر قهر ما نیست %~% که قهرش مرگ را کردست مقهور
# 16 حسودت را ز بهر طعمه یک‌چند %~% اگر ایام فربه کرد و مغرور
# 17 همان ایام دولت روز روشن %~% برو کرد از تعب شبهای دیجور
# 18 جهانداری کجا آید ز نااهل %~% سقنقوری کجا آید ز کافور
# 19 خداوندا ز حسب بنده بشنو %~% به حسبت بیت ده منظوم و منثور
# 20 اگر من بنده را حرمان همی داشت %~% دو روز از خدمتت محروم و مهجور
# 21 تو دانی کز فرود دور گردون %~% مخیر نیست کس الا که مجبور
# 22 به یک بد خدمتی عاصی مدانم %~% که در اخلاص دارم حظ موفور
# 23 چو مرجع با رضا و رحمت تست %~% به هر عذرم که خواهی دار معذور
# 24 گرم غفران تو در سایه گیرد %~% خود آن کاری وبد نور علی نور
# 25 وگر با من به کرد من کنی کار %~% به طبعت بنده‌ام وز جانت مامور
# 26 بیا تا کج نشینم راست گویم %~% که کژی ماتم آرد راستی سور
# 27 مرا الحق ز شوق خدمت تو %~% دل غمناک بود و جان رنجور
# 28 یکی زین کارگیران گفت می‌دان %~% که بحرآباد دورست از نشابور
# 29 چو اندر موکب عالی نرفتی %~% مرو راهیست پر ترکان خون‌خور
# 30 یکی در کف قلج سرهال و تازان %~% یکی برکف قدح سرمست و مخمور
# 31 صفی‌الدین موفق هم نرفتست %~% وز آحاد حریفان چند مذکور
# 32 مرا از فسخ ایشان فسخ شد عزم %~% چو انگوری که گیرد رنگ از انگور
# 33 الا تا هیچ مقدورست و کاین %~% که اندر لوح محفوظست مسطور
# 34 مبادا کاین از تاثیر دوران %~% به گیتی بی‌مرادت هیچ مقدور
# 35 سپهر از پایه قصر تو قاصر %~% زمان بر مدت عمر تو مقصور
# 36 ترا ملک سلیمان وز سلیمی %~% عدوت اندر سرای دیو مزدور
PageV1P0413
### || [genre: Q]
# 1 رییس مشرق و مغرب ضیا الدین منصور %~% که هست مشرق و مغرب ز عدل او معمور
# 2 به اصطناع بیاراست دستگاه وجود %~% به استناد بیفزود پایگاه صدور
# 3 سپهر قدری کاندر ازای قدرت او %~% شکوه گردون دونست و روز انجم زور
# 4 گرفته مکنت او عرصه صباح و مسا %~% ببسته طاعت او گردن صبا و دبور
# 5 نوایب فلکی در خلاف او مضمر %~% سعادت ابدی بر هوای او مقصور
# 6 قضا نسازد کاری ز عزم او پنهان %~% قدر ندارد رازی ز حزم او مستور
# 7 فضاله سخطش نیش گشته بر کژدم %~% حلاوت کرمش نوش گشته بر زنبور
# 8 توان گریخت اگر حاجت اوفتد مثلا %~% به پشتی حرم حرمتش ز سایه و نور
# 9 زهی موافق احمام تو زمین و زمان %~% خهی متابع فرمان تو سنین و شهور
# 10 مجاهدان نفاذ تو همچو باد عجول %~% مجاهزان وقار تو همچو خاک صبور
# 11 به جود اگرچه کفت همچو ابر معروفست %~% به لاف هرزه چو رعدت زبان نشد مشهور
# 12 کف تو قدرت آن دارد ارچه ممکن نیست %~% که خلق را برهاند ز روزی مقدور
# 13 چه چشمهاست که آن نیست از مکارم تو %~% زهی کریم به واجب که چشم بد ز تو دور
# 14 به تیغ قهر تو آنرا که سخته کرد قضا %~% چو وحش و طیر نیابد به نفخ صور نشور
# 15 به آب لطف تو آنرا که تشنه کرد امید %~% سپهر برشده ننمایدش سراب غرور
# 16 بزرگوارا من خادم و توابع من %~% همیشه جفت نفیریم از جهان نفور
# 17 مرا نه در خور ایام همتی است بلند %~% همی به پرده دریدن نداردم معذور
# 18 مرا نه در خور احوال عادتی است جمیل %~% همی به راز گشادن نباشدم دستور
# 19 زمانه هرچه بزاید به عرصه نتوان برد %~% که مادریست فلک بر بنات خویش غیور
# 20 مرا فلک عملی داد در ولایت غم %~% که دخل آن نپذیرد به هیچ خرج قصور
# 21 به خیره عزل چه جویم که می‌رسد شب و روز %~% به دست حادثه منشور در دم منشور
# 22 من از فلک به تو نالم که از دشمن و دوست %~% چو از فلک به مصیبت همی رسند و به سور
# 23 همیشه تا که کند نور آفتاب فلک %~% زمانه تیره و روشن به غیب و به حضور
# 24 شبت چو روز جهان باد و روز دشمن تو %~% ز گرد حادثه تاریک چون شب دیجور
# 25 حساب عمر حسود ترا اگر به مثل %~% زمانه ضرب کند باد همچو ضرب کسور
PageV1P0414
### || [genre: Q]
# 1 ای ز رای تو ملک و دین معمور %~% شب این روز و ماتم آن سور
# 2 حامل حرز نامه امرت %~% صادر و وارد صبا و دبور
# 3 دولت تو چو ذکر تو باقی %~% رایت تو چو نام تو منصور
# 4 کلک تو شرع ملک را مفتی %~% دست تو گنج رزق را گنجور
# 5 سد حزم ترا متانت قاف %~% نور رای ترا تجلی طور
# 6 شاکر حفظ سایه عدلت %~% ساکن و سایر وحوش و طیور
# 7 حرم حرمت تو شاید بود %~% که مفری بود ز سایه و نور
# 8 کرم از فیض دستت آورده %~% در جهان رسم رزق را مقدور
# 9 هرکجا صولتت فشرده قدم %~% زور بازوی آسمان شده زور
# 10 فتنه را از کلاه گوشه جاه %~% کرده در دامن فنا مستور
# 11 دادی از روزگار دشمن و دوست %~% روز و شب را جهان ماتم و سور
# 12 با روای تو روز نامعروف %~% با وقوف تو راز نامستور
# 13 بوده آنجا که ذکر حامل ذکر %~% همه آیات شان تو مشهور
# 14 آسمانی که در عناد وغلو %~% هیچ خصم تو نیست جز مقهور
# 15 آفتابی که در نظام جهان %~% هیچ سعی تو نیست مشکور
# 16 نه قضایی که در مصالح کل %~% منشی رای تو دهد منشور
# 17 عزم تو توامان تقدیرست %~% که نباشد درو مجال فتور
# 18 گر دهد در دیار آب و هوا %~% مهدی عدل تو قرار امور
# 19 جوشن کینه برکشد ماهی %~% کمر حمله بگسلد زنبور
# 20 هرچه در سلک حل و عقد کشد %~% کلکت آن عالمی بدو معمور
# 21 یا بود کنه فکرت خسرو %~% یا بود سر سینه دستور
# 22 موقف حشر چیست بارگهت %~% در او در صریر نایب صور
# 23 کز عدم کشتگان حادثه را %~% متسلسل همی کند محشور
# 24 دامنت گر سپهر بوسه دهد %~% ننشیند برو غبار غرور
# 25 به خدای ار به ملک کون زند %~% قلزم همت تو موج سرور
# 26 گرچه اندر سبای حضرت تو %~% باد و دیوند مسرع و مزدور
# 27 نشود هوش تو سلیمان‌وار %~% به چنان بار نامها مغرور
# 28 نشو طوبی نه آن هوا دارد %~% که تغیر پذیرد از باحور
# 29 طبع غوره است آنکه رنگ رخش %~% به تعدی بگردد از انگور
# 30 نفس تو معتدل مزاجی نیست %~% کز تف کبریا شود محرور
# 31 رو که کاملتر از تو مرد نزاد %~% مادر دهر در سرور و شرور
# 32 لاف مردی زند حسود ولیک %~% نام زنگی بسی بود کافور
# 33 معتدل جاه بادی از پی آنک %~% به بقا اعتدال شد مذکور
# 34 ای بقای ترا خواص دوام %~% وی عطای ترا لزوم وفور
# 35 وانکه من بنده بوده‌ام نه به کام %~% مدتی دیر از این سعادت دور
# 36 وین که در کنج کلبه‌ای امروز %~% بر فراق توام چو سنگ صبور
# 37 تا بدانی که اختیاری نیست %~% خود مخیر کجا بود مجبور
# 38 به خدایی که از مشیت اوست %~% رنج رنجور وشادی مسرور
# 39 که مرا در همه جهان جانیست %~% وان ز حرمان خدمتت رنجور
# 40 از چنین مجلس ای نفیر از بخت %~% تا چرا داردم همیشه نفور
# 41 ای دریغا اگر بضاعت من %~% عیب قلت نداردی و قصور
# 42 تا از این سان که فرط اخلاصیست %~% خط قربت بیابمی موفور
# 43 تا ز عمر آن قدر که مایه دهند %~% کنمی بر ثنای تو مقصور
# 44 گرچه زانجا که صدق بندگیست %~% نیستم نزد خویشتن معذور
# 45 چه کنم در صدور اهل زمان %~% ای بساط تو برده آب صدور
# 46 سخنم دلپذیرتر ز لقاست %~% غیبتم خوشگوارتر ز حضور
# 47 حال من بنده در ممالک هست %~% حلا آن یخ‌فروش نیشابور
# 48 از چه برداشتم حساب مراد %~% کان‌نشد چون حساب ضرب کسور
# 49 چون صدف تا که یک نفس نزنم %~% با کلامی چو لؤلؤ منثور
# 50 هر دری نیستنم چو گربه رس %~% شاید ار نیستم چو سگ ساجور
# 51 سگ قصاب حرص را ارزد %~% استخوان ریزه بر قفا ساطور
# 52 جرعه جام جود اگر بخورم %~% نکند درد منتم مخمور
# 53 مرد باش ای حمیت قانع %~% خاک خور ای طبیعت آزور
# 54 پادشاهم به نطق دور مشو %~% شو بپرس از قصاید دستور
# 55 آمدم با سخن که نتوان کرد %~% از جوال شره برون طنبور
# 56 دخترانند خاطرم را بکر %~% همه باشکل و باشمایل حور
# 57 در شبستان روزگار عزب %~% در ملاقات و انبساط حذور
# 58 همهرا عز و نسبت تو جهاز %~% همه بر نقش و سایه تو غیور
# 59 درنگر گر کرای خطبه کند %~% مکن از التفاتشان مهجور
# 60 ای بجایی که هرچه تو گویی %~% شد بر اوراق آسمان مسطور
# 61 نظری کن به من چنانکه کنند %~% تا بدان تربیت شور منظور
# 62 تا فلک طول دهر پیماید %~% به ذراع سنین و شبر شهور
# 63 از سنین و شهور دور تو باد %~% طول ایام و امتداد دهور
# 64 روز اقبال تو چو دور سپهر %~% جاودان فارغ از حجاب ظهور
# 65 شب خصم تو تا به صبح آبد %~% چون شب نیم‌کشتگان دیجور
# 66 سخنت حجت و قضا ملزم %~% قلمت آمر و جهان مامور
PageV1P0415
### || [genre: Q]
# 1 بضیا دولت و دین خواجه جهان منصور %~% که هست عالم فانی به ذات او معمور
# 2 به کلک بیاراست پیشگاه هنر %~% به جاه قدر بیفزود پایگاه صدور
# 3 به پیش عزمت خاک کثیف باد عجول %~% به پیش حلمش باد عجول خاک صبور
# 4 به جنس جنس هنر در جهان تویی معروف %~% به نوع‌نوع شرف در جهان تویی مشهور
# 5 به جود قدرت آن داری ارچه ممکن نیست %~% که خلق را برهانی ز روزی مقدور
# 6 تو آن کسی که کند پاس دولتت به گرو %~% ز چشم‌خانه باز آشیانه عصفور
# 7 به نزد برق ضمیرت پیاده باشد فرق %~% به پیش رای منبر تو سایه گردد نور
# 8 صفای طبع تو بفزود آب آب روان %~% مسیر امر تو بربود گوی باد دبور
# 9 عبارت تو چرا شد چو گوهر منظوم %~% کتابت تو چرا شد چو لؤلؤ منثور
# 10 به تیغ کره تو آنرا که کشته کرد اجل %~% خدای زنده نگردانش به نفخه صور
# 11 به آب رفق تو آنرا که تشنه کرد امل %~% سپهر برشده ننمایدش سراب غرور
# 12 بزرگوارا من بنده و توابع من %~% همیشه جفت نفیرم از جهان نفور
# 13 مرا نه در خور احوال عادتیست حمید %~% همی به راز گشادن نباشدم دستور
# 14 مرا نه در خور ایام همتیست بلند %~% همی به پرده دریدن نداردم معذور
# 15 زمانه هرچه بپوشد نهان بنتوان کرد %~% که روزگار بود در بنات دهر قصور
# 16 مرا فلک عملی داد در ولایت غم %~% که دخل آن نپذیرد به هیچ خرج قصور
# 17 به خیره عزل چه جویم که می‌رسد شب و روز %~% به دست حادثه منشور بر سر منشور
# 18 من از فلک به تو نالم که از تو دشمن و دوست %~% چو از فلک به مصیبت همی‌رسند و به سور
# 19 همیشه تا بخروشد به پیش گل بلبل %~% همیشه تا بسراید به پیش مل طنبور
# 20 نصیب دشمنت از گل همیشه بادا خار %~% مذاق حاسدت از مل همیشه بادا دور
# 21 حساب عمر بداندیش بدسگال تو باد %~% همیشه قابل نقصان چنان که ضرب کسور
# 22 ز بیم پیکر خصمت چو پیکر مرطوب %~% ز رشک گونه دشمن چو گونه محرور
# 23 سفید چشم حسود تو چون تن ابرص %~% سیاه روز حسود تو چون شب دیجور
# 24 لگام حکم ترا کام کام برده نماز %~% چو طوق طوع ترا گردن وحوش و طیور
# 25 به رنج حاسد و بدخواهت آسمان شادان %~% مدام دشمن و بدگوت ز اختران رنجور
PageV1P0416
### || [genre: Q]
# 1 ای بهمت برتر از چرخ اثیر %~% وز بزرگی دین یزدان را نصیر
# 2 برده حکمت گوی از باد صبا %~% کرده دستت دست برابر مطیر
# 3 ای جوان بختی که مثل و شبه تو %~% کس نیابد در خم گردون پیر
# 4 بنده امشب با جمال‌الدین خطیب %~% آن به رای و کلک چون خورشید و تیر
# 5 عزم آندارد که خود را یک نفس %~% باز دارد از قلیل و از کثیر
# 6 دیگکی چونان که دانی پخته است %~% همچو دیگر کارهای ما حقیر
# 7 خانه‌ای ایمن‌تر از بیت حرام %~% شاهدی نیکوتر از بدر منیر
# 8 تا به اکنون چیز لیزی داشتم %~% زانکه در عشرت نباشد زو گزیر
# 9 از ترش‌رویی و تاریکی که بود %~% چون جفای عصر و چون درد عصیر
# 10 گاو دوشای طربمان این زمان %~% خشک کرد از خشک سال فاقه شیر
# 11 یک صراحی باده‌مان ده بیش نه %~% ور دو باشد اینت کاری بی‌نظیر
# 12 تلخ همچون عیش بدخواه ملک %~% تیره نی چون روی بدگویی وزیر
# 13 از صفا و راستی چون عدل و عقل %~% وز خوشی و روشنی جان و ضمیر
# 14 رنگ او یا لعل چون شاخ بقم %~% ورنه باری زرد چون برگ زریر
# 15 گر فرستی ای بسا شکراکه من %~% از تو گویم با صغیر و با کبیر
# 16 ورنه فردا دست ما و دامنت %~% کای مسلمانان از این کافر نفیر
# 17 انوری بی‌خردگیها می‌کند %~% تو بزرگی کن برو خرده مگیر
PageV1P0417
### || [genre: Q]
# 1 ای بهمت ورای چرخ اثیر %~% چرخ در جنت همت تو قصیر
# 2 ای بقدر و شرف عدیم شبیه %~% وی به جود و سخا عدیم نظیر
# 3 پیش وهم تو کند سیر شهاب %~% پیش دست تو زفت ابر مطیر
# 4 نه به فر تو در کمان برجیس %~% نه به طبع تو در دو پیکر تیر
# 5 قلمت راز چرخ را تاویل %~% سخنت علم غیب را تفسیر
# 6 برق با برق فکرت تو صبور %~% بحر با بحر خاطر تو غدیر
# 7 بگشایی گه سؤال و جواب %~% مشکلات فلک به دست ضمیر
# 8 خدمتت حرفه وضیع و شریف %~% درگهت قبله صغیر و کبیر
# 9 ای جوان بخت سروری که ندید %~% چون تو فرزانه چشم عالم پیر
# 10 بنده را خصم اگر به کین تو کرد %~% نقش عنوان نامه تزویر
# 11 مالش این بس که تا به حشر بماند %~% بی‌گنه مست شربت تشویر
# 12 مبر امیدش از عطای بزرگ %~% ای بزرگ جهان به جرم حقیر
# 13 زانکه جز دست جود تو نکشد %~% پای ظلم و نیاز در زنجیر
# 14 مادری پیر دارد و دو سه طفل %~% از جهان نفور جفت نفیر
# 15 همه گریان و لقمه از اومید %~% همه عریان و جامه از تدبیر
# 16 کرده از حرص تیز و دیده کند %~% دیدها وقف روزن ادبیر
# 17 غم دل کرده بر رخ هر یک %~% صورت حال هر یکی تصویر
# 18 دست اقبالت ار بنگشاید %~% بند ادبار زین معیل فقیر
# 19 گاو دوشای عمر او ندهد %~% زین پس از خشکسال حادثه شیر
# 20 پای من بنده چون ز جای برفت %~% کارم از دست من برون شده گیر
# 21 من چه گویم که حال من بنده %~% حال من بنده می‌کند تقریر
# 22 تا بود چرخ را جنوب و شمال %~% تا بود ماه را مدار و مسیر
# 23 تخت بادت همیشه چرخ بلند %~% تاج بادت همیشه بدر منیر
# 24 اشک بدخواهت از حسد چو بقم %~% روی بدگویت از عنا چو زریر
# 25 قامت دشمنت چو قامت چنگ %~% ناله حاسدت چو ناله زیر
PageV1P0418
### || [genre: Q]
# 1 ابشروا یا اهل نیشابور اذا جا البشیر %~% کاندر آمد موکب میمون منصور وزیر
# 2 موکبی کز فر او فردوس دیگر شد زمین %~% موکبی کز گرد او گردون دیگر شد اثیر
# 3 موکبی کز طول و عرضش منقطع گردد گمان %~% موکبی کز موج فوجش منهزم گردد ضمیر
# 4 موکب صدر جهان پشت هدی روی ظفر %~% صاحب خسرو نشان دستور سلطان دار و گیر
# 5 ناصر دنیی و دین بوالفتح کز بدو وجود %~% رایتش را فتح لازم گشت و نصرت ناگزیر
# 6 طاهر طاهرنسب صاحب که حکم شرع را %~% در ازای عرق پاک اومحیط آمد غدیر
# 7 آنکه آمد روز باسش رایض ایام تند %~% آنکه شد بخت جوانش حامی گردون پیر
# 8 هرکجا حزمش کند خلوت زمانه پرده‌دار %~% هرکجا عزمش دهد فرمان قضا فرمان‌پذیر
# 9 کرده هرچ آن در نفاذ امر گنجد جز ستم %~% یافته هرچ آن بامکان اندر آید جز نظیر
# 10 آن کند با عافیت عدلش که باران با نبات %~% وان کند با فتنه انصافش که آتش با حریر
# 11 چیست از فخر و شرف کان وصف ذاتی نیستش %~% آن زواید کز نظام و فخر دارد خود مگیر
# 12 وجه باقی خواست عمر او ز دیوان قضا %~% بر ابد بنوشت و الحق بود مقداری قصیر
# 13 وجه فاضل خواست جود او ز دیوان قدر %~% بر جهان بنوشت و الحق بود اقطاعی حقیر
# 14 گر ز دست او بیفتد بر فلک یک فتح باب %~% دود آتش همچنان باران دهد کابر مطیر
# 15 ای ترا در حبس طاعت هم وضیع و هم شریف %~% وی ترا در تحت منت هم صغیر و هم کبیر
# 16 سایه عدل تو شامل بر فراز و بر نشیب %~% منهی حزم تو آگاه از قلیل و از کثیر
# 17 در خمیر طینت آدم به قوت مایه بود %~% عنصر تو ورنه تا اکنون بماندستی فطیر
# 18 زاب رویت پخته شد نان وجودش لاجرم %~% صانع از خاکش برون آورد چون موی از خمیر
# 19 هرکه در پیمان توده تو نباشد چون پیاز %~% انتقام روزگارش داد در لوزینه سیر
# 20 تخت کردار آسمان بر چار ارکان تکیه زد %~% ز ابتدای آفرینش تا ترا باشد سریر
# 21 چون نکردی التفاتی در سفر شد سال و ماه %~% تا به دارالملک وحدت بو کزو سازی سفیر
# 22 بفسرد گر صرصر قهرت به گردون بگذرد %~% آفتاب از شدت او همچو آب از زمهریر
# 23 دوش زندان‌بان قهرت را همی دیدم به خواب %~% مرگ را دستار بر گردن همی بردی اسیر
# 24 گفتم این چه گفت دی در پیش صاحب کرده‌اند %~% ساکنان عالم کون و فساد از وی نفیر
# 25 شکل در گاه رفیعت را دعا کرد آسمان %~% شکل او شد افضل‌الاشکال و هو المستدیر
# 26 رنگ رخسار ضمیرت را ثنا گفت آفتاب %~% لون او شد احسن‌الالوان و هو المستنیر
# 27 صاحبا من بنده را آن دست باشد در سخن %~% ای به تو دست وزارت چون سپهر از مه منیر
# 28 کز تواتر در ثنای تو نیاساید دمی %~% خاطر من از تفکر خامه من از صریر
# 29 اینک زحمت کم کنم نوعی ز تشویر است از آنک %~% نقدهای بس نفایه است آن و ناقد بس بصیر
# 30 گرچه در شکر تو چون سوفار تیرم بی‌زبان %~% درام از انعام تو کاری بنامیزد چو تیر
# 31 عشق این خدمت مرا تا حشر شد همراه جان %~% زانکه آمد زابتدا با گوهرم همراه شیر
# 32 تا نباشد آسمان را هیچ مانع از مدار %~% تا نباشد اختران را هیچ قاطع از مسیر
# 33 در بد و نیک آسمان را باد درگاهت مشار %~% در کم و بیش اختران را باد فرمانت مشیر
# 34 اشک بدخواهت ز دور آسمان همچون بقم %~% روی بدگویت ز جور اختران همچون زریر
# 35 چشم این دایم سفید از آب حسرت همچو قار %~% روی آن دایم سیاه از دور محنت همچو قیر
# 36 قامت این از حوادث کوژ چون بالای چنگ %~% ناله آن از نوایب زار چون آواز زیر
PageV1P0419
### || [genre: Q]
# 1 زهی ز بارگه ملک تو سفیر سفیر %~% زمان زمان سوی این بنده غریب اسیر
# 2 زهی بنان تو توجیه رزق را قانون %~% خهی بیان تو آیات ملک را تفسیر
# 3 به ظل جاه تو در پایه سپهر نهان %~% به چشم جود تو در مایه وجود حقیر
# 4 نوال دست تو بطلان منت خورشید %~% نسیج کلک تو عنوان نامه تقدیر
# 5 به سعی نام تو شد فال مشتری مسعود %~% ز عکس رای تو شد جرم آفتاب منیر
# 6 گه نفاذ زهی فتنه‌بند کارگشای %~% گه وقار زهی جرم بخش عذرپذیر
# 7 کند روانی حکم تو باد را حیران %~% دهد شمایل حلم تو خاک را تشویر
# 8 که بود جز تو که در ملک شاه و ملک خدای %~% هرآنچه جست ز اقبال یافت جز که نظیر
# 9 بر آستانه قدرت قضا نیارد گفت %~% که جست باد گمان یا نشست گرد ضمیر
# 10 سموم حادثه از خصمت ار بگرداند %~% پیاز چرخ که در جنب قدر تست قصیر
# 11 به انتقام تو نشگفت اگر قضا و قدر %~% بهانه‌جوی به لوزینه در دهندش سیر
# 12 فکند رای تو در خاک راه رایت مهر %~% نبشت کلک تو بر آب جوی آیت تیر
# 13 صریر کلک تو در حشر کشتگان نیاز %~% ز نفخ صور زیادت همی کند تاثیر
# 14 بزرگوارا در حسب حال آن وعده %~% که شد به عون تو بیرون ز عقده تاخیر
# 15 به وجه رمز در این شعر بیتکی چندست %~% که از تامل آن هیچگونه نیست گزیر
# 16 سزد ز لطف توگر استماع فرمایی %~% بدان دقیقه که آن بیتها کندتقریر
# 17 ز دست آن پدر فتح کز پی تعریف %~% ردیف کنیت او شد ز ابتدا دو امیر
# 18 به من رسید ز همنام چشم و چشمه مهر %~% به قدر جزو نخست از دو حرف لفظ صریر
# 19 چنین نمد که جزو دوم همی آرند %~% درین دو هفته به فرمان شاه و امر وزیر
# 20 به اهتمام خداوند کز عنایت اوست %~% هزار همچو تو فارغ دل از صغیر و کبیر
# 21 دعات گفتم و جای دعات بود الحق %~% در آن مضیق که آنرا جز این نبد تدبیر
# 22 بلی توقع من بنده خود همین بودست %~% چه در قدیم و حدیث و چه در قلیل و کثیر
# 23 به لطف تو که نپذرفت کثرتش نقصان %~% به سعی تو که نیالود دامنش تقصیر
# 24 همیشه تا نبود در قیاس پیر جوان %~% مطیع بخت جوان تو باد عالم پیر
# 25 ز اشک دیده بدخواه تو سفید چو قار %~% زرشک روز بد اندیش تو سیاه چو قیر
PageV1P0420
### || [genre: Q]
# 1 ای به نسبت با تو هرچه اندر ضمیر آمد حقیر %~% پایه تست آنکه ناید از بلندی در ضمیر
# 2 از وزارت را جلال و آفرینش را کمال %~% ای جهان را صدر و دین را مجد و دنیا را مجیر
# 3 صاحب صاحب نشانی خواجه سلطان نشان %~% راستی به می‌ندانم پادشاهی یا وزیر
# 4 حضرتت قصریست او را کمترین سقفی سپهر %~% مسندت اصلی است او را کمترین فرعی مدیر
# 5 رفق امید افکنت خواهندگان را پایمرد %~% جود عاجز پرورت افتادگان را دستگیر
# 6 کهربا رنگ آمد اندر بیشه قهرت بقم %~% ارغوان رنگ آمد اندر باغ انصافت زریر
# 7 در زمین دولتت چون طول و عرض آسمان %~% دور آسانی طویل و عمر دشواری قصیر
# 8 داده سرهنگان درگاهت دو پیکر را کمر %~% کرده شاگردان دیوانت عطارد را دبیر
# 9 طوف حاجت را به از کوی تو کو رکن مقام %~% کشت روزی را به از دست تو کو ابر مطیر
# 10 با دل و دست تو هم در عرض اول گشته‌اند %~% آب از فوج سراب و بحر از خیل غدیر
# 11 آستان دیگری کی قبله عالم شود %~% در جهان تا مرحبا گویان در تست از صریر
# 12 بس بود در معرض آرام و آشوب جهان %~% کارداران نفاذت هم بشیر و هم نذیر
# 13 گرچه قومی در نظام کارها صورت کنند %~% کاسمان فرمان‌گذارست و زمین فرمان‌پذیر
# 14 عاقلان دانند کاندر حل و عقد روزگار %~% کار کن بخت جوان تست نه گردون پیر
# 15 زیر قهر منهیان حزم تو امروز هست %~% هرچه در فردا نهانست از قلیل و از کثیر
# 16 نام امکان از چه معنی در جهان واقع شود %~% کان نیابی گر بخواهی جز یکی یعنی نظیر
# 17 خصم اگر گوید که من همچون توام گو آب را %~% بس که بندد چون هوا جنبان شود نقش حریر
# 18 لیک از ناهید گردون پرس تا بر شاهرود %~% هیچ تار عنکبوت انرد طنین آمد چو زیر
# 19 کی بود ماه مقنع همچو ماه آسمان %~% گرچه کوته دیدگان را در خیال افتد منیر
# 20 مشرق صبح حسود تو ز شام آبستن است %~% زانکه هرگز برنیاید هیچ صبحش جز که قیر
# 21 بختی بخت تو نامد زیر ران کبریا %~% گو جرس چندان که خواهی می‌کن از جنبش نفیر
# 22 آفتاب آسمان درع و مه کوکب حشم %~% از سپاه دی کی اندیشند تیز و زمهریر
# 23 صاحبا صدرا خداوندا کریما بنده را %~% تا که باشد هست از این خدمت چو از جان ناگزیر
# 24 احتیاج او که هرگز جز به درگاهت مباد %~% در اضافت هست با انعام تو چون طفل و شیر
# 25 گر کمان التفات از ره فرو گردی رواست %~% در هوای تو بحمدالله دلی دارم چو تیر
# 26 صدق او نقدیست اندر خدمتت نیکو عیار %~% چند بر سنگش زنی خود ناقدی داری بصیر
# 27 عرضه کن بر رای خود گر هیچ غش یابی درو %~% بعد از آن گر کیمیا داری بخیلی برمگیر
# 28 ده زبان چون سوسن و ده‌دل چو سیرم کس ندید %~% آخرم تا کی دهی بی‌جرم در لوزینه سیر
# 29 گر فطیری در تنوری بستم آن دوران گذشت %~% چرخ از آن سهوم برون آورد چون موی از خمیر
# 30 تا که باشد آسمانی را که خاک صدر تست %~% شکل ذاتی احسن‌الاشکال و هوالمستدیر
# 31 تا که باشد آفتابی را که عکس رای تست %~% لون ذاتی احسن‌الالوان و هوالمستنیر
# 32 تابع رای تو بادا آسمان اندر مدار %~% مسرع حکم تو بادا آفتاب اندر مسیر
# 33 طاعتت را سخت پیمان هم وضیع و هم شریف %~% خدمتت را نرم گردون هم صغیر و کم کبیر
# 34 پاسبان و پرده‌دار حضرتت کیوان و ماه %~% مطرب و مدحت سرای مجلست ناهید و تیر
PageV1P0421
### || [genre: Q]
# 1 بر من آمد خورشید نیکوان شبگیر %~% به قد چو سرو بلند و برخ چو بدر منیر
# 2 هزار جان لب لعلش نهاده بر آتش %~% هزار دل سر زلفش کشیده در زنجیر
# 3 گشاده طره او بر کیمن جانها دست %~% کشیده غمزه او در کمان ابرو تیر
# 4 بدین صفت به وثاق من اندر آمده بود %~% چنان که آمده بی‌اختیار و بی‌تدبیر
# 5 نه در موافقتش زحمت رقیب و رهی %~% نه در مقدمه رنج رسول و گنج سفیر
# 6 من از خرابی ومستی به عالمی که درو %~% خبر نبودم ازین عالم از قلیل و کثیر
# 7 به صد لطیفه به بالین من فراز آمد %~% مرا چو در کف خواب و خمار دید اسیر
# 8 به طعنه گفت زهی بی‌ثبات بی‌معنی %~% ز غفلت تو فغان و ز عادت تو نفیر
# 9 هزار توبه بکردی ز می هنوز دمی %~% همی جدا نشوی زو چنانکه طفل از شیر
# 10 چه جای خواب و خمارست چند خسبی خیز %~% پذیره شو که درآمد به شهر موکب میر
# 11 امیر عادل مودود احمد عصمی %~% که عدل اوست به هر نیک و بد بشیر و نذیر
# 12 بزرگ بار خدایی که گر قیاس کنند %~% همه جهان ز بزرگیش نیست عشر عشیر
# 13 بر آستانه قدرش قضا نیارد گفت %~% که جست باد گمان و نشست گرد ضمیر
# 14 هرآنچه خواسته در دهر کرده جز که ستم %~% هرآنچه جستده ز اقبال دیده جز که نظیر
# 15 مدبریست به ملک اندرون چنان صائب %~% که در جنیبت تدبیر او رود تقدیر
# 16 نه با عمارت عدلش خرابی از مستی %~% نه در حمایت عفوش مخافت از تغییر
# 17 ایا به دامن جاه تو در سپهر نهان %~% و یا به دیده جود تو در وجود حقیر
# 18 فکنده رای تو در خاک راه رایت مهر %~% نبشته کلک تو برآب جوی آیت تیر
# 19 کند لطافت طبع تو بحر را حیران %~% دهد شمایل حلم تو کوه را تشویر
# 20 زرشک قدر تو اشک فلک چو شاخ بقم %~% ز بیم قهر تو روی اجل چو برگ زریر
# 21 اگرچه دشمن جاهت همی به خواب غرور %~% همیشه هیچ نبیند مگر سرور و سریر
# 22 هزار بار برفتست بر زبان قضا %~% که بر زبان سنان تو راندش تعبیر
# 23 که بود با تو همه پوست در وفا چو پیاز %~% که روزگار به لوزینه در ندادش سیر
# 24 صریر کلک تو در نشر کشتگان نیاز %~% ز نفخ صور زیادت همی کند تاثیر
# 25 حدیث خاصیت نفخ صور و قصه آن %~% مسلمست و روا نیست اندر آن تغییر
# 26 قیاس باشد از آن راست‌تر در این معنی %~% دلیل باشد از این خوبتر بر آن تاثیر
# 27 که کشتگان جفای زمانه را قلمت %~% معاینه نه خبر زنده می‌کند به صریر
# 28 زهی بیان تو اسرار غیب را حاکی %~% زهی بنان تو آیات جود را تفسیر
# 29 اگر مقصرم اندر ثنات معذورم %~% که خاطریست پریشان و فکرتیست قصیر
# 30 سخن به پایه قدرت نمی‌رسد ورنه %~% به قدر قدرت و قوت نمی‌کنم تقصیر
# 31 هزار بار به هر بیت بیش گفت مرا %~% خرد که کل جهان را مدبرست و مشیر
# 32 که هان و هان مبر این شعر پیش خدمت او %~% که نقدهای نفایه است و ناقدیست بصیر
# 33 برو که فکرت تو نیست مرد این دعوی %~% برو که خاطر تو نیست مرغ این انجیر
# 34 ولیکن ارچه چنین بود داعی شوقم %~% همی گریست به خون جگر چو ابر مطیر
# 35 که این شرف اگر این بار از تو فوت شود %~% به جان تو که درین جان برآیدم ز زحیر
# 36 اگرچه هست بضاعت بضاعت مزجاة %~% به بی‌نیازی خود منگر این ز من بپذیر
# 37 خلاف نیست که دارم شعار خدمت تو %~% بدین وسیلت از این شعر هیچ خرده مگیر
# 38 ولیک از تو چو تشریف نیز یافته‌ام %~% دگر چه باید زحمت چه می‌دهم بر خیر
# 39 مرا بگوی چه باقی بود ز رونق شغل %~% چو در معامله از اصل بگذرد توفیر
# 40 مرا غرض شرف بارگاه عالی تست %~% که ساحتش به شرف باد بر سپهر اثیر
# 41 به شرح حال همانا که هیچ حاجت نیست %~% زبان حال به ز من همی کند تقریر
# 42 همیشه تا نبود پیر در قیاس جوان %~% بر وضیع و شریف و بر صغیر و کبیر
# 43 به طبع تابع رای تو باد بخت جوان %~% به طوع قابل حکم تو باد عالم پیر
# 44 ز اشک دیده بدخواه تو سفید چو قار %~% ز رشک روز بد اندیش تو سیاه چو قیر
# 45 ز دهر قامت آن کوژ همچو قامت چنگ %~% ز چرخ ناله این زار همچو ناله زیر
# 46 گرفته موی وز دنیا برون کشیده اجل %~% حسود جاه تو را همچو موی را ز خمیر
PageV1P0422
### || [genre: Q]
# 1 به فال نیک درآمد به شهر موکب میر %~% به طالعی که سجودش همی کند تقدیر
# 2 به بارگاه بزرگی نشست باز به کام %~% جمال مجلس سلطان و بارگاه وزیر
# 3 بها ملت اسلام و فخر دین خدای %~% که داد فخر و بها ملک را به صدر و سریر
# 4 جهان جاه و محامد محمد آنکه به جود %~% نمود کار دل و دست اوست ابر مطیر
# 5 بیان به پیش بنانش چو پیش معجز سحر %~% یقین به نزد گمانش چو پیش حق تزویر
# 6 به دست قهر نهد قفل ختم بر احداث %~% به دست عدل کشد پای فتنه در زنجیر
# 7 نه با عمارت عدلش خرابی از مستی %~% نه با حمایت عفوش مخالف از تغییر
# 8 همه نواحی کفرش مسخرست و مطیع %~% همه حوالی عدلش مبشرست و نذیر
# 9 ز سنگ خاره برآرد به تف هیبت خون %~% ز شیر شرزه بدو شد به دست رحمت شیر
# 10 زمانه نی و بر امر او زمانه ز من %~% سپهر نی و بر قدر او سپهر قصیر
# 11 ازو زمانه نتابد عنان به نرم و درشت %~% وزو سپهر ندارد نهان قلیل و کثیر
# 12 زمانه کیست که در نعمتش کند کفران %~% سپهر کیست که در خدمتش کند تقصیر
# 13 ایا به قدر و شرف در جهان عدیم شبیه %~% و یا به جود و خسا در زمین عزیز نظیر
# 14 نموده در نظر فکرت تو ذره بزرگ %~% نموده در نظر همتت وجود حقیر
# 15 دهد درنگ رکاب تو خاک را طیره %~% دهد شتاب عنان تو باد را تشویر
# 16 نتیجه‌های کفت را نموده ابر عقیم %~% لطیفه‌های دلت را نموده بحر غدیر
# 17 نهد کمال ترا عقل بر فلک تقدیم %~% اگر وجود ترا بر زمین نهد تاخیر
# 18 به بارگاه تو مریخ حاجب درگاه %~% به حضرت تو عطارد خریطه دارو دبیر
# 19 به پیش قدر تو گردون بود به پایه نژند %~% به جنب طبع تو دریا بود چو عشر عشیر
# 20 فتاده نور عطای تو بر وضیع و شریف %~% چنان که سایه عدل تو بر صغیر و کبیر
# 21 به عون رایت عدل تو پشت دهر قویست %~% ز شیر رایت تو شیر چرخ هست اسیر
# 22 نه اوج قدر تو افلاک دید و نه انجم %~% نه وام جود تو قنطار داد و نه قمطیر
# 23 مگر نه جوهر صورتست ماده قلمت %~% که آن به صوت کند مرده زنده این به صریر
# 24 سپهر کلک ضمیر تو گر به دست آرد %~% کند به آب روان بر عطاردش تصویر
# 25 شهاب کلک تو با دیو دولت تو به سیر %~% همان کند که به دیوان شهاب چرخ اثیر
# 26 ز تف آتش خشم تو بد سگالت اگر %~% به آب عفو پناهد به خدمتش بپذیر
# 27 که روزگارش اگر پای بر زمین آمد %~% شفیع هم به تو خواهد شدن که دستش گیر
# 28 رضا و کین ترا حکم طاعتست و گناه %~% عتاب و خشم ترا طبع آتشست و حریر
# 29 عدو به خواب غرور اندرست و چرخ بدان %~% که بر زبان سنان تو راندش تعبیر
# 30 بزرگوارا گفتم چو مشتری به رجوع %~% ز اوج اول میزان شود به خانه تیر
# 31 به عون بخت و به تحویل او به میزان باز %~% براستی همه کارت شود چو قامت تیر
# 32 به فر دولت تو لا اله الا الله %~% چگونه لایق تقدیر آمد آن تدبیر
# 33 از آن ضمیر صواب آن اثر همی بینم %~% که مثل آن نگذشتست هرگزم به ضمیر
# 34 به شرح حال در این حال هیچ حاجت نیست %~% زبان حال به از من همی کند تقریر
# 35 همیشه تا نبود آسمان و انجم را %~% نه مانعی ز مدار و نه قاطعی ز مسیر
# 36 ز سیر انجم و اقبال آسمان بادت %~% به جاه دولت تو هر زمان هزار بشیر
# 37 مطیع رای بلندت همیشه چرخ بلند %~% غلام بخت جوانت مدام عالم پیر
# 38 ز رشک اشک بداندیش تو عدیل بقم %~% ز رنج روی بدآموز تو نظیر زریر
# 39 زدهر قامت این کوژ همچو قامت چنگ %~% ز چرخ ناله آن زار همچو ناله زیر
# 40 موافقت ز سعود سپهر جفت مراد %~% مخالفت ز جهان نفور جفت نفیر
PageV1P0423
### || [genre: Q]
# 1 موکب عالی دستور جهان آمد باز %~% به سعادت به مقر شرف و عزت و ناز
# 2 جاودان در کنف خیر و سعادت بادا %~% موکبش تا به سعادت رود و آید باز
# 3 صاحب و صدر زمین ناصر دین آنکه قضا %~% کرد بر درگه عالیش در فتنه فراز
# 4 بازگیرد پس از این رونق ملک محمود %~% دهر شوریده‌تر و تیره‌تر از زلف ایاز
# 5 زاستین داد دگرباره کند دست برون %~% فتنه در خواب دگرباره کند پای دراز
# 6 شعله خوف و خطر باز نهد رخ به نشیب %~% رایت امن و امان باز کشد سر به فراز
# 7 گرگ با میش تعدی نکند در صحرا %~% تیهو از باز تحاشی نکند در پرواز
# 8 چنگ در سر کشد از بیم سیاست چو کشف %~% چه که در پنجه شیر و چه که در مخلب باز
# 9 داعی شر که همی نعره به عیوق کشد %~% پس از این زهره ندارد که برادر اواز
# 10 دست با عهد تو کردست قضا در گردن %~% گردن از مرتبه چندان که بخواهی به فراز
# 11 ای شده دست ممالک ز ایادی تو پر %~% وی شده چشم معالی به بزرگی تو باز
# 12 دامن جاه ترا جیب فلک برده سجود %~% قبله حکم ترا حاکم قضا برده نماز
# 13 ببرد باس تو از روی اجل گونه و رنگ %~% بدرد وهم تو بر کتم عدم پرده راز
# 14 سد حزم تو اگر گرد زمانه بکشند %~% مرگ سرگشته و حیران جهان گردد باز
# 15 از رسوم تو خرد ساخته پیرایه ملک %~% وز نوال تو جهان یافته سرمایه و ساز
# 16 پایه قدر تو جاییست که از حضرت او %~% چرخ را عقل برون کرد ز در دست‌انداز
# 17 با کف پای تو در خاک وقار آید چرخ %~% با کف دست تو در جود و سخا آید آز
# 18 با چنین دست مرا دست برون کن پس از این %~% کز قناعت نکند دست برون پیش نیاز
# 19 هرکرا دست تو برداشت بیفزودش عز %~% جز که دینار که در عمر نکردیش اعزاز
# 20 در کفت نامده از بیم مذلت بجهد %~% همچو از بیم قطیعت بجهد از سر گاز
# 21 فلکی نه چه فلک باش که این یک سخنم %~% طنز را ماند و من بنده نباشم طناز
# 22 زحل نحس نداری تو و مریخ سفیه %~% ماه نمام نداری تو و مهر غماز
# 23 عرض تو هست همه مغز چو تجویف دماغ %~% جرم او باز همه پوست چو ترکیب پیاز
# 24 ای ز لطف تو نسیمی به زمین تاتار %~% وی ز قهر تو نشانی به هوای اهواز
# 25 حاسدت با تو اگر نرد عداوت بازد %~% آب دندان‌تر ازو کس نتوان یافت به باز
# 26 اجلش در ندب اول گوید برخیز %~% دست خون باخته شد جای به یاران پرداز
# 27 عقل عاجز شود از مدح تو با قوت خود %~% گرچه اندر همه کاری بنماید اعجاز
# 28 نیز من قاصرم از مدح تو در بیتی چند %~% عذر تقصیر بگفتم به طریق ایجاز
# 29 یارب آنشب چه شبی بود که در حضرت تو %~% منهی حزم حدیث حرکت کرد آغاز
# 30 جان ما تیره‌تر از طره خوبان ختن %~% دل ما تنگتر از دیده ترکان طراز
# 31 عقد ابروی قضا از پی تسکین شغب %~% گشته با عقده گردون به سیاست انباز
# 32 چون رکاب تو گران گشت و عنان تو سبک %~% شد سبک دل ز پیش عالمی از گرم و گداز
# 33 حفظ یزدان ز یمین تو همی کرد انهی %~% فتح گردون ز یسار تو همی کرد آواز
# 34 این همی گفت که من بر اثرم گرم مران %~% وان همی گفت که من بر عقبم تیز متاز
# 35 اینت اقبال که باز آمدی اندر اقبال %~% تا جهانی ز تو افتاده در اقبال و نواز
# 36 تا به هر نوع که باشد نبود روز چو شب %~% تا به هر وجه که باشد نبود حق چو مجاز
# 37 در جهان گرچه مجازست شب و روزت باد %~% همچو تقدیر بحق بر همه کس حکم و جواز
# 38 تا ابد نایه عمر تو مقید به دوام %~% وز ازل جامه جاه تو مزین به طراز
# 39 ساحت عز ترا نیست کناری بخرام %~% عرصه عمر ترا نیست کرانی بگراز
PageV1P0424
### || [genre: Q]
# 1 زندگانی ولی نعمت من باد دراز %~% در مزید شرف و دولت و پیروزی و ناز
# 2 باد معلوم خداوند که من بنده همی %~% نیستم جمله حقیقت چو نیم جمله مجاز
# 3 از موالید جهانم من و در کل جهان %~% چیست کان را متغیر نکند عمر دراز
# 4 از خلاف حرکت مختلف آمد همه چیز %~% اندرین منزل شادی و غم و ناز و نیاز
# 5 در بنی‌آدم چونان که صوابست خطاست %~% کو ز خاک است و همه خاک نشیبست و فراز
# 6 این معانی همه معلوم خداوند منست %~% چون چنین است به مقصود حدیث آیم باز
# 7 زیبد ار رمز دو از سر هوای دل خویش %~% پیش تو باز نمایم به طریق ایجاز
# 8 اولا تا که ز خدام توام نتوان گفت %~% که در کس به سلامی مثلا کردم باز
# 9 خدمت تو چو نمازست مرا واجب و فرض %~% به خدایی که جز او را نتوان برد نماز
# 10 پایم از خطه فرمان تو بیرون نشود %~% سرم ار پیش تو چون شمع ببرند به گاز
# 11 در همه ملک تو انگشت به کاهی نبرم %~% تا نیابم ز رضای تو به صد گونه جواز
# 12 نیست بر رای تو پوشیده که من خدمت تو %~% از برای تو کنم نز پی تشریف و نواز
# 13 چون چنین معتقدم خدمت درگاه ترا %~% بهر آزار دلی از در عفوم بمتاز
# 14 درخیال تو نه بر وفق مرادت چو دهم %~% صورت ساحت من قاعده کینه مساز
# 15 گیرم از روی عیانش نتوان کرد عتاب %~% آخر از وجه نصیحت بتوان گفت به راز
# 16 قصه کوتاه کنم غصه بپردازم به %~% تا نجاتی بودم باشد ازین گرم و گداز
# 17 دی در آن وقت که بر رای رفیعت بگذشت %~% که فلان باز حدیث حرکت کرد آغاز
# 18 گرهی گشت بر ابروی شریفت پیدا %~% از سیاست شده با عقده گردون انباز
# 19 نه مرا زهره آن کز تو بپرسم کان چیست %~% نه گمانی که کند گرد ضمیرت پرواز
# 20 ساعتی بودم و واقف نشدم رفتم و دل %~% در کف غم چو تذروی شده در چنگل باز
# 21 گر به تشریف جوابم نکنی آگه از آن %~% دهر بر جامه عمرم کشد از مرگ طراز
# 22 تا بود نیک و بد و بیش و کم اندر پی هم %~% تا بود سال و مه و روز و شب اندر تک و تاز
# 23 روز و شب جز سبب رافت و انصاف مباش %~% سال و مه جز ندب دولت و اقبال مباز
# 24 داده بر باد رضای تو فلک خرمن دهر %~% شسته از آب خسخای تو جهان تخته آز
# 25 نامه عمر ترا از فلک این باد خطاب %~% زندگانی ولی نعمت من باد دراز
PageV1P0425
### || [genre: Q]
# 1 ای بر اعدا و اولیا پیروز %~% در مکافات این و آن‌شب و روز
# 2 بر یکی جود فایضت غالب %~% وز دگر جاه قاهرت کین‌توز
# 3 بذل نزدیک همت تو چو وام %~% کرمت وام تو ز شکر اندوز
# 4 داده بی‌میل و کرده بی‌کینه %~% دور این مایه‌ساز صورت‌سوز
# 5 قالب دوستانت را دل شیر %~% حال دشمنانت را سگ و یوز
# 6 ای بحق هر دو تصرف تو %~% مالک هر دوی بدر و بدفوز
# 7 زانکه اقبال خویش را دیدم %~% با رخ دلگشای جان‌افروز
# 8 گفتمش هان چگونه داری حال %~% زیراین ورطه تاب حادثه‌سوز
# 9 گفت ویحک خبر نداری تو %~% که بگو بازگشت آخر گوز
# 10 حدثان کرد رای پای‌افزار %~% آسمان گشت مرغ دست‌آموز
# 11 شب محنت به آخر آمد و شد %~% شب من روز و روز من نوروز
# 12 روزم از روز بهترست اکنون %~% از مراعات شمس دین بهروز
# 13 باد عمرش چو جاه روز افزون %~% عمر اعداش عمر روز سپوز
# 14 حاسدانش همیشه سرگردان %~% غم بر ایشان ز بخت بد فیروز
# 15 وقت بر آبریز سبلتشان %~% آنکه گویند صوفیانش گوز
# 16 جاودان از فلک خطابش این %~% کای بر اعداد و اولیا پیروز
PageV1P0426
### || [genre: Q]
# 1 چون مراد خویش را با ملک ری کردم قیاس %~% در خراسان تازه بنهادم اقامت را اساس
# 2 چون غنیمت را مقابل کرده شد با ایمنی %~% عقل سی روز و طمع ماهی بود راسابراس
# 3 ای طمع از خاک رنگین گر تهی داری تو کیس %~% وی طرب از آب رنگین گر تهی داری تو کاس
# 4 وی دل ار قومی نکردند از تو یاد اندر رحیل %~% عیب نبود زانکه از اطوار نسناسند ناس
# 5 تا خداوندی چو مجد دولت و دین بوالحسن %~% حق‌شناس بندگان باشد چه غم او را شناس
# 6 آنکه از کنه کمالش قاصرست ادراک عقل %~% راست چونان کز کمال عقل ادارک حواس
# 7 آکه با جودش سبکساری نیاید ز انتظار %~% وانکه با بذلش گرانباری نباشد از سپاس
# 8 یابد از یک التفاتش ملک استغنا نیاز %~% همچنان کز کیمیا ترکیب زر یابد نحاس
# 9 خواستم گفتن که دست و طبع او بحرست و کان %~% عقل گفت این مدح باشد نیز با من هم پلاس
# 10 دست او را ابر چون گویی وآنجا صاعقه %~% طبع او را کان چرا خوانی و آنجا احتباس
# 11 دهر و دوران در نهاد خویش از آن عالی‌ترند %~% کز سر تهمت منجمشان بپیماید به طاس
# 12 در لباس سایه و نور زمان عقلش بدید %~% گفت با خود ای عجب نعم‌البدن بس‌اللباس
# 13 ای نداده چرخ جودت تن درین سوی شمار %~% وی نهاده دخل جاهت پای از آن روی قیاس
# 14 ای به رسم خدمت از آغاز دوران داشته %~% طارم قدر ترا هندوی هفتم چرخ پاس
# 15 عالم قدرت مجسم نیست ورنه باشدی %~% اندرونی سطح او بیرون عالم را مماس
# 16 مرگ بیرون ماند از گیتی چو تقدیر محال %~% گر درو سدی کشی از خاک حزم و آب باس
# 17 بر تو حاجت نیست کس را عرض کردن احتیاج %~% زانکه باشد از همه کس التماست التماس
# 18 انظرونا نقتبس من نورکم کی گفت چرخ %~% کافتاب از آفتاب همتت کرد اقتباس
# 19 ختم شد بر تو سخا چونان که بر من شد سخن %~% این سخن در روی گردون هم بگویم بی‌هراس
# 20 دور نبود کاین زمان بر وفق این دعوی که رفت %~% در دماغش خود شهادت را همی گردد عطاس
# 21 شاعری دانی کدامین قوم کردند آنکه بود %~% ابتداشان امر القیس انتهاشان بوفراس
# 22 واینکه من خادم همی پردازم اکنون ساحریست %~% سامری کو تا بیابد گوشمال لامساس
# 23 از چه خیزد در سخن حشو از خطا بینی طبع %~% وز چه خیزد پرزه بر دیبا ز ناجنسی لاس
# 24 تا بود سیر السوانی در سفر دور فلک %~% واندران دوران نظیر گاو او گاو خراس
# 25 گاو گردون هرگز اندر خرمن عمرت مباد %~% تا مه کشت‌زار آسمان را هست داس
# 26 تا که باشد این مثل کالیاس احدی الراحتین %~% بادی اندر راحتی کورا نباشد بیم یاس
# 27 دامن بخت تو پاک از گرد آس آسمان %~% وز جفای آسمان خصم تو سرگردان چو آس
# 28 بی‌سپده‌دم شب خذلان بدخواهت چنانک %~% تا به صبح حشر می‌گوید احاد ام سداس
PageV1P0427
### || [genre: Q]
# 1 زهی دست تو بر سر آفرینش %~% وجود تو سر دفتر آفرینش
# 2 فضا خطبه‌ها کرده در ملک و ملت %~% به نام تو بر منبر آفرینش
# 3 چهل سال مشاطه کون کرده %~% رسوم ترا زیور آفرینش
# 4 طرازی نه چون طاهربن مظفر %~% به عهد تو در ششتر آفرینش
# 5 اگر فضله گوهر تو نبودی %~% حقیر آمدی گوهر آفرینش
# 6 گشاد نفاذ تو گردون فطرت %~% بپردازد از دفتر آفرینش
# 7 وگر اختر تو نبودی نگشتی %~% سعادت‌رسان اختر آفرینش
# 8 به باد عدم بردهد گر بخواهد %~% خلاف تو خاکستر آفرینش
# 9 فنا بارها کرد عزم مصمم %~% که تا بشکند چنبر آفرینش
# 10 شکوه تو دریافت آن کار اگرنه %~% بکردی فنا در خور آفرینش
# 11 به دیوان جاهت گذارند انجم %~% خراج نهم کشور آفرینش
# 12 وز اقطاع جودت رسانند ارکان %~% وجوب همه لشکر آفرینش
# 13 تو ای سرور آفرینش نبینی %~% که هر دم قضا مادر آفرینش
# 14 به زجر تمام از طبیعت بپرسد %~% که هم به نشد سرور آفرینش
# 15 ترا کردگار از برای تحفظ %~% موکل کند بر سر آفرینش
# 16 تکسر چه باشد که با چون تو شحنه %~% بگردد به گرد در آفرینش
# 17 حوادث چرا بستری گستردکان %~% به معنی بود بستر آفرینش
# 18 گوا می‌کنم بر تو هان ای طبیعت %~% درین داوری داور آفرینش
# 19 که تا گرم و سردی برویش نیاری %~% که این است خشک و تر آفرینش
# 20 الا تا مزاج عناصر به نسبت %~% زیادت کند پیکر آفرینش
# 21 تو بادی که جز با تو نیکو نیاید %~% قبای بقا در بر آفرینش
# 22 دوام ترا بیخ در آب و خاکی %~% کزو رست برگ و بر آفرینش
# 23 بقای تو چندان که در طول و عرضش %~% نشاید بجز محور آفرینش
PageV1P0428
### || [genre: Q]
# 1 ای شادی جان آفرینش %~% وی گوهر کان آفرینش
# 2 ای محرم خلوتی که آنجا %~% محسوت نشان آفرینش
# 3 ای بلبل بوستان تجرید %~% در شوره‌ستان آفرینش
# 4 در جلوه کشیده کشف نطقت %~% اسرار نهان آفرینش
# 5 در بدو وجود گفته پیرت %~% کای بخت جوان آفرینش
# 6 ناجسته ز فکرتت روانتر %~% تیری ز کمان آفرینش
# 7 آزاد مراتب یقینت %~% زاسیب گمان آفرینش
# 8 بی‌فاتحه ثنا نبرده %~% نام تو زبان آفرینش
# 9 در شیوه اختراع و ابداع %~% با تاب و توان آفرینش
# 10 گم کرده گران رکابی تو %~% تیزی عنان آفرینش
# 11 در بی‌جهتی هلال قدرت %~% فارغ ز بنان آفرینش
# 12 در بی‌صفتی علو نعتت %~% برتر ز بیان آفرینش
# 13 نابسته نبوده تا که بوده %~% پیش تو میان آفرینش
# 14 صیت تو گرفته صد ولایت %~% زانسوی جهان آفرینش
# 15 ده یازده قبول داری %~% بر کل مکان آفرینش
# 16 بیش است زکوة مایه تو %~% از سود و زیان آفرینش
# 17 سوگند به جان تو خورد عقل %~% یعنی که به جان آفرینش
# 18 ای نازده آفرینشت راه %~% عبادی و آن آفرینش
# 19 هر نوبت مجلست بهاریست %~% در فصل خزان آفرینش
# 20 سر گم شده نعره مریدانت %~% نواب فغان آفرینش
# 21 افتاده بر آستانه سمع %~% مست از تو روان آفرینش
# 22 لوزینه استعارت تست %~% آرایش خوان آفرینش
# 23 نقد سخنت چو رایج افتاد %~% در داد و ستان آفرینش
# 24 صراف سخن که نفس کلیست %~% بر طرف دکان آفرینش
# 25 پرسید ز عقل کل که آن چیست %~% گفتا همه دان آفرینش
# 26 تا ابلق تند دهر رامست %~% اندر خم ران آفرینش
# 27 در خدمت دور دولتت باد %~% دوران و زمان آفرینش
# 28 شیرین ز زبان شکرینت %~% تا حشر دهان آفرینش
PageV1P0429
### || [genre: Q]
# 1 ای نهان گشته در بزرگی خویش %~% وز بزرگی ز آسمان شده بیش
# 2 آفتاب این چنین بود که تویی %~% آشکار و نهان ز تابش خویش
# 3 تو ز اندیشه آن سویی و جهان %~% همه زین سوی عقل دوراندیش
# 4 باد بر سده تو هم نرسد %~% باد فکرت نه باد خاک پریش
# 5 وهم را بین که طیره برگشتست %~% پر بیفکنده پای ز ابله ریش
# 6 ای توانگر ز تو بسیط زمین %~% وز نظیر تو آسمان درویش
# 7 بی‌تو رفتست ورنه در زنبور %~% در پی نوش کی نشستنی نیش
# 8 لطف ار پای درنهد به میان %~% گرگ را آشتی دهد با میش
# 9 آسمان گر سلاح بربندد %~% تیر تدبیر تو نهد در کیش
# 10 ماهتاب از مزاج برگدد %~% گر به حلق تو بر بمالد خیش
# 11 ور کند چوب آستان تو حکم %~% شحنه چوبها شود آدیش
# 12 جان نو داده‌ای جهانی را %~% فرق ناکرده اهل مذهب و کیش
# 13 این نه خلقست نور خورشیدست %~% که به بیگانه آن رسد چو به خویش
# 14 شاد باش ای به معجزات کرم %~% مریمی از هزار عیسی بیش
# 15 تا نگویی که شعر مختصرست %~% مختصر نیست چون تویی معنیش
# 16 بخدای ار کس این قوافی را %~% به سخن برنشاندی به سریش
PageV1P0430
### || [genre: Q]
# 1 دوش سرمست آمدم به وثاق %~% با حریفی همه وفا و وفاق
# 2 دیدم از باقی پرندوشین %~% شیشه‌ای نیمه بر کناره طاق
# 3 می چون عهد دوستان به صفا %~% تلخ چون عیش عاشقان به مذاق
# 4 هر دو در تاب خانه‌ای رفتیم %~% که نبد آشنا هوای رواق
# 5 بنشستیم بر دریچگکی %~% که همی دید قوسی از آفاق
# 6 بر یمینم ز منطقی اجزا %~% بر یسارم ز هندسی اوراق
# 7 همه اطراف خانه لمعه برق %~% زان رخ لامع و می براق
# 8 شکر و نقل ما ز شکر وصال %~% جرعه جام ما ز خون فراق
# 9 نه مرا مطربان چابک‌دست %~% نه مرا ساقیان سیمین ساق
# 10 غزلکهای خود همی خواندم %~% در نهاوند و راهوی و عراق
# 11 ماه ناگه برآمد از مشرق %~% مشرقی کرد خانه از اشراق
# 12 به سخن درشدیم هر سه بهم %~% چون سه یار موافق مشتاق
# 13 ماه را نیکویی همی گفتیم %~% که دریغی به اجتماع و محاق
# 14 ذوشجون شد حدیث و دردادیم %~% قصه چرخ ازرق زراق
# 15 گفتم آیا کسی تواند کرد %~% در بساط زمین علی الاطلاق
# 16 منع تقدیر او به استقلال %~% کشف اسرار او به استحقاق
# 17 نه در آن دایره که در تدویر %~% نتوانند زد نطق ز نطاق
# 18 نه از آن طایفه که نشناسد %~% معنی احتراق از احراق
# 19 ماه گفتا که برق وهمی بود %~% که برین گنبد آمدی به براق
# 20 در خراسان ز امتش دگریست %~% که برو عاشقست ملک عراق
# 21 عصمت ایزدی رکاب و عنانش %~% مدد سرمدی ستام و جناق
# 22 دانی آن کیست واحدالدین است %~% آن ملک خلقت ملوک اخلاق
# 23 گفتم ای ماه نام تعیین کن %~% گفت مخدوم و منعمت اسحق
# 24 آسمان رتبتی که سجده برند %~% آسمانهاش خاضع الاعناق
# 25 مکنتش بسته با قضا پیمان %~% قدرتش کرده با قدر میثاق
# 26 خلف صدق قدر اوست قدر %~% چون شود در نفاذ حکمش عاق
# 27 فکرتش نسخه وجود آمد %~% راز گردون درو خط الحاق
# 28 رایش ار آفتاب نیست چراش %~% سفر آسمان نیاید شاق
# 29 بوی کبریت احمر صدقش %~% از عطارد ببرده رنگ نفاق
# 30 لغو سبع مثانی سخنش %~% لغت منهیان سبع طباق
# 31 خرفه‌پوشیست چرخ ارنه زدیش %~% رفعت بارگاه او مخراق
# 32 رای عالیش فالق الاصباح %~% دست معطیش ضامن‌الارزاق
# 33 بی‌نیازی عیال همت اوست %~% صدق او در سخا بجای صداق
# 34 رغبتش رغم کان و دریا را %~% جار تکبیر کرده و سه طلاق
# 35 کرمش آز را که فاقه زدست %~% ز امتلا اندر افکند به فواق
# 36 خون کانها بریخت کین سخاش %~% کوه از آن یافت ایمنی ز خناق
# 37 به کرم رغبتش بدان درجه است %~% که به نظاره رغبت احداق
# 38 کم نگردد که کم نیارد شد %~% طول و عرض هوا به استنشاق
# 39 بیش گردد که بیش داند شد %~% شرح بسط سخن به استنطاق
# 40 تا زمان همچو روز باشد و شب %~% تا عدد همچو جفت باشد و طاق
# 41 روز و شب جفت کبریا بادا %~% در چنین کاخ و باغ و طارم و طاق
# 42 عز او در ازا عز وجود %~% ناز معشوق و ناله عشاق
PageV1P0431
### || [genre: Q]
# 1 مقدری نه به آلت به قدرت مطلق %~% کند ز شکل بخاری چو گنبد ازرق
# 2 نه خشت و رشته معمار را درو بازار %~% نه چوب و تیشه نجار را درو رونق
# 3 به حکمتی که خلل اندرو نیابد راه %~% ز مهر و ماه گشاده در آن مکان بیرق
# 4 حصار برشده بی‌آب و گل ولیک به صنع %~% به گرد او زده از بحر بی‌کران خندق
# 5 نه منجنیق به سقفش رسد نه کشکنجیر %~% نه تیر چرخ و نه سامان برشدن به وهق
# 6 نه از فراز توان کرد حیلت مرکوب %~% نه از نشیب توان دید جایگاه نفق
# 7 درو به حکم روان کرده هفت سیاره %~% ز لطف داده وطنشان دوازده جوسق
# 8 میان گنبد فیروزه رانده بحر محیط %~% میان آب چنین خاک توده معلق
# 9 بدانکه مبدع ابداع اوست بی‌آلت %~% گواه بس بود ای شوربخت خام خلق
# 10 چو ظن بری که به خود برشد آسمان بلند %~% گهی ز گردش او روشنی و گاه غسق
# 11 نه بی‌نمایش خلاق شد مهیا خلق %~% نه بی‌کفایت وراق شد نگار ورق
# 12 جز او به صنع که آرد چو عیسیی ازدم %~% جز او به لطف که سازد چو موسیی ز علق
# 13 که برفرازد هر بامداد مطلع صبح %~% که برگشاد هر شب به ضد صبح شفق
# 14 که بارد از دهن ابر بر صدف لؤلؤ %~% که پوشد از اثر صنع در سمن قرطق
# 15 تبارک‌الله از آن قادری که قدرت او %~% دهان و دیده نماید ز عبهر و فستق
# 16 گهی ز آب کند تازه چهره گلزار %~% گهی ز باد کند باز لاله را یلمق
# 17 گهی ذلیل کند قوم فیل را از طبر %~% گهی هلاکت نمرود را گمارد بق
# 18 تراست ملک و تویی ملک‌دار و ملک‌بخش %~% ترا سزای خدایی به هر زمان الحق
# 19 ز دست باد تو بخشی به بوستان سندس %~% ز چشم ابر تو باری به دشت استبرق
# 20 به حکم ماردمان را برآری از سوراخ %~% ز بهر طعمه راسو و لقمه لقلق
# 21 به دفع زهر به دانا نموده‌ای تریاق %~% به نفع طبع به بیمار داده‌ای سرمق
# 22 به باغ بلبل بر یاد تو گشاده زبان %~% به شاخ فاخته از ذوق تو گرفته سبق
# 23 دوات در طلب آب لطف تو دلخون %~% قلم ز هیبت نام بزرگ تو سرشق
# 24 نه در کنام چرد بی‌امان تو آهو %~% نه در هوای پرده بی‌رضای تو عقعق
# 25 ز مار مهره تو آری ز ابر مروارید %~% ز گاو عنبرسارا ز یاسمین زنبق
# 26 تو نام سید سادات بگذرانیدی %~% ز هفت کشور و هفت آسمان و هفت طبق
# 27 به هر پیام که آورد کرده‌ام تصدیق %~% به هرچه از تو رسیدست گفته‌ام صدق
# 28 نه در پیام تو لا گفته‌ام به هیچ طریق %~% نه در رسالت او منکرم به هیچ نسق
# 29 نه در خلافت بوبکر دم زنم به خلاف %~% نه در امامت فاروق در مجال نطق
# 30 نه در نشستن عثمان چو رافضی بدگوی %~% نه در شجاعت حیدر چو خارجی احمق
# 31 سر خوارج خواهم شکافته چو انار %~% دل روافض خواهم کفیده چون جوزق
# 32 ز زخم خنجر صمصام فعل آینه‌گون %~% ز تیر ناوک زهر آب داده خسته حدق
# 33 مهیمنا چو به توحید تو گشادم لب %~% شداز هدایت فضل تو گفته‌ام مغلق
# 34 سواد نظم مرا گر بود ز آب گذر %~% کنند فخر رشیدی و صابر و عمعق
# 35 اگرچه عادت دق نیست انوری را لیک %~% به درگه تو کند یارب ار نشاید دق
# 36 چو در مدیح امیر و وزیر عمر گذشت %~% چه سود خواندن اخبار بلغه و منطق
# 37 منم سوار سخن گرچه نیستم در زین %~% ز درگه ملکان خنگ و ابرش و ابلق
# 38 یکی جریده اعمال خود نکردم کشف %~% هزار کس را کردم به مدح مستغرق
# 39 کنون که عذر گناهان خویشتن خواهم %~% ز دیده خون بچکد بر بدن به جای عرق
PageV1P0432
### || [genre: Q]
# 1 ای سپاهت را ظفر لشکرکش و نصرت یزک %~% نه یقین بر طول و عرض لشکرت واقف نه شک
# 2 بسته گرد موکبت صد پرده بر روی سماک %~% کرده نعل مرکبت صد رخنه در پشت سمک
# 3 هرکجا حزم تو ساکن موج فوجی از ملوک %~% هرکجا عزم تو جنبان جوشی جیشی از ملک
# 4 چون رکاب تو گران گردد عنان تو سبک %~% روز هیجا ای سپاهت انجم و میدان فلک
# 5 قابل تکبیر فتح از آسمان گوید که هین %~% القتال ای حیدر ثانی که النصرة معک
# 6 شیر چرخ از بیم شیر رایتت افغان‌کنان %~% کالامان ای فخر دین اینانج بلکا خاصبک
# 7 چشمه تیغ تو هم پر آب و هم پر آتش است %~% چشمه‌ای دیدی میان آب و آتش مشترک
# 8 جان و جاه خصم سوزان و گدازان روز و شب %~% چون به آتش در حشیش و چون به آب اندر نمک
# 9 فتنه را رایت نگون کن هین که اقرار قضا %~% ایمنی را تا قیامت کرد بر تیغ تو چک
# 10 گر ترا یزدان بزرگی داد و راضی نیست خصم %~% خصم را گو دفتر تقدیر باید کرد حک
# 11 عالم و آدم نبودستند کاندر بدو کار %~% زید از اهل درج شد عمرو از اهل درک
# 12 ور به یزدان اقتدا کردست سلطان واجبست %~% شاه والا برنهد چون حق نکو کردست دک
# 13 حذ و قدر بندگان نیکو شناسد پادشاه %~% خود تفاوت در عیار زر که داند جز محک
# 14 پایه قدرت نشان می‌خواست گردون از قضا %~% گفت آنک زآفرینش پاره‌ای آنسوترک
# 15 ملک بخشاینده در حرمان میمون خدمتت %~% چون خلافت بی‌علی بودست و بی‌زهر افدک
# 16 آسمان از مجلست بفکندش از روی حسد %~% تا ز ناکامی نفس در حلق او شد چون خسک
# 17 او به تاراج قضا در چون غنیمت در مصاف %~% زو صبایع در جدل کان جز ولی آن عضو لک
# 18 پای چون هیزم شکسته دل چو آتش بی‌قرار %~% مانده در اطوارد و دودم چو ماهی در شبک
# 19 دوستان با یک جگر پر خون که اینک قد مضی %~% دشمنان با یک دهن پر خنده کانک قد هلک
# 20 آسمان خود سال و مه با بنده این دستان کند %~% در دیش با خیش دارد در تموزش با فنک
# 21 شکر یزدان را که این یک دست بوسش داد دست %~% تا کند خار سپهر از پای بیرون یک به یک
# 22 تا نباشد همچو عنقا خاصه در عزلت غراب %~% تا نباشد همچو شاهین خاصه در قدرت کرک
# 23 جان خصم از تیر سیمرغ افکنت بر شاخ عمر %~% باد لرزان در برش چون جان گنجشک از پفک
# 24 ساختت از شاعران پر اخطل و فضل و جریر %~% مجلست از ساقیان پر اخطی و رای و یمک
PageV1P0433
### || [genre: Q]
# 1 ای گشته نوک کلک تو صورت‌نگار ملک %~% او بی‌قرار و داده مسیرش قرار ملک
# 2 یارب چگونه در سر کلکی توان نهاد %~% چندین هزار تعبیه از کار و بار ملک
# 3 تا کلک در یمین تو جاری زبان نشد %~% نور نگین زبانه نزد در یسار ملک
# 4 الا از آن لعاب که منسوج کلک تست %~% دیباچه قضا نکند پود و تار ملک
# 5 علم خدای بر دو قلم ساخت حل و عقد %~% آن رازدار غیب شد این رازدار ملک
# 6 آن در ازل بکرد به یکبار ثبت حکم %~% وین تا ابد بساخت به یکبار کار ملک
# 7 کلک ترا که عاقله نسل آدمست %~% آورده ناقد طرف از جویبار ملک
# 8 ذات ترا که واسطه عقد عالمست %~% پرورد دایه شرف اندر کنار ملک
# 9 عمریست تا که نشو نبات فساد نیست %~% با آفتاب رای تو در نوبهار ملک
# 10 الا نوای شکر نزد عندلیب ذکر %~% از اعتدال دور تو بر شاخسار ملک
# 11 بر چارسوی باس تو قلاب مفسدت %~% دست بریده باز کشید از عیار ملک
# 12 بر شیر مرغزار فلک تب کمین کند %~% گر بگذرد به عهد تو در مرغزار ملک
# 13 ایام امتداد نفاذ ترا بدید %~% گفتا زهی دوام که دارد مدار ملک
# 14 تقدیر گرد باره حزم تو طوف کرد %~% گفتا زهی اساس که دارد حصار ملک
# 15 از سایه وقوف تو بیرون نیافتند %~% گرچه زنور و سایه برون شد گذار ملک
# 16 دایم چو خلق ساعت از امداد سعی تو %~% نونو همی فزاید خویش و تبار ملک
# 17 ای بارگاه تو افق آفتاب عدل %~% وی آستان تو ربض استوار ملک
# 18 چون خوانمت وزیر که صد پادشا نشاند %~% توقیع تو ز تاجوران در دیار ملک
# 19 یک مستحق نماند کز انصاف تو نیافت %~% معراج تخت دولت و معلاق دار ملک
# 20 فاروق حق و باطل ملک زمین تویی %~% احسنت شاد باش زهی حق‌گزار ملک
# 21 خورشید روزکی دو سه پیش از وزارتت %~% بر پای کرد نوبتئی در جوار ملک
# 22 یعنی که ملک را به وزارت سزا منم %~% بر ناگرفته چون همه طفلان شمار ملک
# 23 چون در سواد ملک بجنبید رایتت %~% آن در سواد سایه او بیخ و بار ملک
# 24 تقدیر گفت خیمه بکن هین که آمد آنک %~% هست از هزار گونه شرف یادگار ملک
# 25 باری کسی که ملک برد انتظار اوی %~% نه چون تویی که هرزه بری انتظار ملک
# 26 ای ملک در بسیط زمین خواستار تو %~% واندر بسیط او همه‌کس خواستار ملک
# 27 تا روزگار دست تصرف همی کند %~% اندر نهان ملت و در آشکار ملک
# 28 ای در تصرف تو جهان تا ابد مباد %~% یک روزه روزگار تو جز روزگار ملک
# 29 عهدت قدیم باد و به عهد تو ملک شاد %~% یارت خدای باد و شکوه تو یار ملک
# 30 ملکی که خیمه از خم گردون برون ز دست %~% در زینهار تو نه تو در زینهار ملک
# 31 بر درگهت رکوع وضیع و شریف عصر %~% در مجلست سجود صغار و کبار ملک
PageV1P0434
### || [genre: Q]
# 1 حبذا کارنامه ارتنگ %~% ای بهار از تو رشک برده به رنگ
# 2 صحنت از صحن خلد دارد عار %~% سقفت از سقف چرخ دارد ننگ
# 3 داده رنگ ترا قضا ترکیب %~% کدره نقش ترا قدر بی‌رنگ
# 4 صورت قندهار پیش تو زشت %~% عرصه روزگار نزد تو تنگ
# 5 وحش و طیرت بصورت و بصفت %~% همه همراز در شتاب و درنگ
# 6 تیر ترکانت فارغ از پرتاب %~% تیغ گردانت ایمنست از زنگ
# 7 داعی زایران درت بصریر %~% هم ز یک خطوه و ز یک فرسنگ
# 8 حاکی مطربان خمت به صدا %~% هم در آن پرده و در آن آهنگ
# 9 لب ناییت می‌سراید نای %~% دست چنگیت می‌نوازد چنگ
# 10 بوده بر یاد خواجه بی‌گه و گاه %~% جام ساقیت پر شراب چو زنگ
# 11 مجد دین بوالحسن که فرهنگش %~% خاک را فر دهد هوا را هنگ
# 12 آنکه عدلش در انتظام امور %~% شکل پروین دهد به هفتو رنگ
# 13 وانکه سهمش در انتقام حسود %~% ناف آهو کند چو کام نهنگ
# 14 تا بود پشت و روی کار جهان %~% گه شکر در مزاج و گاه شرنگ
# 15 باد پیوسته از سرشک حسد %~% روی بدخواه تو چو پشت پلنگ
PageV1P0435
### || [genre: Q]
# 1 مرحبا موکب خاتون اجل %~% عصمةالدین شرف داد و دول
# 2 آنکه بردست نهایت به ابد %~% وانکه بردست بدایت به ازل
# 3 آن به جاه و به هنر به ز فلک %~% وان به قدر و به شرف بر ز زحل
# 4 با وفاقش الم دهر شفا %~% با خلافش اسد چرخ حمل
# 5 ای به اجناس هنر گشته سمر %~% وی به انواع شرف گشته مثل
# 6 دهر نتواندت آورد نظیر %~% چرخ نتواندت آورد بدل
# 7 چرخ با جود تو ایمن ز نیاز %~% دهر با عدل تو خالی ز خلل
# 8 نقش کلکت همه در منظوم %~% در نطقت همه وحی منزل
# 9 با کمال تو فلک یک نقطه است %~% با وقار تو زمین یک خردل
# 10 دست عدل تو اگر قصد کند %~% دور دارد ز جهان دست اجل
# 11 از خداوندان برتر ز تو نیست %~% جز خداوند جهان عزوجل
# 12 ای مه از گوهر آدم به شرف %~% وی بر از گنبد اعظم به محل
# 13 تیغ مریخ کند قهر تو کند %~% مشکل چرخ کند کلک تو حل
# 14 بنده هرچند به خدمت نرسد %~% متهم نیست به تقصیر و کسل
# 15 اندرین سال که بگذشت برو %~% آن رسیده است که زان لاتسال
# 16 بندها داشته بی‌هیچ گناه %~% عزلها یافته بی‌هیچ عمل
# 17 آن همه مغز چو تجویف دماغ %~% وین همه پوست چو ترکیب بصل
# 18 قرب ماهی نبود بیش هنوز %~% تا برستست از آن ویل و وجل
# 19 تا به اول نرسد هیچ آخر %~% تا چو آخر نبود هیچ اول
# 20 باد بی‌اول و آخر همه عمر %~% شب و روزت چو شب و روز امل
# 21 نوش در کام حسود تو شرنگ %~% زهر در کام مطیع تو عسل
# 22 پای دور فلک و دست قضا %~% لنگ در تربیت خصمت و شل
PageV1P0436
### || [genre: Q]
# 1 ای کرده درد عشق تو اشکم به خون بدل %~% وی یازدم سرشته به مهر تو در ازل
# 2 ای بی‌بدل چو جان بدلی نیست بر توام %~% بر بی‌بدل چه‌گونه گزیند کسی بدل
# 3 گشتی به نیکویی مثل اندر جهان حسن %~% تا من به عاشقی شدم اندر جهان مثل
# 4 ترسم که روز وصل تو نادیده ناگهان %~% سر برزند ز مشرق عمرم شب اجل
# 5 دردا و حسرتا و دریغا که روز و شب %~% با صد دریغ و حسرت و دردم ازین قبل
# 6 در مشکلی فکند مرا عشق تو که آن %~% جز کلک خواجه کس نکند در زمانه حل
# 7 صدر امم امام طریقت جمال دین %~% لطف خدای و روح هنر مایه دول
# 8 صدری که چون سخن ز سخنهای او رود %~% ادراک منهزم شود و عقل مبتذل
# 9 سری بود مشاهده بی‌صورت و بی‌حروف %~% نطقی بود معاینه بی‌نحو و بی‌علل
# 10 روح از نهیت آنکه مگر وحی منزلست %~% اندر فتد به سجده که سبحان لم‌یزل
# 11 رایش فرو گشاده سراپرده فلک %~% قدرش فرو شکسته کله گوشه زحل
# 12 در روح او دمیده قضا صدق چون یقین %~% در ذات او سرگشته قدر علم چون عمل
# 13 با حزم او طریقت و دین فارغ از فتور %~% با عزم او دیانت و دین ایمن از خلل
# 14 خورشید علم را فلک شرح و بسط او %~% بیت‌الشرف شدست چو خورشید را حمل
# 15 ای در وقار حاکی اخلاق تو زمین %~% وی در ثبات راوی افعال تو جبل
# 16 گر نز پی حسود تو بودی وقار تو %~% برداشتی ز روی زمین عادت جدل
# 17 صافی‌ترست جوهرت از روح در صفا %~% عالی‌ترست منبرت از چرخ در محل
# 18 در بحر علم کشتی علم تو می‌رود %~% بی‌بادبان عشوه و بی‌لنگر حیل
# 19 در برق فکرتت نرسد ناوک عقول %~% در سمع خاطرت نشود عشوه امل
# 20 نه راه همتت بزند رتبت جهان %~% نه آب عصمتت ببرد آتش زلل
# 21 آن‌کس که با محاسب جلد از کمال جهل %~% نشناخت جز به حیله همی اکثر از اقل
# 22 گشت از عنایت تو همه دیده چون بصر %~% زین پیش گرچه بود همه پرده چون بصل
# 23 شعرش همه نکت شد و نظمش همه مدیح %~% قولش همه مثل شد و درجش همه غزل
# 24 آری به قوت و مدد تربیت شوند %~% باران و برگ و گل گهر و اطلس و عسل
# 25 تا باد گلفشان گذرد بر چنار و سرو %~% تا ابر درفشان گذرد بر حضیض و تل
# 26 این در جوار خاک شتابان و تیزرو %~% چون مرغ زخم یافته در حالت وجل
# 27 وان بر بسیط باغ گرازان و خوشخرام %~% چون بر زمین آینه‌گون ناقه و جمل
# 28 گاه از نسیم این دهن خاک پر عبیر %~% گاه از نثار آن چمن باغ پر حلل
# 29 در باغ علم همچو گل نوشکفته باش %~% دشمنت چو به برگ گل تر درون جعل
# 30 پای زمانه در تبع تابع تو لنگ %~% دست سپهر در مدد حاسد تو شل
PageV1P0437
### || [genre: Q]
# 1 جرم خورشید چو از حوت درآید به حمل %~% اشهب روز کند ادهم شب را ارجل
# 2 کوه را از مدت سایه ابر و نم شب %~% پر طرایف شود اطراف چه هامون و چه تل
# 3 سبزه چون دست به هم درزند اندر صحرا %~% لاله را پای به گل در شود اندر منهل
# 4 ساعد و ساق عروسان چمن را بینی %~% همه بربسته حلی و همه پوشیده حلل
# 5 پیش پیکان گل و خنجر برق از پی آن %~% تا نسازند کمین و نسگالند جدل
# 6 بر محیط فلک از هاله سپر سازد ماه %~% بر بسیط کره از خوید زره پوشد طل
# 7 وز پی آنکه مزاجش نکند فاسد خون %~% سرخ بید از همه اعضا بگشاید اکحل
# 8 هر کرا فصل دی از شغل نما عزلی داد %~% شحنه نفس نباتیش درآرد به عمل
# 9 باد با آب شمر آن کند اندر بستان %~% که کند با رخ آیینه به سوهان مصقل
# 10 وان کند عکس گل و لاله به گردش که به شب %~% عکس آتش بکند گرد تنور و منقل
# 11 مرغزاری شود اکنون فلک و ابر درو %~% راست چونان که تو گفتی همه ناقه است و جمل
# 12 میل اطفال نبات از جهت قوت و قوت %~% کرده یک روی بر اعلی و دگر در اسفل
# 13 هر نماز دگری بر افق از قوس قزح %~% درگهی بینی افراشته تا اوج زحل
# 14 به مثالی که به چیزیش مثل نتوان زد %~% جز به عالی در دستور جهان صدر اجل
# 15 ناصر دین و نصیر دول و صاحب عصر %~% بلمظفر که دول یافت بدو دین و دول
# 16 آنکه رایش دهد اجرام کواکب را نور %~% وانکه کلکش کند اسرار حوادث را حل
# 17 آنکه داخل بود اندر سخنش صدق و صواب %~% همچو اندر کلمات عربی نحو و علل
# 18 وانکه خارج بود از مکرمتش روی و ریا %~% همچو از معجزه‌های نبوی زرق و حیل
# 19 طبع نامیزد بی‌رخصتش الوان حدوث %~% عقل نشناسد بی‌دفترش اکثر ز اقل
# 20 زاید از دست و عنانش همه اعجال صبا %~% خیزد از پای و رکابش همه آرام جبل
# 21 نطق پیش قلمش لال بود چون اخرس %~% عقل پیش نظرش کژ نگرد چون احول
# 22 روز مولود موالید و جودش گفتند %~% مرحبا ای ز عمل آخر و از علم اول
# 23 ای به اجناس شرف در همه اطراف سمر %~% وی به انواع هنر در همه آفاق مثل
# 24 بس بقایی نبود خصم ترا در دولت %~% چه عجب رایحه گل ببرد روح جعل
# 25 ای دعاوی سخا بی‌کف دستت باطل %~% وی قوانین سخن بی‌سر کلکت مختل
# 26 بنده سالیست که تا در کنف خدمت تو %~% غم ایام نخوردست چه اکثر چه اقل
# 27 ورنه با او فلک این کرد ازین پیش همی %~% کاتش و آب کند با گهر موم و عسل
# 28 جز در آیینه و آبت نتوان دید نظیر %~% جز در اندیشه و خوابت نتوان یافت بدل
# 29 هم ترا دارد اگر داردت ایام نظیر %~% هم ترا آرد اگر آردت افلاک بدل
# 30 نه خدایی و دهد دست تو رزق مقدور %~% نه رسولی و بود نطق تو وحی منزل
# 31 هرچه در مدح تو گویم همه دانی که رواست %~% چیست کان بر تو روا نیست مگر عزوجل
# 32 مدحتی کان نه ترا گویم بهتان و خطاست %~% طاعتی کان نه ترا دارم طغیان و زلل
# 33 شعر نیکو نبود جز به محل قابل %~% شرع کامل نبود جز به نبی مرسل
# 34 بود بی‌بالش تو صدر وزارت خالی %~% بود بی‌حشمت تو کار ممالک مهمل
# 35 نتوانم که جهان دگرت گویم از آن %~% کاین جهانیست مفصل تو جهان مجمل
# 36 هست با جود تو ایمن همه عالم ز نیاز %~% هست با عدل تو خالی همه گیتی ز خلل
# 37 کهربا چون گره ابروی باس تو بدید %~% خاصیت باز فرستاد مزاجش به ازل
# 38 عدل تو مسطر اشغال جهانست کز آن %~% راست شد قاعده‌ها همچو خطوط جدول
# 39 دست عدل تو گشادست چنان بر عالم %~% که فرو بندد اگر قصد کند دست اجل
# 40 بر تو واقف نشود عقل کل از هیچ قیاس %~% وز تو ایمن نبود خصم تو از هیچ قبل
# 41 خصمت ار دولتکی یافت مزور وانرا %~% روزکی چند نگهداشت بتزویر و حیل
# 42 آخرالامر درآمد به سر اسب اجلش %~% تا درافتاد به یک حادثه چون خر به وحل
# 43 گاه با ضربت رمحی ز سماک رامح %~% گاه با نکبت عزلی ز سماک اعزل
# 44 رویش از غصه ایام بر دشمن و دوست %~% داشتی چون گل دورو اثر خوف و خجل
# 45 گوش کاره شود از قصه او لاتسمع %~% هوش واله شود از غصه او لاتسال
# 46 بخت بیدار تو بود آنکه برانگیخت چنین %~% دولت خفته او را ز چنان خواب کسل
# 47 لله الحمد که تا حشر نمی‌باید بست %~% در قطار تعبش نیز نه ناقه نه جمل
# 48 شد ز فر تو همه مغز چو تجویف دماغ %~% گرچه دی بود همه پوست چو ترکیب بصل
# 49 تا محل همه چیز از شرف او خیزد %~% جاودان بر همه چیزیت شرف باد و محل
# 50 درگهت مقصد ارکان و برو باز حجاب %~% مجلست ملجا اعیان و درو مدح و غزل
# 51 پای اقبال جهان سوی بداندیش تو لنگ %~% دست آسیب جهان سوی نکوخواه تو شل
# 52 روزه پذرفته و روزت همه فرخنده چو عید %~% وز قضا بستده با دخل ابد وجه ازل
PageV1P0438
### || [genre: Q]
# 1 به نیک طالع و فرخنده روز و فرخ فال %~% به سعد اختر و میمون زمان و خرم حال
# 2 به بارگاه وزارت به فرخی بنشست %~% خدایگان وزیران و قبله آمال
# 3 نظام مملکت و صدر دین و صاحب عصر %~% سپهر رفعت و قدر و جان عز و جلال
# 4 محمدآنکه به اقبال او دهد سوگند %~% روان پاک محمد به ایزد متعال
# 5 زمانه بخشش و خورشیدرای و گردون‌قدر %~% کریم‌طبع و پسندیده‌فعل و خوب‌خصال
# 6 ببسته از پی حکمش میان زمین و زمان %~% گشاده از پی حمدش زبان نسا و رجال
# 7 به گام عقل مساحت کند محیط فلک %~% به نور رای تصور کند خیال حیال
# 8 بهجنب قدر بلندش مدار انجم پست %~% به پیش رای مصیبش زبان حجت لال
# 9 به کینش اندر مضمر عنا و محنت و مرگ %~% به مهرش اندر مدغم بقا و نعمت و مال
# 10 حواله کرد به دیوان و مهر و کینش مگر %~% خدای نامه ارواح و قسمت آجال
# 11 به فر دولت او شیر فرش ایوانش %~% تواند ار بکند شیر چرخ را چنگال
# 12 به حشمتش بکند دیده تیهو از شاهین %~% به قوتش بکند پنجه روبه از ریبال
# 13 ز بیم او همه عمر استخوان دشمن اوست %~% چو از بخار دخانی زمین گه زلزال
# 14 ز دست بخشش او حاکی است اشک سحاب %~% ز حزم محکم او راوی است سنگ جبال
# 15 دلش ملال نداند همی به بخشش و جود %~% مگر ز بخشش و جودش ملول گشت ملال
# 16 تو آن کسی که سپهرت نپرورید نظیر %~% تو آن کسی که خدایت نیافرید همال
# 17 عنایتی بد و صلصال اصل آدم و تو %~% از آن عنایت محضی و آدم از صلصال
# 18 به قدر و جاه و شرف از کمال بگذشتی %~% درست شد که کمالیست از ورای کمال
# 19 اگر به کوه برند از عنایت تو نشان %~% وگر به بحر برند از سیاست تو مثال
# 20 در آن بنفشه به جای خاره صلب %~% وزین پشیزه بریزد ز پشت ماهی دال
# 21 فلک خرام سمند ترا سزد که بود %~% جهان به زیر رکاب و فلک به زیر نعال
# 22 ز نعل مرکب و از طبل باز تو گیرند %~% هلال و بدر به چرخ بلند بر اشکال
# 23 مه نوی تو به ملک اندر از خسوف مترس %~% از آنکه راه نباشد خسوف را به هلال
# 24 چگونه یازد بدخواه زی تو دست جدل %~% چگونه آرد بدگوی با تو پای جدال
# 25 که شیر رایت قهرت چو کام بگشاید %~% فرو شوند هزبران به گوشها چو شکال
# 26 نهان از آن ننماید ضمیر او که دلش %~% ز تف هیبت تو همچو لب شکسته سفال
# 27 چو باد در قفس انگار کار دولت خصم %~% از آنکه دیرنپاید چو آب در غربال
# 28 شد آنکه دشمن تو داشت گربه در انبان %~% کنون گهست که با سگ درون شود به جوال
# 29 بزرگوارا من بنده گرچه مدت دیر %~% به خدمتت نرسیدم ز گردش احوال
# 30 بخیر بر تو دعا کرده‌ام همی شب و روز %~% بطبع بر تو ثنا گفته‌ام همی مه و سال
# 31 به خدمت تو چنان تشنه بوده‌ام بخدای %~% که هیچ تشنه نباشد چنان به آب زلال
# 32 به بخت تیره برگشته گفتم آخر هم %~% به کام باز بگردد سپهر خیره منال
# 33 جمال جاه تو از پرده برگشاید روی %~% همان قدر تو بر بنده گستراند بال
# 34 بحق خاتم و کلک تو بر یسار و یمین %~% که بی‌تو باز ندانسته‌ام یمین ز شمال
# 35 به بند چرخ بدم بسته تاکنون که گشاد %~% خدای بر من و بر دیگران در اقبال
# 36 به ایمنی و خوشی در سرای عمر بمان %~% بفرخی و فرح بر سریر ملک ببال
# 37 ز رشک چهره بدخواه تو چو زر عیار %~% ز اشک دیده بدگوی تو چو بحر طلال
# 38 مباد اختر خصم ترا سعود و شرف %~% مباد کوکب خبت ترا هبوط و زوال
PageV1P0439
### || [genre: Q]
# 1 ای ترا کرده خداوند خدای متعال %~% داده جان و خرد و جاه و جوانی و جمال
# 2 حق آنرا که زبر دست جهانی کردت %~% که مرا بیهده بی‌جرمی در پای ممال
# 3 بکرم یک سخن بنده تامل فرمای %~% پس براندیش و فروبین و بدان صورت حال
# 4 هفته‌ای هست که در دست تجنیست اسیر %~% به حدیثی که چو موی کف دستست محال
# 5 آخر از بهر خدا این چه خیالست و گمان %~% واخر از بهر خدا این چه جوابست و سؤال
# 6 تو خداوند که بر من بودت منت جان %~% تو خداوند که بر من بودت منت مال
# 7 از من آید که به نقص تو زبان بگشایم %~% یارب این خود بتوان گفت و درآید به خیال
# 8 حاش لله نه مرا بلکه فلک را نبود %~% با سگ کوی تو این زهره و یارای مقال
# 9 دشمنان خاک درین کار همی اندازند %~% ورنه من پاکم ازین پاکتر از آب زلال
# 10 گرچه فرمانت روانست به هرچ آن بکنی %~% با من عاجز مسکین چه سیاست چه نکال
# 11 جهد آن کن که در این حادثه و درد گران %~% دور باشی ز تهور که ندارند به فال
# 12 بنده را نیست غم جان و جوانی و جهان %~% غم آنست که بیهوده درافتی به وبال
# 13 ور چنانست که خشنودی تو در آن هست %~% کاندرین روز دو عمرم که مبیناد زوال
# 14 کار را باش که کردم ز دل و سینه پاک %~% خون خود گرچه ندارد خطری بر تو حلال
# 15 وعده‌ای می‌ننهم هین من و قتال و کنب %~% مهلتی می‌ندهم هین من و جلاد و دوال
# 16 مرگ از آن به که مرا از تو خجل باید بود %~% نه گناهی و نه خوفی و نه قیلی و نه قال
# 17 سخن بنده همین است و بر این نفزاید %~% که نیفزاید ازین بیهده الا که ملال
# 18 تا که ایمد کمالست پس از هر نقصان %~% بیم نقصانت مبادا ز فلک ای کل کمال
# 19 به چنین جرم و تجنی که مرا افکندند %~% ای خداوند خدا را مفکن در اقوال
PageV1P0440
### || [genre: Q]
# 1 خدای خواست که گیرد زمانه جاه و جلال %~% جمال داد جهان را به جود و جاه و کمال
# 2 سپهر معنی مسعود کز قران سعود %~% نزاد مادر گیتی چو او ستوده خصال
# 3 قضا توان و قدر قدرت و ستاره محل %~% زمانه بخشش و کان دستگاه و بحر نوال
# 4 به جنب قدر رفیعش مدار انجم پست %~% به پیش رای مصیبش زبان حجت لال
# 5 به نوک حامه ببندد ره قضا و قدر %~% به تیر نکته بدوزد لب صواب و محال
# 6 گر ابر خاطر او قطره بر زمین بارد %~% به جای برگ زبان بردمد ز شاخ نهال
# 7 چو رای روشن او باشد آفتاب سپهر %~% گر آفتاب امان یابد ز کسوف و زوال
# 8 هلال چرخ معالیش منخسف نشود %~% از آنکه راه نباشد خسوف را به هلال
# 9 سپر برشده را رای او به خدمت خواند %~% کمر ببست به جوزا چو بندگان به دوال
# 10 ز حرص خدمت او سرنگون همی آیند %~% به وقت مولد از ارحام مادران اطفال
# 11 ز شاخ بادرم آید کف چنار برون %~% گر از مهب کف او وزد نسیم شمال
# 12 ترازویی که بدان بار بر او سنجند %~% سپهر کفه او زیبد و زمین مثقال
# 13 ز حرص آنکه ازو سائلان سؤال کنند %~% همی سؤال بخواهد ز سائلان به سؤال
# 14 ایا محامد تو نقش گشته در اوهام %~% و یا مؤثر تو وقف گشته بر اقوال
# 15 خطر ندید هر آنکو ندید از تو قبول %~% شرف نیافت هر آنکو نجست با تو وصال
# 16 تو آن کسی که سپهرت نپرورید نظیر %~% تو آن کسی که خدایت نیافرید همال
# 17 زمانه سال و مه از خدمت تو جوید نام %~% ستاره روز و شب از طلعت تو گیرد فال
# 18 تو آدمی و همه دشمنان تو ابلیس %~% تو مهدیی و همه حاسدان تو دجال
# 19 به دست حزم بمالی همی مخالفت را %~% زمانه نیز نبیند چو تو مخالف مال
# 20 اگرنه کین تو کفرست پس چرا دارد %~% سپهر خصم ترا خون مباح و مال حلال
# 21 عدو حرارت بیم تو دارد اندر دل %~% ز دست مردمک دیده زان زند قیفال
# 22 بزرگوارا شد مدتی که من خادم %~% به خدمتت نرسیدم ز گردش احوال
# 23 نه آنکه از دل و جان مخلصت نبودستم %~% گواه دارم وان کیست ایزد متعال
# 24 ز مجلس تو گر ابرام دور داشته‌ام %~% نه از فراغت من بود بل ز بیم ملال
# 25 وگرنه در دو سه موسم ز طبع چون آتش %~% قصیده‌هات بیاورد می چو آب زلال
# 26 به جای دیگر اگر اول التجا کردم %~% بدیدم آنچه مبیناد هیچ کس به خیال
# 27 خدای داند و کس چون خدای نیست که کس %~% به عمر خویش ندیدست از آن سمج‌تر حال
# 28 ثنا قبول به همت کنند اهل ثنا %~% بلی که مرد به همت پرد چو مرغ به بال
# 29 بدین دلیل تویی خواجه به استحقاق %~% وزین قیاس تویی مهتر به استقلال
# 30 نه هرکرا به لقب با کسی مشابهت است %~% شبیه اوست چنان چون یمین شبیه شمال
# 31 که دال نیز چو ذال است در کتابت لیک %~% به ششصد و نود و شش کمست دال از ذال
# 32 ببین که میر معزی چه خوب می‌گوید %~% حدیث هیات بینو و شکل کعب غزال
# 33 در این مقابله یک بیت ازرقی بشنو %~% نه بر طریق تهجی به وجه استدلال
# 34 زمرد و گیه سبز هر دو همرنگند %~% ولیک زین به نگین‌دان کشند از آن به جوال
# 35 همیشه تا که بود نعت زلف در ابیات %~% همیشه تا که بود وصف خال در امثال
# 36 سری که از تو بپیچد بریده باد چو زلف %~% دلی که از تو بگردد سیاه باد چو خال
# 37 هزار سال تو مخدوم و دهر خدمتگار %~% هزار جای تو ممدوح و بنده مدح سگال
PageV1P0441
### || [genre: Q]
# 1 ای به هستی داده گیتی را کمال %~% ملک را فرخنده هر روز از تو فال
# 2 صدر دنیایی و دنیا را به تو %~% هست هر ساعت کمالی بر کمال
# 3 چون وزارت آسمان رفعت شود %~% هر کرا جاه تو افزاید جلال
# 4 بخت بیدار تو حی لاینام %~% ملک تایید تو ملک لایزال
# 5 در مقاتب آفتابت زیردست %~% در معالی آسمانت پایمال
# 6 اوج جاهت را ثوابت در جوار %~% غور حزمت را حوادث در جوال
# 7 ملک را حزم تو دفع چشم بد %~% فتنه را دور تو دور گوشمال
# 8 اصل اوتاد زمین شد حزم تو %~% زان چنین ثابت اساس آمد جبال
# 9 چیده گوش از نطق تو در ثمین %~% دیده چشم از کلک تو سحر حلال
# 10 ناله از کلکت به عدوی شد به خصم %~% کلک را گو کار خود کردی منال
# 11 هر کجا امرت سبک دارد عنان %~% چرخ بستاند رکاب امتثال
# 12 هر کجا قهرت گران دارد رکاب %~% کوه برتابد عنان احتمال
# 13 چون گره بر ابروی قهرت زدند %~% آسمان گوید کفی‌الله القتال
# 14 نیستی یزدان چرا هست ای عجب %~% مثل و مانند ترا هستی محال
# 15 عفو تو تعیین کند عذر گناه %~% جود تو تلقین کند حسن سؤال
# 16 ای جوانمردی که در ایام تو %~% هست کمتر ثروت آمال مال
# 17 آز را از کثرت برت گرفت %~% در طباع اکنون ز استغنا ملال
# 18 گر شود محسوس دریای دلت %~% اخترش گوهر بود طوبیش نال
# 19 اختران را سعیت ار حامی شود %~% فارغ آیند از هبود و از وبال
# 20 آسمان را نهیت ار منعی کند %~% منفصل گردد زمان را اتصال
# 21 ور کند خورشید رای روشنت %~% سوی چارم چرخ رای انتقال
# 22 از سواد شب نماند گرد روز %~% آن قدر کاید رخش را زلف و خال
# 23 اختران کز علمشان خارج نجست %~% بر جهان بادی و کی بودی محال
# 24 جمله اکنون چون به درگاهت رسند %~% این از آن می‌پرسد آیا چیست حال
# 25 ای بجایی کز تحیر وصف تو %~% طوطی نطق مرا کردست لال
# 26 چون فلک نسگالدت جز نیکویی %~% بدسگالت را بدی گو می‌سگال
# 27 چون روان بر آفرینش قول تست %~% قیل گو چندان که خواهی باش و فال
# 28 طبل را کی سود دارد ولوله %~% چون باول نافریدندش دوال
# 29 ذره گر پنهان کند روی از شعاع %~% نام هستی هم بر او آید زوال
# 30 صاحبا تا شمع و تا پروانه هست %~% این غرورانگیز و آن صاحب جمال
# 31 برنخیزد گفت و گوی و جست و جوی %~% گرچه سوزد خویشتن را پر و بال
# 32 گوش را از انفعال این سخن %~% باز خر گو ایهاالساقی تعال
# 33 جام مالامال نوش از دست آن %~% کو به سیارات ننماید جمال
# 34 جرعه رخسار او از روی عکس %~% پر می رنگین کند جام هلال
# 35 تا که باشد سمت میل آفتاب %~% گه جنوب از روی دوران گه شمال
# 36 سال و مه دورانت اندر سایه باد %~% ای طفیل دور عمرت ماه و سال
# 37 جاودان محروس و محفوظ از هموم %~% زانکه معصوم آمدستی از همال
# 38 سرو اقبال تو تر وز عرق او %~% باغ دولت را نهال اندر نهال
# 39 سد دشمن رخنه چون دندان سین %~% پشت حاسد کوز چون بالای دال
# 40 معتدل اقبال بادی کو چرا %~% زانکه بنیاد بقا شد اعتدال
PageV1P0442
### || [genre: Q]
# 1 سایه افکند مه روزه و روز تحویل %~% روز مسعود مبارک مه میمون جلیل
# 2 سایه‌ای نه که شود از رخ خورشید خجل %~% سایه‌ای نه که بود بر در خورشید ذلیل
# 3 سایه‌ای کز مدد مد سوادش دادست %~% دست کحال قضا دیده دین را تکحیل
# 4 سایه‌ای کز طرف دامن فضلش دارند %~% دوش خورشید ردا تارک گردون اکلیل
# 5 هر دو فرخنده و میمون و مبارک بادند %~% چه مه روزه و دیگر چه و روز تحویل
# 6 برکه بر ناصر دین صاحب عادل که خدای %~% همه چیزیش بدادست مگر عیب و عدیل
# 7 ثانی سایه یزدان که به عالی عتبه‌اش %~% نور خورشید قدم می‌ننهد بی‌تقبیل
# 8 ای صلاحیت عالم را کلک تو ضمان %~% رزق ذریت آدم را کف تو کفیل
# 9 سایه عدل تو واصل به وجود و به عدم %~% منهی حزم تو آگه ز کثیر و ز قلیل
# 10 نه سر امر تو در پیش ز شرم تغییر %~% نه رخ رای تو بی‌رنگ ز ننگ تبدیل
# 11 حیز حزم تو چونان به اصابت مملوست %~% که درو همچو خلا گنج نیابد تعطیل
# 12 جامه جاه ترا نقش همی بست قضا %~% واسمان جامه خودرنگ همی‌کرد به نیل
# 13 به سر عجز رسد عون تو بی‌هیچ نشان %~% به دم جور رسد عدل تو بی‌هیچ دلیل
# 14 خطبه بر مسرع حکم تو کند باد خفیف %~% خوشه از خرمن علم تو چند خاک ثقیل
# 15 خجلت حلم تو دادست زمین را تسکین %~% غیرت حکم تو دادست زمان را تعجیل
# 16 کوه اگر حلم ترا نام برد بی‌تعظیم %~% ابر اگر دست ترا یاد کند بی‌تبجیل
# 17 کوه را زلزله چون کیک فتد در پاژه %~% ابر را صاعقه چون سنگ فتد در قندیل
# 18 قبض ارواح کند تف سموم سخطت %~% بی‌جواز اجل و واسطه عزرائیل
# 19 نشر اموات کند صوت صریر قلمت %~% فارغ از مشغله صور و دم اسرافیل
# 20 چون زمین را شرف مولد تو حاصل شد %~% آسمان راه نظیرت بزد اندر تحصیل
# 21 خود وجود چو تویی بار دگر ممتنع است %~% ورنه نی فیض گسستست و نه فیاض بخیل
# 22 ای شده عرصه کون از پی جاه تو عریض %~% وز پی مدت عمر تو ابد گشته طویل
# 23 خصم اگر در پی دیوار حسد لافی زد %~% زان سعایت چه ترا کم مکن از سعی جمیل
# 24 اصطناع تو دهد روشنی کار خدم %~% نور اجرام دهد تابش خورشید صقیل
# 25 خواب خرگوش بداندیش تو خوش چندانست %~% کابن سیرین قضا دم نزند از تاویل
# 26 مومیایی همه دانند کرا خرج شود %~% هر کجا پشه به پهلو زدن آید با پیل
# 27 انتقام تو نه آن اخگر اخترسوزست %~% که در امعای شترمرغ پذیرد تحلیل
# 28 کبش مغرور چراگاه بهشت است هنوز %~% باش تا داغ فنا برنهدش اسماعیل
# 29 مسند تست بحق بارز مجموع وجود %~% وین دگرها همه ترقین عدم را تفصیل
# 30 تا توانند که در تربیت روح نهند %~% آب حیوان را بر آتش دوزخ تفضیل
# 31 باد تاثیر حوادث به اضافت با تو %~% آب دریا و کلیم آتش نمرود و خلیل
# 32 حاسدانت ز نوایب همه با هایاهای %~% گوش پر ولوله طبل ولی طبل رحیل
# 33 در ممالک اثرت فتنه نشان شهر به شهر %~% در مسالک ظفرت بدرقه رو میل به میل
PageV1P0443
### || [genre: Q]
# 1 مؤتمن اسعد بن اسماعیل %~% آن به قدر و شرف عدیم عدیل
# 2 هست خورشید آسمان جلال %~% هست مختار مهتران جلیل
# 3 آنکه در خاک حلم او آرام %~% وانکه در باد حکم او تعجیل
# 4 خاک با حلم او چو باد خفیف %~% باد با طبع او چو خاک ثقیل
# 5 بر قدرش قصیر قامت چرخ %~% بر طبعش غدیر قلزم و نیل
# 6 سخنش علم غیب را تفسیر %~% قلمش راز چرخ را تاویل
# 7 نیست با عرض و طول همت او %~% پیکر آسمان عریض و طویل
# 8 غاشیه همتش کشند همی %~% بر فلک جبرئیل و میکائیل
# 9 نبود بر سخاوتش منت %~% نبود در کفایتش تعطیل
# 10 ای بری عفو و عونت از پاداش %~% وی مصون عهد و قولت از تبدیل
# 11 چرخ را رفعت تو گفته قصیر %~% برق را فکرت تو خوانده کلیل
# 12 کوه با عزم محکم تو سبک %~% ابر با دست بخشش تو بخیل
# 13 ای نهاده به خاصیت ز ازل %~% قدرت اکلیل چرخ را اکلیل
# 14 فلک از رشک رتبت و شرفت %~% در ازل جامه رنگ کرده به نیل
# 15 ملک از بهر نامه عملت %~% خویشتن وقف کرده بر تهلیل
# 16 نیست اندر جهان کون و فساد %~% رزق را چون دل تو هیچ کفیل
# 17 نیست اندر بیان باطل و حق %~% عقل را چون دل تو هیچ دلیل
# 18 آفتاب از کف تو بخشد نور %~% همچو از آفتاب جرم صقیل
# 19 ای نزاده ترا زمانه بدل %~% وی ندیده ترا ستاره بدیل
# 20 تویی آن کس که در سخا آید %~% پشه تو به چشم گردون پیل
# 21 منم آن کس که در سخن شاید %~% موزه من زمانه را مندیل
# 22 سخنم شد چنان که بنیوشد %~% گوش جانش چو محکم تنزیل
# 23 گرچه در هر سخن نهد فلکم %~% بر جهان و جهانیان تفضیل
# 24 نیست سنگم به نزد کس که مرا %~% سنگها زد زمانه بر قندیل
# 25 عیبم این بیش نه که کم بودست %~% دخلم از خرج دبه و زنبیل
# 26 کشته دهرم و صریر قلمت %~% هست مانند صور اسرافیل
# 27 به نشورم رسان که دیدستم %~% بارها گوشمال عزرائیل
# 28 گفته بودم که کدیه‌ای نکنم %~% اندرین خدمت از کثیر و قلیل
# 29 کرمت گفت از آن چه عیب آید %~% شعر چون بکر بود و مرد معیل
# 30 تا کند آسمان همی حرکت %~% تا کنند اختران همی تحویل
# 31 حاسدت زاسمان مباد عزیز %~% تابعت ز اختران مباد ذلیل
# 32 باد طبع تو یار لهو و لعب %~% باد خصم تو جفت حزن و عویل
# 33 خانه دانش از دل تو به پای %~% دیده بخشش از کف تو کحیل
# 34 ایمن اندر نظاره‌گاه سپهر %~% گوش جانت ز بانگ طبل رحیل
# 35 زنده اسلاف تو به تو چو به من %~% جدم اسحق و جدت اسماعیل
PageV1P0444
### || [genre: Q]
# 1 مبارک باد و میمون باد و خرم %~% همایون خلعت سلطان عالم
# 2 بلی خود خلعت سلطان بهرحال %~% مبارک باشد و میمون و خرم
# 3 ترا بیرون ز تشریف شهنشاه %~% که حد و قدر آن کاریست معظم
# 4 نیارد داد گردون هیچ دولت %~% که نه قدرش بود از قدر تو کم
# 5 ایا در امر تو تعجیل مضمر %~% و یا در نهی تو تاخیر مدغم
# 6 مقدم عهد و در دولت مؤخر %~% مؤخر عهد و در فرمان مقدم
# 7 فلک را قدر تو والا ذعالی %~% جهان را حزم تو بنیاد محکم
# 8 کند امن تو آب فتنه تیره %~% کند سهم تو سور زهره ماتم
# 9 زمین تاب عنان تو ندارد %~% چه جای این حدیثست آسمان هم
# 10 ستم تا پای عدلت در میان بست %~% نهادست از تحیر دست بر هم
# 11 کفت را خواستم گفتن زهی ابر %~% دلت را خواستم گفتن زهی یم
# 12 قضا گفتا معاذالله مگو این %~% که ما را اندرین حکمیست ملزم
# 13 دلش را گفته‌ام عقل مجرد %~% کفش را گفته‌ام جود مجسم
# 14 به قدرت آسمانی زان زمین شد %~% تصرفهای کلکت را مسلم
# 15 ز کلک بی‌قرار تست گویی %~% قرار ملک سطان معظم
# 16 نباشد منتظم بی‌کلک تو ملک %~% حدیث رستمست و رخش رستم
# 17 به کلک و رای در ملک آن کنی تو %~% که در عمر آن نکردست از کف و دم
# 18 به اعجاز عصا موسی عمران %~% به ایجاب دعا عیسی مریم
# 19 چه اندر صدر تو دیوان طغری %~% چه اندر دست دیوان خاتم جم
# 20 تویی کز فتح باب دست تو هست %~% همیشه خشکسال آز را نم
# 21 جراحتهای آسیب فلک را %~% ز داروخانه خلق تو مرهم
# 22 همه اسلام رادر راحت و رنج %~% همه آفاق را در شادی و غم
# 23 برد یمن از یمینت نوک خامه %~% دهد یسر از یسارت نقش خاتم
# 24 چو تو در دور آدم کس ندیدست %~% کریم ابن کریمی تا به آدم
# 25 غرض ذات تو بود ارنه نگشتی %~% بنی‌آدم به کرمنا مکرم
# 26 بیانم هست از وصف تو عاجز %~% زبانم هست در نعت تو ابکم
# 27 سخن کوتاه شد گر راست خواهی %~% تویی مانند تو والله اعلم
# 28 الا تا از خم گردون برون نیست %~% نه صبح اشهب و نه شام ادهم
# 29 مبادا صبح تایید ترا شام %~% مبادا پشت اقبال ترا خم
# 30 ابد با مدت عمرت هم آواز %~% چو از روی تناسب زیر با بم
# 31 کمینه پاسبانت بخت بیدار %~% فروتر بارگاهت چرخ اعظم
PageV1P0445
### || [genre: Q]
# 1 ای زرین نعل آهنین سم %~% ای سوسن گوش خیزران دم
# 2 ای باد صبا گرفته در گل %~% با آتش تو چو ساق هیزم
# 3 سیر تو به گرد خط ناورد %~% چون گرد سپهر سیر انجم
# 4 بر دامن کسوت بهیمه‌ات %~% بربسته قضا خواص مردم
# 5 با نرمی حشوهای شانه‌ات %~% برکنده قدر بروت قاقم
# 6 ره گم نکنی و در تحرک %~% چون گوی ز پای سر کنی گم
# 7 مضطر نشوی ز بستن نعل %~% دردی ندهی ز اول خم
# 8 وقت جو اگر ز عجلت طبع %~% بر گوشه آسمان زنی سم
# 9 از بهر قضیم تو شود جو %~% در سنبله سپهر گندم
# 10 در خدمت داغ و طوق صاحب %~% بس تجربهات بی‌تعلم
# 11 آن عالم کبریا که عامست %~% چون رحمت ایزدش ترحم
# 12 وهم از پی کبریاش می‌رفت %~% تا غایت این رونده طارم
# 13 چون عاجز شد به طیره برگشت %~% یعنی که نمی‌کنم تبرم
# 14 زان پس خبرش نیافت آری %~% آنجا که برد پی تسنم
# 15 ای پایه کبریات فارغ %~% از ننگ تصرف توهم
# 16 ای حکم ترا قضا پیاپی %~% وی امر ترا قدر دمادم
# 17 صدر تو به پایه تخت جمشید %~% اسب تو به سایه رخش رستم
# 18 با رای تو ذره‌ایست خورشید %~% با طبع تو قطره‌ایست قلزم
# 19 گردون به سر تو خورد سوگند %~% سر سبزی یافت از تراکم
# 20 بیدار نشد سپیده‌دم تاش %~% رای تو نگفت لاتنم قم
# 21 فرمان ترا که باد نافذ %~% جایز شده بر قضا تقدم
# 22 عهد تو و در زمانه تقدیم %~% آب آمده وانگهی تیمم
# 23 با دست تو از ترشح ابر %~% دایم لب برق با تبسم
# 24 از لطف تو زاده نوش زنبور %~% وز عنف تو رسته نیش کژدم
# 25 فتنه نکند همی تجاسر %~% تا عدل تو می‌کند تجشم
# 26 از جمله کاینات کانست %~% کز دست تو می‌کند تظلم
# 27 خالی نگذاشتست هرگز %~% ای عزم تو خالی از تلعثم
# 28 مدح تو ضمیری از تفکر %~% شکر تو زبانی از ترنم
# 29 تا شکر مزید نعمت آرد %~% بادی همه ساله در تنعم
# 30 تا حکم نه آسمان روانست %~% بر هفت زمین ترا تحکم
PageV1P0446
### || [genre: Q]
# 1 ای خنجر مظفر تو پشت ملک عالم %~% وی گوهر مطهر تو روی نسل آدم
# 2 ای در زبان رمح تو تکبیر فتح مضمر %~% وی در مسیر کلک تو اسرار چرخ مدغم
# 3 حزمت به هرچه رای کند بر قضا مسلط %~% عزمت به هرچه روی نهد بر قدر مقدم
# 4 آورده بیم رزم تو مریخ را به مویه %~% وافکنده رشک بزم تو ناهید را به ماتم
# 5 خال جمال دولت بر نامهات نقطه %~% زلف عروس نصرت بر نیزهات پرچم
# 6 در اژدهای رایت از باد حمله تو %~% روح‌الله است گویی در آستین مریم
# 7 هم جور کرده دست ز آوازه تو کوته %~% هم عدل کرده پای بر اندازه تو محکم
# 8 در زیر داغ طاعت و فرمان تست یکسر %~% از گوش صبح اشهب تا نعل شام ادهم
# 9 دستی چنان قویست ترا در نفاذ فرمان %~% کز دست تو قبول کند سنگ نقش خاتم
# 10 تالیف کرده از کف تو کار نامها کان %~% مدروس کرده با دل تو بار نامهائیم
# 11 آنجا که در زه آرد دستت کمان بخشش %~% ابر از حسد ببرد زه از کمان رستم
# 12 دست چنار هرگز بی‌زر برون نیامد %~% ابر ار به یاد دست تو بارد ز آسمان نم
# 13 با آسمان چه گفتم گفتم که هست ممکن %~% دستی ورای دستت در کارهای عالم
# 14 گفتا که دست قدرت و قدر ملک سلیمان %~% آن خسرو مظفر شاهنشه معظم
# 15 آن قدر تست او را بر حل و عقد گیتی %~% کان تا ابد نگردد هرگز مرا مسلم
# 16 تا پایدار دولت او در میانه هستم %~% همراه با سیاست او با دو دست برهم
# 17 گفتم که باز دارد تاثیرهات رایش %~% گفتا که می‌چگویی تقدیرها را هم
# 18 تا چند روز بینی سگبانش برنهاده %~% شیر مرا قلاده همچو سگ معلم
# 19 ای بادپای مرکب تو فکرت مصور %~% وی آب رنگ خنجر تو نصرت مجسم
# 20 ای لمعه سنان تو در حربگاه کرده %~% بر خصم طول و عرض جهان عرصه جهنم
# 21 در هریکی از بیلک تو چرخ کرده تضمین %~% از سعد و نحس دولت و دین کارهای معظم
# 22 من بنده از مکارم اخلاق تو که هرگز %~% در چشم روزگار مبادی بجز مکرم
# 23 زانگه که خاک درگه عالیت بوسه دادم %~% در هیچ مجلسی نزدم جز به شکر تو دم
# 24 عزمی بکرده‌ام که ز دل بنده تو باشم %~% عزمی چگونه عزمی عزمی چنان مصمم
# 25 کز بندگیت کم نکنم تا که کم نگردم %~% آخر وفای بندگی چون تویی از این دم
# 26 زین پس مباد چشمم بی‌طلعت تو روشن %~% زین پس مباد عیشم بی‌خدمت تو خرم
# 27 همواره تا که دارد مشاطگی نیسان %~% رخسار لاله رنگین زلف بنفشه پر خم
# 28 با آفتاب و سایه روان باد امر و نهیت %~% تا آفتاب و سایه موافق نگشت با هم
# 29 یا چون بنفشه باد زبان از قفا کشیده %~% خصم تو یا چو لاله به خون روی شسته از غم
PageV1P0447
### || [genre: Q]
# 1 ای رایت رفیعت بنیاد نظم عالم %~% وی گوهر شریفت مقصود نسل آدم
# 2 برنامه وجودت شد چار حرف عنوان %~% کان چار حرف آمد پس چار طبع عالم
# 3 هم نام فرخت را زی نامه برد عیسی %~% کین بود از آن دگرها فضلش فزون عدد کم
# 4 بر پنج عمده بودی دین را اساس و اکنون %~% تا تو عماد دینی شد شش همه معظم
# 5 ای آفتاب رایت بر آفتاب غالب %~% وی آسمان قدرت بر آسمان مقدم
# 6 بر نامه وجودت نام رسول عنوان %~% بر طینت نهادت حفظ خدای مدغم
# 7 در عرصه ممالک پیش نفاذ امرت %~% هم دست‌جور کوته هم پای عدل محکم
# 8 دین از تو چون ارم شد ذات عماد ربی %~% زین بیش می تو گفتی هستی به کنه طارم
# 9 باست فروگشاید از خاک صبر و صولت %~% حفظت نگاه دارد بر آب نقش خاتم
# 10 خال جمال دولت بر نامهات نقطه %~% زلف عروس نصرت بر نیزهات پرچم
# 11 در شیر رایت تو باد هوای هیجا %~% روح‌الله است گویی در آستین مریم
# 12 لطف سبک عنانت کوثر کند ز دوزخ %~% قهر گران رکابت آتش کند ز زمزم
# 13 تکبیر فتح گوید سیاره چون برانی %~% با فکرت مصور با نصرت مجسم
# 14 از حرفهای تیغت آیات فتح خیزد %~% تالیف آیت آری هست از حروف معجم
# 15 بی‌رونقا که باشد بی‌باس تو سیاست %~% بی‌هیزما که باشد بی‌تیغ تو جهنم
# 16 از بوستان بزمت شاخی درخت طوبی %~% بر آستان جاهت گردی سپهر اعظم
# 17 پیش شمال امرت پای شمال در گل %~% پیش سحاب دستت دست سحاب بر هم
# 18 آنجا در زه آرد دستت کمان بخشش %~% ابر از حسد ببرد زه بر کمان رستم
# 19 دست چنار هرگز بی‌زر برون نیاید %~% گر از محیط دستت بردارد آسمان نم
# 20 در شاهراه دوران با عزم تیزگامت %~% گردون چه گفت گفتا من تابعم تقدم
# 21 در مشکلات گیتی با رای پیش بینت %~% اختر چه گفت گفتا من عاجزم تکلم
# 22 صایب‌تر از کمانت یک راه رو نزد پی %~% صادق‌تر از کلامت یک صبحدم نزد دم
# 23 از خلوت ضمیرت بویی نبرد هرگز %~% جاسوس وهم کانجا بر وهم گم شود شم
# 24 در هر سخن که گویی گوید قضا پیاپی %~% ای ملک طفل اسمع ای پیر چرخ اعلم
# 25 زودا که داغ حکمت خواهد گرفت یکسر %~% از گوش صبح اشهب تا نعل شام ادهم
# 26 با آسمان چه گفتم گفتا که هست ممکن %~% دستی ورای دستت در کارهای عالم
# 27 سوی تو کرد اشارت گفتا که دست حکمش %~% حکمی چگونه حکمی همچون قضای مبرم
# 28 آن قدرتست او را بر حل و عقد گیتی %~% کان تا ابد نگردد هرگز مرا مسلم
# 29 گفتم نفاذ حکمش در تو مؤثر آید %~% گفتا که می چه گویی در ماورای من هم
# 30 تا روز چند بینی سگبانش برنهاده %~% شیر مرا قلاده همچون سگ معلم
# 31 ای یادگار دولت دولت به تو مشرف %~% وی حقگزار ملت ملت به تو مکرم
# 32 در مدتی که بودی غایب ز دار دولت %~% ای در حضور و غیبت شان تو شان معظم
# 33 آن ورطه دید حاشا دولت که کنه آنرا %~% غایت خدای داند والله جل اعظم
# 34 تقریر حال دولت چندا که کم کنی به %~% زان فتنه پیاپی زان آفت دمادم
# 35 در دی مه حوادث از بیخ و بن برآمد %~% ملکی که بود عمری چون نوبهار خرم
# 36 الحق نبود درخور با آنچنان دو وقعت %~% این نیمه رجب را وان آخر محرم
# 37 حالی که رای عالی داند چو روز روشن %~% من بنده چند گویم چندین صریح و مبهم
# 38 در جمله ملک و دین را با آن دو زخم مهلک %~% هر روز تازه گشتی دیگر جراحتی ضم
# 39 یارب کجا رسیدی پایان کار ایشان %~% گر جاه تو نکردی این سودمند مرهم
# 40 گیتی خراب گشتی گر در سرای گیتی %~% سوری چینن نبودی بعد از چنان دو ماتم
# 41 همواره تا که باشد در جلوه‌گاه بستان %~% پیش زبان بلبل سوسن زبان ابکم
# 42 در باغ آفرینش از حرص خدمت تو %~% همچون بنفشه هرگز پشتی مباد بی‌خم
# 43 هم خانه با سعادت بختت چو راز با دل %~% هم گوشه با زمانه عمرت چو زیر بابم
# 44 دست گهرفشانت تا صبح حشر باقی %~% جان خردنگارت تا شام دهر بی‌غم
# 45 روزت چو عید فرخ عیدت چو روز میمون %~% وز روزه تنفس بربسته خصم را دم
PageV1P0448
### || [genre: Q]
# 1 ای کلک تو پشت ملک عالم %~% وی روز تو عید دور آدم
# 2 هرچ آمده زیر آفرینش %~% زاندازه کبریای تو کم
# 3 وقتی که هنوز آسمان طفل %~% آدم به طفیل تو مکرم
# 4 در سلسله زمان مخر %~% بر هندسه جهان مقدم
# 5 عدل تو شبی چو روز روشن %~% روز تو چو روز عید خرم
# 6 با رای تو چرخ در مصالح %~% الحان‌کنان که هان تکلم
# 7 با عزم تو دهر در مسالک %~% اصرارکنان که هین تقدم
# 8 صدر تو به پایه تخت جمشید %~% خنگ تو به سایه رخش رستم
# 9 در موکب تو به میخ پروین %~% مه بر سم مرکبانت محکم
# 10 در کوکبه تو طره شب %~% بر نیزه بندگانت پرچم
# 11 وز عکس طراز رایت تو %~% آن رفعت ونصرت مجسم
# 12 بر دوشت فلک قبای کحلی %~% در چشم قضا نموده معلم
# 13 در دست تو کارنامه جود %~% با جاه تو بارنامه جم
# 14 بر آب روان نگاه دارد %~% حفظ تو نشان نقش خاتم
# 15 در شوره ز فتح باب دستت %~% با نامیه هم عنان رود یم
# 16 در گرد جنیبت نفاذت %~% هرگز نرسد قضای مبرم
# 17 در خشم تو عودهای رحمت %~% با زخم تو سفتهای مرهم
# 18 سبحان‌الله که دید هرگز %~% در آتش دوزخ آب زمزم
# 19 نوک قلم ترا پیاپی %~% خاک قدم ترا دمادم
# 20 اعجاز کف کلیم عمران %~% آثار دم مسیح مریم
# 21 اسرار قضا نهاده کلکت %~% در خال و خط حروف معجم
# 22 آنجا که صریر او مقرر %~% در معرض او عطارد ابکم
# 23 توقیع تو در دیار دولت %~% تفویض همی کند مسلم
# 24 هر صدر به صاحبی مؤید %~% هر تخت به خسروی معظم
# 25 در عدل تو آوخ ار نبودی %~% معماری کاینات مدغم
# 26 زیر لگد نحوس هستی %~% هر هفت فلک شکسته طارم
# 27 باطل شده قضای قهرت %~% حاصل نشود به حشر اعظم
# 28 کز بیم ملامت نشورش %~% در منفذ صور بگسلد دم
# 29 گر قهر تو بر فلک نهد پای %~% در محور عالم افکند خم
# 30 تاب سخطت زمین ندارد %~% چه جای زمین که آسمان هم
# 31 تا عرصه عالم عناصر %~% خالی نبود ز شادی و غم
# 32 شادی و سعادت تو بادا %~% با عنصر انتظام عالم
# 33 عمرت همه ملک و ملک باقی %~% دورت همه عید و عید خرم
# 34 واندر دو جهان مخالفت را %~% با عجز و عنا و رنج در هم
# 35 با سخره سیلی حوادث %~% یا کوره آتش جهنم
# 36 نازان ز تو در صدور فردوس %~% جد و پدر و برادر و عم
PageV1P0449
### || [genre: Q]
# 1 ای فخر همه نژاد آدم %~% ای سیده زنان عالم
# 2 روح‌القدس از پی تفاخر %~% مهر تو نهاد مهر خاتم
# 3 سلطانت کریمةالنسا خواند %~% شد ذات شریف تو مکرم
# 4 راضی ز تو ای رضیةالدین %~% جبار تو ذوالجلال اکرم
# 5 در خدمت طالع تو دارد %~% سعد فلکی دو دست برهم
# 6 بر خستگی نیازمندان %~% پیوسته ز لطف تست مرهم
# 7 اسبی که عنان‌کش تو باشد %~% زاقبال شود چو رخش رستم
# 8 عمرت ندب هزار گردد %~% نراد فلک اگر زند دم
# 9 روح‌الله اگر چه بود عیسی %~% تو راحت روح و آن دل هم
# 10 موجود شداز تو جود و احسان %~% چونان که مسیح شد ز مریم
# 11 اقبال تو بر فزون به هر روز %~% در دولت خسرو معظم
# 12 آن پادشهی که خسروان را %~% از هیبت او فرو شود دم
# 13 از ورد و تضرعت سحرگاه %~% بنیاد بقای اوست محکم
# 14 با خاک در تو ز ایران راست %~% بر چهره صفای آب زمزم
# 15 در مدح و ثنات شاعران‌راست %~% تشریف و صلات خز معلم
# 16 ارواح ملک به ناله آمد %~% صوت تو گرفت چون ترنم
# 17 جز بر تو ثنا و مدح گفتن %~% باشد چو تیمم و لب یم
# 18 احباب ترا به زیر رانست %~% ز اقبال توبارگی و ادهم
# 19 اعدای ترا زه گریبان %~% طوقیست بسان مار ارقم
# 20 از قربت تو سرور و شادی %~% وز فرقت تو مراست ماتم
# 21 گیرد فلک ار بخشک ریشم %~% من در ندهم به خویشتن نم
# 22 بودی پدرم به مجلس تو %~% یاری سره و حریف محرم
# 23 تو شاد بزی که رفت و زو ماند %~% میراث به ماندگان او غم
# 24 ارجو که رهی شود ز لطفت %~% بر اغلب مادحان مقدم
# 25 تا هشت سپهر و چار طبع‌اند %~% آمیخته ز امتزاج بر هم
# 26 بادات بقا و عز و اقبال %~% بیش از رقم حروف معجم
# 27 ماه رمضان خجسته بادت %~% تا پیش صفر بود محرم
PageV1P0450
### || [genre: Q]
# 1 جرم خورشید دوش چون گه شام %~% سر به مغرب فرو کشید تمام
# 2 از بر خیمه سپهر بتافت %~% ماه رزین او چو ماه خیام
# 3 چون طناب شفق ز هم بگسست %~% شب فرو هشت پرده‌های ظلام
# 4 گفتیی چرخ پرده کحلیست %~% از پسش لعبتان سیم‌اندام
# 5 به تعجب همی نظر کردیم %~% من و معشوق من ز گوشه بام
# 6 گاه در دور و جنبش افلاک %~% گاه در سیر و تابش اجرام
# 7 گفتیی مهرهای سیمابیست %~% بر سر حقه‌های مینافام
# 8 این ز تاثیر آن نموده اثر %~% وان به تدبیر این سپرده زمام
# 9 محدث صد هزار آرامش %~% لیکن اندر نهاده بی‌آرام
# 10 نه یکی را بدایت و آغاز %~% نه یکی را نهایت و انجام
# 11 تیر در پیش چهره زهره %~% از خجالت همی شکست اقلام
# 12 زهره در بزم خسرو از پی لهو %~% به کفی بربط و به دیگر جام
# 13 تیغ مریخ در دم عقرب %~% تخت خورشید بر سر ضرغام
# 14 دلو کیوان در اوفتاده به چاه %~% ماهی مشتری رمیده ز دام
# 15 توامان گشته در برابر قوس %~% سپر یکدگر به دفع خصام
# 16 جدی مفتون خوشه گندم %~% بره مذبوح خنجر بهرام
# 17 اسد اندر تحیر از پی ثور %~% کام بگشاده تا بیابد کام
# 18 مایل یکدگر ز نیک و ز بد %~% کفه‌های ترازوی اقسام
# 19 گه به جوی مجره در سرطان %~% خارج از استوا همی زد گام
# 20 گه به کلک شهاب دست اثیر %~% به فلک بر همی کشید ارقام
# 21 گفتیی کلک خواجه در دیوان %~% ملک را می‌دهد قرار و نظام
# 22 خواجه خواجگان هفت اقلیم %~% ناصر دین حق رضی انام
# 23 بوالمظفر که رایت ظفرش %~% آیتی شد به نصرت اسلام
# 24 آنکه با حکم او قضا و قدر %~% خط باطل کشیده بر احکام
# 25 وانکه از بهر او شهور و سنین %~% داغ طاعت نهند بر ایام
# 26 خواهد از رای روشنش هر روز %~% جرم خورشید روشنایی وام
# 27 گیرد از کلک و دفترش هردم %~% قلم و دفتر عطارد نام
# 28 زیبدش مهر چرخ مهر نگین %~% شایدش طرف چرخ طرف‌ستام
# 29 صلح کرد از توسط عدلش %~% باز با کبک و گرگ با اغنام
# 30 بخل را مائده سخاوت او %~% معده آز پر کند ز طعام
# 31 زهره در سایه عنایت او %~% تیغ مریخ برکشد ز نیام
# 32 ای به وقت کفایت و دانش %~% پخته چرخ پیش علم تو خام
# 33 وی به گاه صلابت و کوشش %~% توسن دهر زیر ران تو رام
# 34 شاکر نعمتت وضیع و شریف %~% زایر درگهت خواص و عوام
# 35 عدل تو آیتی است از رحمت %~% جود تو عالمست از انعام
# 36 پیش دستت به جای قطر مطر %~% از خجالت عرق چکد ز غمام
# 37 به شرف برگذشتی از افلاک %~% به هنر درگذشتی از افهام
# 38 گر بگویی کفایت تو کشد %~% بر سر توسن زمانه لگام
# 39 ور بخواهی سیاست تو کند %~% دیده باشه آشیان حمام
# 40 در حساب تو مضمرست اجل %~% گوییا هست او چو جرم حسام
# 41 در رضای تو لازمست صواب %~% گوییا هست حرف و صوت کلام
# 42 رود از سهم در مظالم تو %~% راز خصم تو با عرق ز مسام
# 43 گیرد از امن در حوالی تو %~% مرغ و ماهی چو در حرم احرام
# 44 نکند با عمارت عدلت %~% آن خرابی که پیش کرد مدام
# 45 بر دوام تو عدل تست دلیل %~% عدل باشد بلی دلیل دوام
# 46 نور رایت نجوم گردون را %~% از حوادث همی دهد اعلام
# 47 فیض عقلت نفوس انجم را %~% بر سعادت همی کند الهام
# 48 از پی خدمت تو بندد طبع %~% نقش تصویر نطفه در ارحام
# 49 وز پی مدحت تو زاید عقل %~% گوهر نظم و نثر در اوهام
# 50 نیست ممکن ورای همت تو %~% که کند هیچ آفریده مقام
# 51 خود برازوی وجود ممکن نیست %~% بس مقامی نه در وجود کدام
# 52 تشنگان شراب لطفت را %~% یاس تلخی نیارد اندر کام
# 53 کشتگان سنان قهر ترا %~% حشر ناممکن است روز قیام
# 54 ای ز طبع تو طبعها خرم %~% وی ز عیش تو عیشها پدرام
# 55 بنده سالیست تا درین خدمت %~% گه به هنگام و گاه بی‌هنگام
# 56 دهد از جنس دیگرت زحمت %~% آرد از نوع دیگرت ابرام
# 57 آن همی بیند از تهاون خویش %~% که بدان هست مستحق ملام
# 58 وان نمی‌بیند از مکارم تو %~% که به شرحش توان نمود قیام
# 59 شد مکرم ز غایت کرمت %~% کرم الحق چنین کنند کرام
# 60 تا به اجسام قایمند اعراض %~% تا به اعراض باقیند اجسام
# 61 بی‌تو اجسام را مباد بقا %~% بی‌تو اعراض را مباد قوام
# 62 ساحت آسمانت باد زمین %~% خواجه اخترانت باد غلام
# 63 چرخ بر درگه تو از اوباش %~% بخت در حضرت تو از خدام
# 64 بر سرت سایه ملوک و ملک %~% بر کفت ساغر مدام مدام
# 65 ماه عیدت به فرخی شده نو %~% وز تو خشنود رفته ماه صیام
PageV1P0451
### || [genre: Q]
# 1 شرف گوهر اولاد نظام %~% ملک را باز شرف داد و نظام
# 2 صاحب مملکت و خواجه عصر %~% ناصر دین و نصیر اسلام
# 3 بوالمظفر که به عون ظفرش %~% عدل شد ظلم و ضیا گشت ظلام
# 4 آن پس از مبدع و پیش از ابداع %~% آن به از جنبش و پیش از آرام
# 5 سیر امرش ببرد کوی صبا %~% ابر جودش ببرد آب غمام
# 6 نهد ار قصد کند همت او %~% بر محیط فلک اعظم گام
# 7 عدلش ار چیره شود بر عالم %~% دیده باشه شود جای حمام
# 8 امنش ار خیمه زند بر صحرا %~% گرگ را صلح دهد با اغنام
# 9 ای قضا داده به حکم تو رضا %~% وی قدر داده به دست تو زمام
# 10 کند ار جهد کند دولت او %~% بر سر توسن افلاک لگام
# 11 از پی کثرت خدام تو شد %~% حامل نطفه طباع ارحام
# 12 ای ترا گردش افلاک مطیع %~% وی ترا خواجه اجرام غلام
# 13 بنده را بنده خداوندانند %~% تا که در حضرت تست از خدام
# 14 به قبولی که ز اقبال تو دید %~% مقصد خاص شد و قبله عام
# 15 تا قیامت شرفی یافت ز تو %~% که به جایش نتوان کرد قیام
# 16 گرچه از خدمت دیرینه او %~% حاصلی نیست ترا جز ابرام
# 17 گر به درگاه تو آبی بودش %~% نام او پخته شود حکمت خام
# 18 علم شعر زند بر شعری %~% در مدیح تو زند نظم نظام
# 19 چون ریاضت ز تو یابد نشگفت %~% توسن طبعش اگر گردد رام
# 20 هم در ایام تو جایی برسد %~% اگر انصاف بیابد ز ایام
# 21 گر بجز پیش تو تا روز اجل %~% برکشد تیغ فصاحت ز نیام
# 22 کشته تیغ اجل باد چنان %~% که نشورش نبود روز قیام
# 23 تابد از روی حسام تو ظفر %~% راست همچون گهر از روس حسام
# 24 وتد قاف ترا میخ طناب %~% اوج خورشید ترا ساق خیام
# 25 پست با قدر تو قدر کیوان %~% کند با تیغ تو تیغ بهرام
# 26 پیش حکم تو کشد کلک قضا %~% خط طغیان و خطا بر احکام
# 27 شایدت روز سواری و شکار %~% آسمان مرکب و مه طرف ستام
# 28 روز عیش تو نهد دست قدر %~% بر کف جان و خرد جام مدام
# 29 زیبدت روز تماشا و شراب %~% زهره خنیاگر و ماه نو جام
# 30 گر به انگشت ذکا بنمایی %~% نقطه چون جسم پذیرد اقسام
# 31 ور در آیینه خاطر نگری %~% دهد از راز سپهرت اعلام
# 32 مرکز عالمی از غایت حلم %~% هفت اقلیم ترا هفت اندام
# 33 خواهد از رای منیرش هر روز %~% جرم خورشید فلک تابش وام
# 34 کاهد از کلک و بنانش هردم %~% دفتر و کلک عطارد را نام
# 35 واله حکم تو دور افلاک %~% تابع رای تو سیر اجرام
# 36 اول فکرتی و آخر فعل %~% که جهان شد به وجود تو تمام
# 37 وز پی شرح رسوم سیرت %~% قابل نظم و عروضست کلام
# 38 روز کین نفس نفیس تو کند %~% چون در اوهام عمل در اجسام
# 39 تا بود از پی هر شامی صبح %~% باد بدخواه ترا صبح چو شام
# 40 گشته بر خصم تو چون کام نهنگ %~% همه آفاق وزو یافته کام
# 41 هر چه تقدیر کنی بی‌مهلت %~% وانچه آغاز کنی بی‌انجام
# 42 مسند صدر مقام تو مقیم %~% شربت عیش مدام تو مدام
PageV1P0452
### || [genre: Q]
# 1 ای گرفته عالم از عدلت نظام %~% ای نظام ابن النظام ابن النظام
# 2 ملک اقبال تو ملک لایزال %~% بخت بیدار تو حی لاینام
# 3 روی تقدیر از شکوهت در حجاب %~% تیغ مریخ از نهیبت در نیام
# 4 ملک را بی‌کلک تو بازار کند %~% عقل را بی‌رای تو اندیشه خام
# 5 کشتگان خنجر قهر ترا %~% حشر ناممکن بود روز قیام
# 6 چرخ برتابد زمام روزگار %~% هر کجا عزم تو برتابد زمام
# 7 رایض اقبال تو کردست و بس %~% توسن ایام را یکباره رام
# 8 لاجرم در زیر ران رای تو %~% ابلقش اکنون همی خاید لگام
# 9 گر ترا یزدان و سلطان برکشید %~% از جهانی تا جهانت شد غلام
# 10 حکم یزدان از غرض خالی بود %~% تا کرا پوشد لباس احتشام
# 11 رای سلطان از غرض صافی بود %~% تا کرا بیند سزای احترام
# 12 روز هیجاکز خروش کوس و اسب %~% آب گردد مغز گردان در عظام
# 13 زهرها در بر بجوشد وز نهیب %~% با عرق بیرون ترابد از مسام
# 14 نوک پیکانها چو پیکان قضا %~% از اجل آرند خصمان را پیام
# 15 کوس همچون رعد و شمشیر چو برق %~% تیر چون باران و گرد چون غمام
# 16 زرد گردد روی چرخ نیلگون %~% سرخ گردد روی تیغ سبزفام
# 17 در بر شیر فلک شیر علم %~% از پی خون عدو بگشاده کام
# 18 معرکه مجلس بود ساقی اجل %~% رمح ریحان خون شراب و خود جام
# 19 هرکسی نصرت همی خواهد ز چرخ %~% وز تو نصرت چرخ می‌خواهد به وام
# 20 رایتت بافتح چون همبر شود %~% کس نداند این کدامست آن کدام
# 21 ای جهان را حزم تو حصن حصین %~% ملک ودین را رای تو پشت تمام
# 22 دی نه آن چندان تهاون کرده‌ام %~% کان بدین خدمت پذیرد التیام
# 23 هستم از تشویر آن یک خارجی %~% تا ابد با خویشتن در انتقام
# 24 هست خونم زان گنه بر تو حلال %~% هست عمرم زین سبب بر من حرام
# 25 با لبی بر هم بر خرد و بزرگ %~% با سری در پیش پیش خاص و عام
# 26 حق همی داند کز آن دم تاکنون %~% نیز برناورده‌ام یکدم به کام
# 27 آن گنه‌کارم که نتواند نمود %~% آسمان در عذر جرم من قیام
# 28 گر مرا اندر نیابد عفو تو %~% ماندم با این ندامتها مدام
# 29 گرچه گشتستم ز خذلانی که رفت %~% درخور صدگونه تادیب و ملام
# 30 چون همی دانی که می‌کرد آن نه من %~% عفو فرمای و کرم کن چون کرام
# 31 من چه کردم آنچه آن آمد ز من %~% تو چه کن آنچ از تو آید والسلام
# 32 تا نباشد شام را آثار صبح %~% باد دایم صبح بدخواهت چو شام
# 33 قدرت از گردون گردان بردهقدر %~% رایت از خورشید تابان برده نام
# 34 بخت را دست نکوخواهت به دست %~% چرخ را پای بداندیشت به دام
PageV1P0453
### || [genre: Q]
# 1 مملکت را به کلک داد نظام %~% ثانی اثنین صدر آل نظام
# 2 همچنین جاودان ز کلکش باد %~% ملک گیتی به رونق و به نظام
# 3 صدر دنیی ضیا دین خدای %~% سد دولت مؤید الاسلام
# 4 میر مودود احمد عصمی %~% آن بر از جنبش و مه از آرام
# 5 آنکه در تحت همتش افلاک %~% وانکه در حبس طاعتش اجرام
# 6 شرفش همچو طبع گردون خاص %~% کرمش همچو جور گیتی عام
# 7 سخنش را مزاج سحر حلال %~% درگهش را خواص بیت حرام
# 8 مطرب بزمگاه او ناهید %~% حاجب بارگاه او بهرام
# 9 روضه خلد مجلسش ز خواص %~% موقف حشر درگهش ز عوام
# 10 دست حکمش گشاده بر شب و روز %~% داغ طوعش نهاده بر دد ودام
# 11 با کفش ابر می‌ندارد پای %~% با دلش بحر می‌نیارد نام
# 12 تشنگان امید لطفش را %~% یاس تلخی نیارد اندر کام
# 13 کشتگان را ز گرگ بستاند %~% دیت اندر حمایتش اغنام
# 14 ای ترا گردش زمانه مطیع %~% وی ترا خواجه سپهر غلام
# 15 مشکل چرخ پیش کلک تو حل %~% توسن دره زیر ران تو رام
# 16 عالمی دیگری تو در عالم %~% هفت اقلیمت و ز هفت اندام
# 17 گر ز جود و سخات دام نهند %~% نسر طایر درآید اندر دام
# 18 ور به یادت ذکات می‌نوشند %~% جام گیتی نمای گردد جام
# 19 رود از سهم در مظالم تو %~% راز خصم تو با عرق ز مسام
# 20 عالم و عادلی بلی چه عجب %~% عدل بی‌علم برندارد گام
# 21 بر دوام تو عدل تست دلیل %~% عدل باشد بلی دلیل دوام
# 22 چکد از شرم با انامل تو %~% عرق خجلت از مسام غمام
# 23 ای تمامی که بعد ذات خدای %~% هیچ موجود نیست چون تو تمام
# 24 گر ز گیتیت برگزیدستند %~% پادشاه جهان و صدر انام
# 25 چون تو کس نیست اهل این تخصیص %~% جز تو کس نیست اهل این انعام
# 26 رای اعلای آن و عالی این %~% که ادب نیست باز گفتن نام
# 27 نیک دانند نیک را از بد %~% سره دانند پخته را از خام
# 28 به تو باشد قوام این منصب %~% که عرض را به جوهرست قوام
# 29 اینکه امروز دیده‌ای چندست %~% باش باقی بسیست بر ایام
# 30 باش تا صبح دولتت پس از این %~% تیغ خورشید برکشد ز نیام
# 31 تا کنی از طناب صبح طناب %~% تا کنی از خیام چرخ خیام
# 32 ای برآورده پای از آن خطه %~% که به اوصاف آن رسد اوهام
# 33 بنده شد مدتی که در خدمت %~% گه به هنگام و گه به ناهنگام
# 34 دهد از جنس دیگرت زحمت %~% آرد از نوع دیگرت ابرام
# 35 آن نمی‌بیند از مکارم تو %~% که به شرحش توان نمود قیام
# 36 وان نمی‌بیند از تهاون خویش %~% که بدان نیست مستحق ملام
# 37 بکرم عذر عفو می‌فرمای %~% که بزرگان چنین کنند و کرام
# 38 تا که فرجام صبح شام بود %~% باد صبح مخالف تو چو شام
# 39 محنت دشمن تو بی‌پایان %~% مدت دولت تو بی‌فرجام
# 40 بر سرت سایه ملوک مقیم %~% بر کفت ساعر مدام مدام
# 41 دوستت دوستکام باد و مباد %~% هیچ دشمنت جز که دشمن کام
PageV1P0454
### || [genre: Q]
# 1 دوش سلطان چرخ آینه فام %~% آنکه دستور شاه راست غلام
# 2 از کنار نبردگاه افق %~% چون به دست غروب داد زمام
# 3 دیدم اندر سواد طره شب %~% گوشوار فلک ز گوشه بام
# 4 گفتم آن نعل خنگ دستورست %~% قرةالعین و فخر آل نظام
# 5 آسمان گفت کاشکی هستی %~% که نهد خنگ او به ما بر گام
# 6 گفتم آن چیست پس بگو برهان %~% آسمان با دریغ و درد تمام
# 7 گفت ربی و ربک الله گوی %~% گفتم آوخ هلال ماه صیام
# 8 گفت آری مدام نتوان کرد %~% بر بساط وزیر شرب مدام
# 9 شبکی چند احتباس شراب %~% روزکی چند احتما طعام
# 10 همچو انعام تا کی از خور و خواب %~% نوبت فاتحه است والانعام
# 11 طیره گشتم ازو والحق بود %~% جای آن طیرگی در آن هنگام
# 12 ماه چون در حجاب می‌نوشد %~% از سرای سپهر مینافام
# 13 خیمه‌ای دیدم از زمانه برون %~% واندران خیمه درج کرده خیام
# 14 مجمعی از مخدرات درو %~% همه آتش لباس و آب اندام
# 15 سکنه‌شان را مدار بی‌آغاز %~% ساکنان را مسیر بی‌فرجام
# 16 تیر در هجر چهره زهره %~% گشته از اشتیاق بی‌آرام
# 17 زهره در پیش چشم بهمن و دی %~% به کفی بربط و به دیگر جام
# 18 تیغ مریخ پیش صیقل قلب %~% تخت خورشید زیر سایه شام
# 19 دلو کیوان در اوفتاده به چاه %~% ماهی مشتری بجسته ز دام
# 20 توامان در ازا ناوک قوس %~% منع را خصم‌وار کرده قیام
# 21 حدی مفتون خوشه گندم %~% بره مذبوح خنجر بهرام
# 22 اسد اندر کمین کینه ثور %~% کام بگشاده تا بیابد کام
# 23 در ترازوی چرخ چیزی نه %~% جز مراد لئام و غبن کرام
# 24 جویبار مجره را سرطان %~% زیر پی درکشیده بود و خرام
# 25 هر زمانی مسیر کلک شهاب %~% بر زبان رقم به وجه پیام
# 26 ساکنان سواد مسکون را %~% دادی از راز روزگار اعلام
# 27 راست همچون مسیر کلک وزیر %~% که دهد ملک را قرار و نظام
# 28 صاحب آن ذوالجلالتین که هست %~% بر ازو ذوالجلال والاکرام
# 29 افتخار انام ناصر دین %~% صدر اسلام و اختیار انام
# 30 صاهربن مظفر آنکه ظفر %~% رایتش را ملازمست مدام
# 31 آنکه از بهر خدمتش بندد %~% نقش تصویر نطفه در ارحام
# 32 آنکه از بهر مدحتش زاید %~% گوهر نظم و نثر در اوهام
# 33 آن تمامی که روز استغناش %~% نه ز نقصان نشان گذاشت نه نام
# 34 متصل مدتی که باقی شد %~% به طفیل بقای او ایام
# 35 آنکه خشمش طلایه زحمت %~% وانکه عفوش بهانه انعام
# 36 آنکه خورشید آسمان بگزارد %~% سایه‌ها را ز نور رایش وام
# 37 ژاله خورشید شعله بارد اگر %~% درجهد برق خاطرش به غمام
# 38 آسمان در ازا حکم روانش %~% خط باطل کشید بر احکام
# 39 دور او آنگه آسمان را حکم %~% آسمان باری از کجا و کدام
# 40 ای ز پاس تو تیره آب ستم %~% وز شکوه تو نان حادثه خام
# 41 تیغ باس تو تا کشیده شدست %~% حادثه خنجرست و حبس نیام
# 42 چون جلای خدای جای تو خاص %~% چون عطای خدای جود تو عام
# 43 اصطناعت چو آب جان‌پرور %~% انتقامت چو خاک خون‌آشام
# 44 شاکر نعمتت وضیع و شریف %~% عاشق خدمتت خواص و عوام
# 45 زیر طوق تو گردون شب و روز %~% لوح داغ تو شانه دد و دام
# 46 بی‌زمین بوس نور و سایه نداد %~% سده ساحت ترا ابرام
# 47 که بود دهر کت نبوسد خاک %~% چکند چرخ کت نباشد رام
# 48 جذب عدلت به خاصیت بکشد %~% با عرق راز مجرمان ز مسام
# 49 بر دوام تو عدل تست دلیل %~% عدل باشد بلی دلیل دوام
# 50 بانفاذت ز گرگ بستاند %~% دیت کشتگان خود اغنام
# 51 تشنگان زلال لطفت را %~% نکند تلخ ناامیدی کام
# 52 کشتگان سموم قهر ترا %~% حشر ناممکن است روز قیام
# 53 خون خصمت حلال دارد چرخ %~% ور بود در حریم بیت حرام
# 54 خاضع آید کلاه گوشه عرش %~% گوشه بالش ترا به سلام
# 55 فیض عقلت نفوس انجم را %~% به سعادت همی کنند الهام
# 56 عالیا پایه مدیح تو وای %~% که چه پرها بریختند اوهام
# 57 من کیم تا به آستانش رسد %~% دست نطقم ز آستین کلام
# 58 انوری هم حدیث لااحصی %~% بس دلیری مکن لکل مقام
# 59 سخنت چون الف ندارد هیچ %~% چه کشی از پی قبولش لام
# 60 ای جوادی که ازدحام سحاب %~% با کفت هست التیام لئام
# 61 تا به اجسام قائمند اعراض %~% تا به اعراض باقیند اجسام
# 62 بی‌تو اجسام را مباد بقا %~% بی‌تو اعراض را مباد قیام
# 63 گل عز تو در بهار وجود %~% تازه باد و عدم گرفته ز کام
# 64 با مرادت سپهر سست مهار %~% با حسودت زمانه سخت لگام
# 65 درگهت را سیاست از حجاب %~% خضرتت را سیادت از خدام
PageV1P0455
### || [genre: Q]
# 1 ای به استحقاق شاه شرق را قایم مقام %~% وز قدیم‌الدهر شاهان پیشوای خاص و عام
# 2 قدر تو کیوان و او را مشتری در کوکبه %~% رای تو خورشید و او را آسمان در اهتمام
# 3 فتنه‌ها از بخت بیدار تو در زندان خواب %~% تیغها از عهده کلک تو در حبس نیام
# 4 کلک تو جذر اصم را بشنواند از صماخ %~% هرچه بر شاخ خواطر از سخن پخته است و خام
# 5 گوش گردون بر صریر کلک تو دانی ز چیست %~% زانکه در ترتیب عالم کلک تست او را امام
# 6 راستی به با کف و کلک تو بیرون برده‌اند %~% نام صاحب از کفاة و نام حاتم از کرام
# 7 ملک را حبل متین جز دامن جاهت نبود %~% لاجرم تنبیهش افتاد و بدو کرد اعتصام
# 8 تا چه فعالی که چرخ مستبد هرگز نداد %~% در یکی فرمان میان امر و نهیت التیام
# 9 رتبت تو بر تو مقصورست چون خورشید و نور %~% چون تویی را از وزارت کی فزاید احترام
# 10 زاسمان قرآن تمام آمد هم از بدو نزول %~% آنکه می‌گوید هم از تذهیب مصحف شد تمام
# 11 ای ترا در سلک بیعت هم ضعیف و هم قوی %~% وی ترا در داغ طاعت هم خواص و هم عوام
# 12 لطف تو از قهر تو پیدا چو آب اندر زجاج %~% عفو تو در خشم تو پنهان چو مغز اندر عظام
# 13 مسندت گر جوهری قایم به ذات آمد رواست %~% عقل ازین تسلیم هرگز باز پس ننهاد گام
# 14 ملک و ملت چون عرض شد باری اندر جنب او %~% زانکه هست این هردو را دایم بدین مسند قوام
# 15 بدر در اصل لغت ماه تمام آمد ولیک %~% تو نه آن بدری بگویم تو کدامی او کدام
# 16 تو تمام با ثباتی باز بدر آسمان %~% از دو نقصان در تحیر از خلف هم از امام
# 17 پایه قدر ترا از مه نشان می‌خواستم %~% گفت او تن کی دهد با ما در این خلقان خیام
# 18 سبز خنگ آسمان در زیر زرین قدر تست %~% زان ز ماهش نعل کردستند و از پروین ستام
# 19 دایه جود ترا گفتم کرا خواهی رضیع %~% گفت باری آز را کو نیست امکان فطام
# 20 ابر را گفتم چه گویی در محیط دست او %~% گفت هان درمی‌کشی یا نه زبانت را به کام
# 21 گفتمش چون گفت هرگز دیده‌ای ای ساده‌دل %~% فتوی از محض کرم مفتی ز ابنای لئام
# 22 رعد را معنی دیگر نیست الا قهقهه %~% برق چون در نسبت دستش نخندد بر غمام
# 23 تا چه کردستند بحر و کان به جای دست او %~% این چنین کو می‌کشد زین هر دو مسکین انتقام
# 24 صاحبا صدرا خداوندا چه خوانم در ندات %~% کز علو پایه وصفت می‌نگنجد در کلام
# 25 می‌نیارم از ره فکرت رسیدن در تو وای %~% چون توان بر آسمان آخر شدن از راه بام
# 26 خسرو صاحب‌قران طوطی که از انصاف تو %~% باز را تیهو هوا خواهست و شاهین را حمام
# 27 ملک او را هست رایت چون سکندر را خضر %~% تیغ او را هست کلکت چون ملکشه را نظام
# 28 هرکجا با تیغ چونان شد چنین کلکی قرین %~% چرخ در فرمان بری بالله اگر خاید لگام
# 29 هرکجا تیغی چنان کلک چنین را شد معین %~% فتنه‌جو در خوابگه حقا اگر سازد مقام
# 30 تیغ او کلک ترا هر ساعتی گوید ببین %~% کار من کشور گشادن کار تو دادن نظام
# 31 آن حشم کز اختیار آسمان بیرون شدند %~% داده‌اند اکنون به دست اختیار تو زمام
# 32 وان کسان کابنای شاهانشان غلامی کرده‌اند %~% گشته‌اند اکنون به سمع و طاعتت یکسر غلام
# 33 آنکه زر شد در مسام کان ز بیم او عرق %~% می‌رود رازش کنون پیشت عرق‌وار از مسام
# 34 وانکه نشنیدی پیام آیتی در شان عدل %~% می‌برد اکنون ز عدلت سوی مظلومان پیام
# 35 تا نه بس گر تو بوی در خدمت این پادشاه %~% من همی بینم که زاید توامان جاهت مدام
# 36 سکه را لب گشته از شادی نامش خنده‌ناک %~% خطبه را رخ گشته از تاثیر ذکرش لعل‌فام
# 37 ملک را رای تو گر افزون کند نشگفت ازآنک %~% صید کم ناید چو مستظهر بود از دانه دام
# 38 عالمی معمور خواهد شد ز عدل تو چنانک %~% عون تو بیرون نهد رخت خرابی از مدام
# 39 صاحبا من بنده را بی‌خدمت میمون تو %~% هیچ شب حامل نشد الا به صبحی همچو شام
# 40 گرچه انعام تو عام آمد ادای شکر آن %~% خاصه اندر ذمت من بنده دارد حکم وام
# 41 زانکه بر من همچو روزی دایم و بی‌سابقه است %~% خرد باشد این چنین انعام وانگه بر دوام
# 42 گرچه سوسن ده‌زبان گردم چو بلبل صد لغت %~% هم نیارم کرد تا باشم به شکر آن قیام
# 43 از فلک با این همه گرد در همایون خدمتت %~% مدتی باشم طبیعی چون دگر یاران به کام
# 44 گرنه از آب سخن پیدا کنم سحر حلال %~% در مدیحت بر تنم باد جهان بادا حرام
# 45 ای حروف آفرینش را کمال تو الف %~% وانگهش از لاجورد سرمدی بر چهره لام
# 46 ای از آن برتر که در طی زبان آید ثنات %~% هرچه مدحست اندرین مصراع گفتم والسلام
# 47 تا نباشد چاره هرگز بعد را از اتصال %~% تا نباشد چاره هرگز جسم را از انقسام
# 48 منقسم خاطر مبادی هرگز از گردون دون %~% متصل اقبال بادی دایم از اجرام رام
# 49 از بهشتت باد ساقی وز رحیقت باد می %~% از سپهرت باد مجلس وز هلالت باد جام
# 50 از اقالیم نفاذ تو توقف را خروج %~% در گلستان بقای تو تباهی را ز کام
# 51 از وجودت جاودان سعد علو پاینده ذات %~% یعنی از هستیت مسعود و علی پاینده نام
PageV1P0456
### || [genre: Q]
# 1 مرحبا نو شدن و آمدن عید صیام %~% حبذا واسطه عقد شهور و ایام
# 2 خرم و فرخ و میمون و مبارک بادا %~% بر خداوند من آن صدر کرم فخر کرام
# 3 مجد دین بوالحسن عمرانی آنکه به جود %~% کف دستش ید بیضا بنماید به غمام
# 4 آنکه فرش ببرد آب ز کار برجیس %~% وانکه سهمش ببرد رنگ ز روی بهرام
# 5 صاعد و هابط گردونش ببوسند رکاب %~% اشهب و ادهم گیتیش بخایند لگام
# 6 روضه خلد بود مجلس انسش ز خواص %~% موقف حشر بوددرگه بارش ز عوام
# 7 دولتی دارد طفل و خردی دارد پیر %~% شرفی دارد خاص و کرمی دارد عام
# 8 در غناییست جهان از کرم او که زکوة %~% عامل از عجز همی طرح کند بر ایتام
# 9 هر کرا چرخ به تیغ سخطش کرد هلاک %~% نفخه صور نشورش ندهد روز قیام
# 10 هر کرا از تف کینش عطشی دارد قضا %~% جگرش تر نکند چرخ جز از آب حسام
# 11 ای ترا گردش نه گنبد دوار مطیع %~% وی ترا خواجه هفت اختر سیاره غلام
# 12 پایه قدر و کمال تو برون از جنبش %~% مایه حلم و وقار تو فزون از آرام
# 13 کند از رای مصیبت تو ملک فائده کسب %~% خواهد از قدر رفیع تو فلک مرتبه وام
# 14 تویی آن کس که کشیده است بر اوراق فلک %~% خطوات قلمت خط خطا بر احکام
# 15 مه ز دور فلکی زیر فلک راست چنانک %~% معنی مه ز کلام آمده در تحت کلام
# 16 نیست برتر ز کمال تو مقامی معلوم %~% بلی از پرده ابداع برون نیست مقام
# 17 مستفاد نظر تست بقای ارواح %~% مستعار کرم تست نمای اجسام
# 18 دست تو حکم تو گشادست قضا بر شب و روز %~% داغ طوع تو نهادست قدر بر دد ودام
# 19 حکم بر طاق مراد تو نهادند افلاک %~% حزم در سلک رضای تو کشیدند اجرام
# 20 شرح رسم تو کند تیر چو بردارد کلک %~% یاد بزم تو خورد زهره چو بردارد جام
# 21 از پی کثرت خدام تو بخشنده قوی %~% نطفه را صورت انسی همه اندر ارحام
# 22 وز پی شرح اثرهای تو پوشند نفوس %~% جوف را کسوت اصوات همی در اوهام
# 23 مرغ در سایه امن تو پرد گرد هوا %~% وحش از نعمت فیض تو چرد گردکنام
# 24 اگر از جود تو گیتی به مثل به دام نهد %~% طایر و واقع گیتیش درآیند به دام
# 25 هر کجا غاشیه منهی پاس تو برند %~% باز در دوش کشد غاشیه کبک و حمام
# 26 هر کجا حاشیه مهدی عدل تو رسید %~% کشتگان را دیت از گرگ بخواهند اغنام
# 27 بر دوام تو دلیلست قوی عدل تو زانک %~% برنگردند ز هم تا به ابد عدل ودوام
# 28 امن را بازوی انصاف تو می‌بخشد زور %~% چرخ را رایض اقبال تو می‌دارد رام
# 29 چون همی بینم با پاس تو بر پنجم چرخ %~% تیغ مریخ ابد مانده در حبس نیام
# 30 در سخا خاصیتی داری وان خاصیت چیست %~% نعمت اندک و آفاق رهین انعام
# 31 چرخ را گو که بقدر کرمت هستی ده %~% پس از آن باز بیا وز تو درآموز اکرام
# 32 یک سؤالست مرا از تو خداوند و در آن %~% راستی نیستم اندر خور تهدید و ملام
# 33 نه که در حکم فلک ملک جهان آمد و بس %~% وان ندیدست که چندست و درو چیست حطام
# 34 گیرم امروز به تو داد چو شب را بدهی %~% بهر فردات جهان دگرش کو و کدام
# 35 ای فلک را به بقای تو تولای بزرگ %~% وی جهان را به وجود تو مباهات تمام
# 36 بنده رادر دو مه از تربیت دولت تو %~% کارهاشد همه با رونق و ترتیب و نظام
# 37 گشت در مجلس ارکان جهان از اعیان %~% تا که در خدمت درگاه تو شد از خدام
# 38 چون گران‌مایه شد از بس که ستاند تشریف %~% چون گران‌سایه شد از بس که نماید ابرام
# 39 ظاهر و باطنش احسان تو بگرفت چنانک %~% عرق از جود تو میزایدش اکنون ز مسام
# 40 عزم دارد که بجز نام تو هرگز نبرد %~% تا از او در همه آفاق نشان باشد و نام
# 41 گر جهان را ننماید به سخن سحر حلال %~% در مدیح تو برو عیش جهان باد حرام
# 42 نیز دربان کسش روی نبیند پس از این %~% نه به مداحی کان روی ندارد به سلام
# 43 مدتی بر در این وز پی آن سودا پخت %~% لاجرم ماند طمعهاش به آخر همه خام
# 44 دید در جنب تو امروز که هستند همه %~% رنگ حلوای سر کوی و گیاه لب بام
# 45 سخن صدق چه لذت دهد از سوز سماع %~% مثل راست چه قوت دهد از قوت لئام
# 46 تا زمام حدثان در کف دورست مقیم %~% تا عنان دوران در کف حکمست مدام
# 47 باد بر دست جنیبت‌کش فرمانت روان %~% فلک تیز عنان تا به ابد نرم لگام
# 48 دوستکام دو جهان بادی واندر دو جهان %~% دشمنی را مرساناد قضا بر تو به کام
# 49 آن مپیچاد مگر سوی مراد تو عنان %~% وان متاباد مگر سوی رضای تو زمام
# 50 محنت خصم تو چون دور فلک بی‌پایان %~% مدت عمر تو چون عمر ابد بی‌فرجام
# 51 بخت بیدار و همه کار مقیمت به مراد %~% عیش پدرام و همه میل مدامت به مدام
PageV1P0457
### || [genre: Q]
# 1 تا آمد از عدم به وجود اصل پیکرم %~% جز غم نبود بهره ز چرخ ستمگرم
# 2 خون شد دلم در آرزوی آنکه یک نفس %~% بی‌خار غم ز گلشن شادی گلی برم
# 3 پیموده گشت عمر به پیمانه نفس %~% گویی به کام دل نفسی کی برآورم
# 4 کردم نظر به فکر در احکام نه فلک %~% جز نو عروس غم نشد از عمر همسرم
# 5 هستم یقین که در چمن باغ روزگار %~% بی‌بر بود نهال امیدی که پرورم
# 6 در بزمگاه محنت گیتی به جام عمر %~% جز خون دل ز دست زمانه نمی‌خورم
# 7 زیرا که تا برآرم از اندیشه یک نفس %~% پر خون دل شود ز ره دیده ساغرم
# 8 از کحل شب چو دیده ناهید شب گمار %~% روشن شود چو اختر طبع منورم
# 9 خورشید غم ز چشمه دل سر برآورد %~% تا کان لعل گردد بالین و بسترم
# 10 حالم مخالف آمد از آن در جهان عمر %~% درویشم از نشاط و زانده توانگرم
# 11 دست زمانه جدول انده به من کشید %~% زیرا که چون قلم به صفت سخت لاغرم
# 12 ناچیز شد وجودم از اشکال مختلف %~% گویی عرض گشاده شد از بند جوهرم
# 13 از روشنان شب که چو سیماب و اخگرند %~% پیوسته بی‌قرار چو سیماب و اخگرم
# 14 وز بازی سپهر سبکبار بوالعجب %~% بر تخته نرد رنج و بلا در مششدرم
# 15 بی‌آب شد چو چشمه خورشید روزگار %~% در عشق او رواست که بنشیند آذرم
# 16 بر من در حوادث و انده از آن گشاد %~% کز خانه حوادث چون حلقه بر درم
# 17 خواندم بسی علوم ولیکن به عاقبت %~% علمم وبال شد که فلک نیست یاورم
# 18 کوته کنم سخن چو گواه دل منند %~% چشم عقیق بارم و روی مزعفرم
# 19 صحرای عمر اگر چه خوش آمد به چشم عقل %~% از رنج دل به پای نفس زود بسپرم
# 20 کین چرخ سرکشست و نباشد موافقم %~% وین دهر توسن است و نگردد مسخرم
# 21 ای چرخ سفله‌پرور دلبند جان‌شکر %~% شد زهر با وجود تو در کام شکرم
# 22 واقف نمی‌شوی تو بر اسرار خاطرم %~% فاسد شدست اصل مزاجت گمان برم
# 23 گر خشک شد دماغ نهادت عجب مدار %~% در حلق و در مشام تو چون مشک اذفرم
# 24 ای بی‌وفا جهان دلم از درد خون گرفت %~% دریاب پیش از آنکه رسد جان به غرغرم
# 25 یکتا شدم به تاب هوای تو تاکنون %~% از بار غم دوتا شده بر شکل چنبرم
# 26 ای روزگار شیفته چندین جفا مکن %~% آهسته‌تر که چرخ جفا را نه محورم
# 27 چون آمدم بر تو که پایم شکسته باد %~% راه وفا سپر که جفا نیست درخورم
# 28 در آب فتنه خفته چو نیلوفرم مدار %~% بر آتش نهیب مسوزان چو عنبرم
# 29 وز ثقل رنج و خفت ضعف تنم مکن %~% چون خاک خیره طبعم و چون باد مضمرم
# 30 چون روشن است چشم جهان از وجود من %~% تاری چرا شود ز تو این چشم اخترم
# 31 در عیش اگر کم آمدم از طبع ناخوشست %~% در علم هر زمان به تفکر فزون‌ترم
# 32 زان کز برای دیدن گلهای معرفت %~% در باغ فکر دیده گشاده چو عبهرم
# 33 ملک خرد چو نیست مقرر به نام من %~% هستم ذلیل گر ملک هفت کشورم
# 34 از شرم آفتاب رخ خاک زرد شد %~% بادی گرفت در سر یعنی که من زرم
# 35 اوتاد هفت کشور اگر کان زر شوند %~% همت در آن نبندم و جز خاک نشمرم
# 36 گشتم غلام همت خویش از برای آنک %~% با روشنان چرخ به همت برابرم
# 37 چرخ ار نمود بر چمن باغ روزگار %~% بی‌بار چون چنارم و بی‌بر چو عرعرم
# 38 در صفه دل از پی آزادی جهان %~% هر ساعتی بساط قناعت بگسترم
# 39 روح آرزو کند که چون این چرخ لاجورد %~% بندد ز اختران خردبخش زیورم
# 40 لیکن چو زهره بر شرف چرخ چون شوم %~% کز باد و خاک و آتش و آبست پیکرم
# 41 تا از حد جهان ننهم پای خود برون %~% گردون به بندگی ننهد دست بر سرم
# 42 حوران همه گشاده نقاب از جمال خویش %~% من چون خیال بسته تمثال آزرم
# 43 در آرزوی لفظ فلکسای من جهان %~% بر فرق خود نهاده ز افلاک منبرم
# 44 با من سپهر آینه کردار چند بار %~% گفت این سخن ولیک نمی‌گشت باورم
# 45 گیرم کنون چو صبح گریبان آسمان %~% در عالم خیال چه باشد چو بنگرم
# 46 در مکتب ادب ز ورای خرد نهاد %~% استاد غیب تخته تهدید در برم
# 47 چون خواستم که ثبت کنم بر بیاض دل %~% فهرست نه فلک ز خرد کرد مسطرم
# 48 داند که از مکارم اخلاق در صفا %~% چون طوبی از بهشتم و چون جان ز کشورم
# 49 بر کارگاه پنج حواس و چهار طبع %~% با دست کار گردش چرخ مدورم
# 50 از من بدی نیامد و ناید ز من بدی %~% کز عنصر لطیف وز پاکیزه گوهرم
# 51 بر آسمان مکرمت از روشنان علم %~% چون مشتری به نور خرد سعد اکبرم
# 52 از بهر دیدنم همه تن چشم شد فلک %~% چون بنگرم به عقل فلک را چو دلبرم
# 53 در دیده جهان ز لطافت چو لعبتم %~% بر تارک زمان ز فصاحت چو افسرم
# 54 در آشیان عقل چو عنقای مغربم %~% بر آسمان فضل چو خورشید ازهرم
# 55 روحست هم عنانم اگرچه مرکبم %~% عقل است هم‌نشینم اگرچه مصورم
# 56 در مجلس مذاکره علمست مونسم %~% در منزل محاوره فضلست رهبرم
# 57 از خلق روزگار نیاید چو من پسر %~% در پرده‌ام چه دارد آخر نه دخترم
# 58 از اختران فضل چو مهرم جدا کنند %~% در پرده جهان چو حوادث مسترم
# 59 داند یقین که از نظر آفتاب عقل %~% در چشم کان فضل چو یاقوت احمرم
# 60 در دانشی که آن خردم را زیان شدست %~% بر آسمان جان چو عطارد سخنورم
# 61 گلهای بوستان سخن را چو گلبنم %~% عنقای آشیان خرد را چو شهپرم
# 62 از باغ فضل با لطف دسته گلم %~% وز بحر طبع با صدف لؤلؤ ترم
# 63 ماه سخن شده است ز من روشن ای عجب %~% گویی بر آسمان سخن چشمه خورم
# 64 زاول به پای فکر شدم در جهان علم %~% تا مضمر آنچه بود کنون گشت مظهرم
# 65 بر من چو باز شد در بستان‌سرای جان %~% زین نظم جانفزای جهان گشت چاکرم
# 66 باده لطیف نظم مرا بین که کلک چون %~% سرمست می‌خرامد بر روی دفترم
# 67 معشوق دلبرم چو خط دلبرم بدید %~% سوگند خورد و گفت به زلف معنبرم
# 68 کز خط روزگار چنین خط دلربای %~% پیدا نشد ز عارض خورشید پیکرم
# 69 با این کفایت و هنرم در نهاد عمر %~% اسباب یک مراد نگردد میسرم
# 70 هم بگذرد مدار غم ای جان چو عاقبت %~% بگذارم این سرای مجازی و بگذرم
PageV1P0458
### || [genre: Q]
# 1 ای بارگاه صاحب عادل خود این منم %~% کز قربت تو لاف زمین بوس می‌زنم
# 2 تا دامن بساط ترا بوسه داده‌ام %~% بر جیب چرخ می‌سپرد پای دامنم
# 3 تا پای بر مساکن صحنت نهاده‌ام %~% پیوسته با تجلی طورست مسکنم
# 4 با برکه تو رای نباشد به کوثرم %~% با روضه تو یاد نیاید ز گلشنم
# 5 دور از سعادت تو درین روزها دلم %~% کز دوری بساط تو خون بود در تنم
# 6 با جان دلشکسته که در عهد من مباد %~% گر عهد خدمت تو همه عمرم بشکنم
# 7 می‌گفت بی‌بساط همایون چگونه‌ای %~% گفتا چنان که دانی جانی همی کنم
# 8 لیکن ز هجر خدمت میمون صاحبست %~% نی از فراق بارگهش اشک و شیونم
# 9 آن دوستکام خواجه دنیا کز اعتقاد %~% بی‌بندگیش دشمن خویش و چه دشمنم
# 10 ای صدر آفرینش از اقبال آفرینت %~% با طبع پر لطیفه چو دریا و معدنم
# 11 با این همه کمال تو در هر مباحثه %~% آن لکنتم دهد که تو پنداری الکنم
# 12 زایندگی خاطر آبستنم چه سود %~% چون از نتیجه خلف اینجا سترونم
# 13 از روز روشن و شب تیره نهفته‌اند %~% اندازه کمال تو وین هست روشنم
# 14 چون تیر فکرتم به نشانه نمی‌رسد %~% معذور باشم ار سپر عجز بفکنم
# 15 با جان من اگرنه هوای ترا رگیست %~% خون خشک‌باد در رگ جان همچو روینم
# 16 یک جوز صدق کم نکنم در هوای تو %~% تا برنچیند مرغ اجل همچو ارزنم
# 17 چون نی شکر همه کمرم بندگیت را %~% آزاد چند باشم نه سرو و سوسنم
# 18 در خرمن قبول تو کاهی اگر شوم %~% گردون برد به کاهکشان کاه خرمنم
# 19 ور سایه عنایت تو بر سرم فتد %~% خورشید و مه به تهنیت آید به روزنم
# 20 زین پیش با عنا چو می و شیر داشتی %~% دستان آب و روغن ایام توسنم
# 21 وامروز در حمایت جاهت به خدمتی %~% اندر چراغ می‌کند از بیم روغنم
# 22 در بوستان مجلس لهو ار ز خارجی %~% چون در میان سرو و سمن سیروراسنم
# 23 با باد در لطافت ازین پس مری کنم %~% گر خاک درگه تو بماند نشیمنم
# 24 از کیمیای خدمت تو زرکان شوم %~% گرچه کنون به منزلت زنگ آهنم
# 25 در نظم این قصیده که فتوی همی دهد %~% ابیات او به صدق مباهات کردنم
# 26 در نظم این قصیده چه گر درج کرده‌ام %~% یعنی حدیث خویش کزین‌سان و زان فنم
# 27 گر از سر مدیح تو اندر گذشته‌ام %~% زین صد هزار خون معانی به گردنم
# 28 تو برتر از ثنای منی لاجرم سخن %~% همچون لعاب پیله به خود بر همی تنم
# 29 وصف تو آن چنان‌که تویی هیچ‌کس نگفت %~% من کیستم چه دانم آخر نه من منم
# 30 وین در زمین عافیت اعقاب خویش را %~% تخمیست کز برای شرف می‌پراکنم
# 31 تا گردباد را نبود آن مکان که او %~% گوید که من به منصب باران بهمنم
# 32 باد از مکان و منصب تو هرکه در وجود %~% در منصبی که باشد گوید ممکنم
PageV1P0459
### || [genre: Q]
# 1 من که این صفه همایونم %~% دایه خاک و طفل گردونم
# 2 در نهاد از فلک نمودارم %~% در علو از زمانه بیرونم
# 3 از شرف پاسبان کهسارم %~% وز شرف پادشاه هامونم
# 4 نه ز سعی جمال محرومم %~% نه به قوت کمال مغبونم
# 5 در قیامت به صد زبان همه شکر %~% پای مرد سدید حمدونم
# 6 آنکه آن دارد از زمانه منم %~% که به قامت الف به خم نونم
# 7 با چنین فر و زیب و حسن و جمال %~% که چو لیلی بسی است مجنونم
# 8 چه شود گر بزرگواری شد %~% زایر سده همایونم
# 9 تا بیفزود گرد دامن او %~% آب روی جمال میمونم
# 10 مخلص‌الدین که نام و ذاتش را %~% حوت گردون و حوت ذوالنونم
# 11 آنکه با دست گوهرافشانش %~% قسمت رزق را چو قانونم
# 12 با دل او عدیل دریابم %~% با کف او نظیر جیحونم
# 13 آنکه ز اقبال او هر آیینه %~% صدف چند در مکنونم
# 14 از یکی کان حسن اخلاقم %~% وز دگر بحر نطق موزونم
# 15 در چو من کس کمان قصد مکش %~% کز تو در انتقام افزونم
# 16 گنج قارون به کس دهم ندهم %~% تا نشد جای حبس قارونم
# 17 دعویی می‌کنم که در برهان %~% نشود زرد روی گلگونم
# 18 خود خلاف از میانه برداریم %~% تو نه گرگی و من نه شعمونم
# 19 تا که گوید ترا که مردودی %~% تا که گوید مرا که معطونم
# 20 با من این دوست این چه بوالعجبی است %~% آشنا شو نه ناکس دونم
# 21 من چنان بوده‌ام که اکنونی %~% تو چنان بوده‌ای که اکنونم
# 22 گر بر این مایه اختصار کنی %~% هم تو بینی که در وفا چونم
# 23 ورنه می‌دان که به روز فنا %~% معتکف بر در شبیخونم
# 24 یک زمان ساکنت رها نکنم %~% تا ز سکان ربع مسکونم
# 25 یا ز غیرت هدر کنم خونت %~% یا به طوفان تلف شود خونم
PageV1P0460
### || [genre: Q]
# 1 آفرین باد بر چو تو مخدوم %~% ای نکوسیرت خجسته رسوم
# 2 ای بصورت فرود دور فلک %~% وی بمعنی ورای سیر نجوم
# 3 دخل مدح تو از خواص و عوام %~% خرج جود تو بر خصوص و عموم
# 4 خلق نادیده در جبلت تو %~% هیچ سیرت که آن بود مذموم
# 5 راست استاد کار آن دیوان %~% که دهند آفتاب را مرسوم
# 6 همتت پشت دست زدکان را %~% زر شد از مهر خاتمت مختوم
# 7 گر نبودی ز عشق نقش نگینت %~% ز انگبین کی کناره کردی موم
# 8 تا قدم در وجود ننهادی %~% معنی مکرمت نشد مفهوم
# 9 ای عجب لا اله الا الله %~% این چه خاصیت است و این چه قدوم
# 10 پاک برداشتی به قوت جود %~% از جهان رسم روزی مقسوم
# 11 دست فرسود جود تو شده گیر %~% حشو گردون دون و عالم لوم
# 12 پیش دست و دلت چهل سالست %~% کابر و دریا معاتب‌اند و ملوم
# 13 تو شناسی دقیقهای سخا %~% ذوق داند لطیفهای طعوم
# 14 بخششت گاه نیستی پیشی است %~% صفر پیشی دهد بلی به رقوم
# 15 ای سپهرت ز بندگان مطیع %~% وی جهانت ز خادمان خدوم
# 16 گر حسودت بسی است باکی نیست %~% حمله باز بین و حیله بوم
# 17 خصم را در ازا قدرت تو %~% شک مکن حرفها بود موهوم
# 18 لیک چونان که دفع بوی پیاز %~% در موازات قهر باد سموم
# 19 آمدم با حدیث خویش و مباد %~% کز هزارت یکی شود معلوم
# 20 به خدایی که قایمست به ذات %~% نه چو ما بلکه قایمی قیوم
# 21 که مرا در فراق خدمت تو %~% جان ز غم مظلم است و تن مظلوم
# 22 باز مرحوم روزگار شدم %~% تا که از خدمتت شدم محروم
# 23 هرکه محروم شد ز خدمت تو %~% روزگارش چنین کند مرحوم
# 24 ظلم کردم ز جهل بر تن خویش %~% پدرم هم جهول بود و ظلوم
# 25 ای دریغا که جز سخن بنماند %~% زان همه کارها یکی منظوم
# 26 هین که معلومم از جهان جانیست %~% وان چو معلوم صوفیان شده شوم
# 27 باز خر زین غمم چه می‌گویم %~% حاش للسامعین چه غم که غموم
# 28 گرچه در فوج بندگانت نیم %~% جز بدین بندگی نیم موسوم
# 29 فرق این است کز خراسانم %~% باری از هند بودمی وز روم
# 30 تا بود در قرینه پشتاپشت %~% با قضای فلک قضای سدوم
# 31 جانت باد از قضای بد محفوظ %~% مجلست از قرین بد معصوم
# 32 گل عز تو بر درخت بقا %~% روز و شب تازه و فنا مزکوم
# 33 شاخ عمر تو در بهار وجود %~% سال و مه سبز و مهرگان معدوم
PageV1P0461
### || [genre: Q]
# 1 اختیار ملوک هفت اقلیم %~% تاج دین خدای ابراهیم
# 2 باز بر تخت بخت کرد مقام %~% باز در صدر ملک گشت مقیم
# 3 کرد خالی شهاب کلکش باز %~% فلک ملک را ز دیو رجیم
# 4 صدر ملکش فلک مسلم کرد %~% تا جهانی بدو کند تسلیم
# 5 زود کز عدل او صبا و دبور %~% به مشام فلک برند نسیم
# 6 آنکه قدرش رفیع و رای منیر %~% وانکه شبهش عزیز و مثل عدیم
# 7 نه سؤالش در انتقام درشت %~% نه جوابش در احترام سقیم
# 8 جودش ار والی جهان گردد %~% ابر نیسان شود هوای عقیم
# 9 سهمش ار بانگ بر زمانه زند %~% خون شود ژاله سحاب از بیم
# 10 گر سموم سیاستش بوزد %~% تشنه میرد در آب ماهی شیم
# 11 ور نسیم عنایتش بجهد %~% روح یابد ازو عظام رمیم
# 12 عقل خواندش حکیم بازش گفت %~% حکمت صرف خوانمش نه حکیم
# 13 دهر گفتش کریم بازش گفت %~% کرم محض گویمش نه کریم
# 14 کلک او داد نفس انسی را %~% آنچه معلوم کس نشد تعلیم
# 15 ذهن او داد عقل کلی را %~% آنچه مفهوم کس نشد تفهیم
# 16 درگذر از طلایه عزمش %~% کوه دریا بود به عبره سلیم
# 17 با وقار و سیاستش در ملک %~% آب و آتش بود حرون و حلیم
# 18 ای به رایت بر آفتاب مزید %~% وی به قدرت بر آسمان تقدیم
# 19 خردی در کفایت و دانش %~% فلکی در جلالت و تعظیم
# 20 کوه با حلم تو خفیف و لطیف %~% روح با لطف تو کثیف و جسیم
# 21 نه به وجود اندرت عطای رکیک %~% نه به طبع اندرت خطال ذمیم
# 22 بر بقای تو کند تیغ اجل %~% با کمال تو خرد عرش عظیم
# 23 حرم عدل تو چنان ایمن %~% که جهان را ز فتنه گشت حریم
# 24 وعده فضل تو چنان صادق %~% که فلک را به وعده خوانده لئیم
# 25 همتت برتر از حدوث و قدم %~% فکرتت آگه از حدیث و قدیم
# 26 نفست وارث دعای مسیح %~% قلمت نایب عصای کلیم
# 27 نوک کلک تو بحر مسجور است %~% واندرو صد هزار در یتیم
# 28 لوح ذهن تو لوح محفوظست %~% واندرو سعد و نحس هفت اقلیم
# 29 جز به انگشت ذهن و فطنت تو %~% نشود نقطه قابل تقسیم
# 30 هرچه معلوم تو فرود تواند %~% کیست برتر ز تو خدای علیم
# 31 ابر را گر کف تو مایه دهد %~% بشکند پنجه چنار از سیم
# 32 معده آز را به وقت سال %~% نعمتت امتلا دهد ز نعیم
# 33 جان بدخواه تو به روز اجل %~% عنف تو سرنگون کشد به جحیم
# 34 آب رفق تو شد شراب طهور %~% آتش کین تو عذاب الیم
# 35 تیغ کینت نغوذبالله ازو %~% روح را چون بدن زند به دو نیم
# 36 تا که از روی وضع نقش کنند %~% شین پس از سین و حا فرود از جیم
# 37 پشت خصمت چو جیم باد و جهان %~% بر دلش تنگتر ز حلقه میم
# 38 دولتت را کمال باد قرین %~% مدتت را زمانه باد ندیم
# 39 کوس تو بر فلک رسیده و باز %~% طبل خصمت بمانده زیر گلیم
# 40 اختیارات تو چنان مسعود %~% که تولا بدو کند تقویم
PageV1P0462
### || [genre: Q]
# 1 به حکم دعوی زیج و گواهی تقویم %~% شب چهارم ذی حجه سنه ثامیم
# 2 شبی که بود شب هفدهم ز ماه ایار %~% شبی که بود نهم شب ز تیر ماه قدیم
# 3 نماز دیگر یکشنبه بود از بهمن %~% که بی و دال سفندارمذ بد از تقویم
# 4 چو درگذشت ز شب هشت ساعت رصدی %~% بر آن قیاس که رای منجمست و حکیم
# 5 بجزو اصل رسید آفتاب نه گردون %~% بخیر در نهم آفتاب هفت اقلیم
# 6 خدایگان وزیران که جز کمال خدای %~% نیافت هیچ صفت بر کمال او تقدیم
# 7 سپهر فتح ابوالفتح طاهر آنکه سپهر %~% ابد ز زادن امثال او شدست عقیم
# 8 نه صاحبی ملکی کز ممالک شرفش %~% کمینه گلشن و گلخن چو جنتست و جحیم
# 9 برد ز دردی لطفش حسد شراب طهور %~% کند ز شدت قهرش حذر عذاب الیم
# 10 ز مرتبت فلک جاه او چنان عالی %~% که غصه‌ها خورد از کبریاش عرش عظیم
# 11 به خاصیت حرم عدل او چنان ایمن %~% که طعن‌ها کشد از رکنهاش رکن حطیم
# 12 به بندگیش رضا داده کائنا من کان %~% به طوع و رغبت و حسن تمام و قلب سلیم
# 13 زهی ز روی بقا در بدایت دولت %~% زهی ز وجه شرف در نهایت تعظیم
# 14 اگر خیال تو در خواب دیده می‌نشدی %~% شبیه تو چو شریک خدای بود عدیم
# 15 تویی که خشم تو بر جرم قاهریست مصیب %~% تویی که عفو بر خشم قادریست رحیم
# 16 کریم ذات تو در طی صورت بشری %~% تبارک‌الله گویی که رحمتیست جسیم
# 17 تو منتقم نه‌ای از چه از آنکه در همه عمر %~% خلاف تو نه مخالف قضا نکرد از بیم
# 18 نه یک سؤال تو آید در انتقام درست %~% نه یک جواب تو آید در احتشام سقیم
# 19 نسیم لطف تو با خاک اگر سخن گوید %~% حیات و نطق پذیرد ازو عظام رمیم
# 20 سموم قهر تو با آب اگر عتاب کند %~% پشیزه داغ شود بر مسام ماهی شیم
# 21 به تیغ کره تو بازوی روزگار به حکم %~% نعوذ بالله جان را زند میان به دو نیم
# 22 ز استقامت رای تو گر قضا کندی %~% دقیقه‌ای فلک المستقیم را تفهیم
# 23 بماندی الف استواش تا به ابد %~% ز شرم رای تو سر پیش درفکنده چو جیم
# 24 گل قضا و قدر نادریده غنچه هنوز %~% تبسمت ز نهانش خبر دهد ز نسیم
# 25 به عهد نطق تو نز خاصیت دهان صدف %~% نفس همی نزند بل ز ننگ در یتیم
# 26 ملامت نفست می‌برد دعای مسیح %~% غرامت قلمت می‌کشد عصای کلیم
# 27 مسیر کلک تو در معرض تعرض خصم %~% مثال جرم شهابست و رجم دیو رجیم
# 28 چه قایلست صریرش که از فصاحت او %~% سخن پذیرد جذر اصم به گوش صمیم
# 29 بشست خلقت آتش به آب خلق تو روی %~% که در اضافه طبع نعامه گشت نعیم
# 30 ببست باد خزان بادم حسود تو عهد %~% که در برابر ابر بهار گشت لئیم
# 31 صبا نیابت دست تو گر به دست آرد %~% کنار حرص کند پر کف چنار ز سیم
# 32 بزرگوارا با آنکه آب گفته من %~% ز لطف می‌ببرد آب کوثر و تسنیم
# 33 به خاکپای تو گر فکرتم به قوت علم %~% نطق زند مگرش جاه تو کند تعلیم
# 34 ثنای تو به تحیر فکنده وهم مرا %~% اگرچه نقطه موهوم را کند تقسیم
# 35 ورای لطف خداوند چیست لفظ خدای %~% زبان در آن نکنم کان تجاوزیست ذمیم
# 36 لطیفه‌ای بشنو در کمال خود که در آن %~% ملوک نه که ملک هم مرا کند تسلیم
# 37 وگر برسم خداوند گویمت مثلا %~% چنان بود که کسی گوید آفتاب کریم
# 38 مرا ادب نبود خاصه در مقام ثنا %~% حلیم گفتن کوه ارچه وصف اوست قدیم
# 39 که بر زبان صدا از طریق طیره‌گری %~% مداهنت نکند باز گویدم که حلیم
# 40 خدای داند و کس چون خدای نیست که نیست %~% کسی به وصف تو عالم بجز خدای علیم
# 41 همیشه تا نکند گردش زمانه مقام %~% به کام خویش همی باش در زمانه مقیم
# 42 عریض عرصه عز ترا سپهر نظیر %~% طویل مدت عمر ترا زمانه ندیم
# 43 بمان ز آتش غوغای حادثات مصون %~% چنان کز آتش نمرود بود ابراهیم
# 44 موافقان تو بر بام چرخ برده علم %~% مخالفان ترا طبل ماده زیر گلیم
# 45 مبارک آمد تحویل و انتهات چنان %~% که اقتدا و تولا کند بدو تقویم
PageV1P0463
### || [genre: Q]
# 1 چو شاه زنگ برآورد لشکر از ممکن %~% فرو گشاد سراپرده پادشاه ختن
# 2 چو برکشید شفق دامن از بسیط هوا %~% شب سیاه فرو هشت خیمه را دامن
# 3 هلال عید پدید آمد از کنار فلک %~% منیر چون رخ یار و به خم چو قامت من
# 4 نهان و پدا گفتی که معنی‌ایست دقیق %~% ورای قوت ادراک در لباس سخن
# 5 خیال انجم گردون همی به حسن و جمال %~% چنان نمود که از کشت‌زار برگ سمن
# 6 یکی چو فندق سیم و یکی چو مهره زر %~% یکی چو لعل بدخشان یکی چو در عدن
# 7 به چرخ بر به تعجب همی سفر کردم %~% به کام فکرت و اندیشه از وطن به وطن
# 8 به هیچ منزل و مقصد نیامدم که درو %~% مجاوری نبد از اهل آن دیار و دمن
# 9 مقیم منزل هفتم مهندسی دیدم %~% دراز عمر و قوی هیکل و بدیع بدن
# 10 به پیش خویش باری حساب کون و فساد %~% نهاده تخته مینا و خامه آهن
# 11 وزو فرود یکی خواجه ممکن بود %~% به روی و رای منیر و به خلق و خلق حسن
# 12 خصال خویش چون روی دلبران نیکو %~% ضمیر پاکش چون رای زیرکان روشن
# 13 به پنجم اندر زایشان زمام‌کش ترکی %~% که گاه کینه ببندد زمانه را گردن
# 14 به گرز آهن‌سای و به نیزه صخره‌گذار %~% به تیر موی شکاف و به تیغ شیر اوژن
# 15 فرود ازو بدو منزل کنیزکی دیدم %~% بنفشه زلف و سمن عارضین و سیم ذقن
# 16 رخش زمی شده چون لعل و بربطی به کنار %~% که با نوای حزینش همی نماند حزن
# 17 وزان سپس به جوانی دگر گذر کردم %~% که بود در همه فن همچو مردم یک فن
# 18 صحیفه نقش همی کرد بی‌دوات و قلم %~% بدیهه شعر همی گفت بی‌زبان و دهن
# 19 خدنگهای شهاب اندر آن شب شبه گون %~% روان چو نور خرد در روان اهریمن
# 20 نجوم کرکس واقع بجدی درگفتی %~% که پیش یک صنمستی به سجده در دو شمن
# 21 ز بس تزاحم انجم چنان نمود همی %~% مجره از بر این کوژپشت پشت‌شکن
# 22 که روز بار ز میران و مهتران بزرگ %~% در سرای و ره بارگاه صدر زمن
# 23 جلال دین پیمبر عماد دولت و ملک %~% مدار داد و دیانت قرار فرض و سنن
# 24 جهان فضل ابوالفضل کز کفایت اوست %~% نظام ملک چنان کز نظام ملک حسن
# 25 سپهر قدری کاندر زمین دولت او %~% شکال شیر شکارست و پشه پیل‌افکن
# 26 به پای همت او نارسیده دست ملک %~% به شاخ دولت او ناگذشته باد فتن
# 27 نه ثور دهر ز عدلش کشیده رنج سپهر %~% نه شیر چرخ ز سهمش چشیده طعم وسن
# 28 ز بیم او بتوان دید در مظالم او %~% ضمیر دشمن او در درون پیراهن
# 29 ز تف هیبت او در دلش ببندد خون %~% چنانکه بر رخ عناب و در دل روین
# 30 به جنب رای منیرش سیاه‌روی خرد %~% به جای قدر رفیعش فرود قدر پرن
# 31 به پیش دستش و طبعش گه سخا و سخن %~% دفین دریا زیف و زبان عقل الکن
# 32 از آن جدا نتوان کرد جود را به حسام %~% بر آن دگر نتوان بست بخل را به رسن
# 33 حکایتی است از آن طبع آب در دریا %~% روایتی است از آن دست ابر در بهمن
# 34 هنر ز خدمت آن طبع یافتست شرف %~% گهر ز صحبت آن دست یافتست ثمن
# 35 ابا به پیش تو دربسته گردش ایام %~% و یا به مدح تو بگشاده گیتی توسن
# 36 یکی هزار کمر بی‌طمع چو کلک شکر %~% یکی هزار زبان بی‌نصیب چون سوسن
# 37 جهان تنست و تو جان جهان و زنده بتست %~% جهان چنان که به جانست زندگانی تن
# 38 به فر بخت تو دایم به شش نتیجه خوب %~% ز بهر جشن تو آبستن است شش مسکن
# 39 صدف به گوهر و نافه به مشک و نی به شکر %~% شجر به میوه و خارا به زر و خار به من
# 40 از آن سبب که چو اعدا و اولیا تواند %~% به رنگ زر عیار و به عهد سرو چمن
# 41 ز فر این بود آن سرفراز در بستان %~% ز شرم این بود این زرد روی در معدن
# 42 ز بهر رتبت درگاه تست زاینده %~% ز بهر مالش بدخواه تست آبستن
# 43 بسیط مرکز هامون به گونه گونه گهر %~% محیط گنبد گردان به گونه گونه محن
# 44 اگرچه قارن و قارون شود به قوت و مال %~% مخالفت ز گزاف زمانه ریمن
# 45 به خاک درکندش هم ستاره چون قارون %~% به باد بردهدش هم زمانه چون قارن
# 46 وگر ز غبطت و غیرت به شکر تو ترنیست %~% زبان لال و لب پژمریده دشمن
# 47 از آن چه نقص تواند بدن کمال ترا %~% چو سال و ماه به توفیق ایزد ذوالمن
# 48 به مدحت تو زبان زمانه تر بودست %~% از آن زمان که ترا تر شده است لب به لبن
# 49 همیشه تا که کند باد جنبش و آرام %~% هماره تا که کند ابر گریه و شیون
# 50 به ابر جود تو در باد خلق را روزی %~% به باد بذل تو بر باد ملک را خرمن
# 51 موافقان تو پیوسته یار نعمت و زر %~% مخالفان تو همواره جفت محنت و رن
# 52 چو طبل رحلت روزه همی زند مه عید %~% به شکر رؤیت او رایت نشاط بزن
# 53 هزار عید چنین در سرای عمر بمان %~% هزار بیخ خلاف از زمین ملک بکن
PageV1P0464
### || [genre: Q]
# 1 نماز شام چو خورشید گنبد گردان %~% به کوه رفت فرود و ز چشم گشت نهان
# 2 به فال نیک برون آمدیم و رای صواب %~% به عزم خدمت درگاه پیشوای جهان
# 3 به طالعی که ببسته است ز ابتدای وجود %~% به پیش طالع عالیش بر سپهر میان
# 4 تکاورانی در زیر زین به دولت او %~% چو ابر گاه مسیر و چو پیل گاه توان
# 5 ز نعلهاشان سطح زمین گرفته هلال %~% ز گوشهاشان روی هوا گرفته سنان
# 6 نه در مفاصل این سستیی ز بار رکاب %~% نه در طبیعت آن نفرتی ز باد عنان
# 7 به کوهسار و بیابانی اندر آوردیم %~% جمازگان بیابان‌نورد که کوهان
# 8 چو بیشه بیشه درو درزهای خار و خسک %~% چو پاره پاره درو خامهای ریگ روان
# 9 کسی ندیده فرازش مگر به چشم ضمیر %~% کسی نرفته نشیبش مگر به پای گمان
# 10 به غارهاش درون مار گرزه از حشرات %~% به ناوهاش درون شیر شرزه از حیوان
# 11 ز تنگ عیشی بر ذروهاش برده همای %~% ز استخوان مسافر ذخیرهای گران
# 12 کسی به روز سفید و شب سیاه درو %~% بجز کبودی گردون همی نداد نشان
# 13 ز بیم دیو بدل در همی گداخت ضمیر %~% ز باد سر به تن در همی فسرد روان
# 14 هزاربار به هر لحظه بیش گفت دلم %~% که یارب این ره دلگیر کی رسد به کران
# 15 زمان زمان دهدم آن قدر که بوسه دهم %~% زمین حضرت آن مقصد زمین و زمان
# 16 ضیا دین خدای آنکه حسن عادت او %~% زمانه دارد در زیر سایه احسان
# 17 امیر عادل مودود احمد عصمی %~% که هست جوهری از عدل و عصمت یزدان
# 18 بزرگ بار خدایی که طبع و دستش را %~% همی نماز برد بحر و سجده آرد کان
# 19 بود عنایتش از نایبات چرخ پناه %~% دهد حمایتش از حادثات دهر امان
# 20 به غیرت از نفسش روح عیسی مریم %~% به خجلت از قلمش چوب موسی عمران
# 21 ز آب گرد برآرد به یاد باد افراه %~% ز شیر کین بستاند به شیر شادروان
# 22 هر آن کمر که نه ازبهر خدمتش زنار %~% هر آن سخن که نه در شکر نعمتش هذیان
# 23 نه ناشناسی تشبیه خواستم کردن %~% سر انامل او را به ابر در نیسان
# 24 خرد قلم بستد از اناملم بشکست %~% چه گفت زهی غیبت و زهی بهتان
# 25 به ابر نیسان آخر چه نسبت است او را %~% کزین همیشه گهر بارد و از آن باران
# 26 به اضطرار بود بذل آن و آن دشوار %~% به اختیار بود جود این و این آسان
# 27 عنان این چو سبک شد بیا ببین نعمت %~% رکاب آن چو گران شد بیا ببین طوفان
# 28 ایا محامد تو وقف گشته بر اقوال %~% و یا مدایح تو نقش گشته بر اذهان
# 29 محامد تو همی درنیایدم به ضمیر %~% مدایح تو همی در نگنجدم به دهان
# 30 تو آن کسی که نیارد به صدهزار قرون %~% تو آن کسی که نیارد به صدهزار قران
# 31 سپهر مثل تو از اتصال هفت اختر %~% زمانه مثل تو از امتزاج چار ارکان
# 32 حکایتی است ز فر تو فر افریدون %~% تشبهیست ز عدل تو عدل نوشروان
# 33 کمر ببسته به سودای خدمتت جوزا %~% کله نهاده ز تشویر رفعتت کیوان
# 34 مضای خشم تو بر نامه اجل توقیع %~% نفاذ امر تو بر دعوی قضا برهان
# 35 قضا و امر ترا آن یگانگیست به ذات %~% که دست و پای دویی درنمی‌رسد به میان
# 36 به زیر دامن کین تو فتنه‌ها مستور %~% به پیش دیده وهم تو رازها عریان
# 37 سپهر حلقه حکم تو درکشیده به گوش %~% زمانه داغ هوای تو برنهاده بران
# 38 سپهر کیست که در خدمتت کند تقصیر %~% زمانه کیست که در نعمتت کند کفران
# 39 دهد لطایف طبع تو بحر را حیرت %~% کند شمایل حلم تو کوه را حیران
# 40 جهان ز عدل تو یارب چه خاصیت دارد %~% که شیر محتسب است اندرو و گرگ شبان
# 41 نه‌ای نبی و سر کلک تست قابل وحی %~% نه‌ای خدای و کف دست تست واهب جان
# 42 قوای غاذیه را در طباع جای نبود %~% اگرنه جود تو بودی به رزق خلق ضمان
# 43 جهان سفله نبیند به جود چون تو جواد %~% سپهر پیر نیارد به جاه چون تو جوان
# 44 به امتلا چو قناعت شوند آز و نیاز %~% اگر طفیلی خوان تو شان برد مهمان
# 45 ز شوق خدمت خوان تو در تنور اثیر %~% هزار بار حمل کرد خویش را بریان
# 46 تو آن جهان جلالی که در مراتب ملک %~% به هرچه از بد و نیک جهان دهی فرمان
# 47 سپهر گفت نیارد که این چراست چنین %~% زمانه زهره ندارد که آن چراست چنان
# 48 گر آسمان چو مخالف نداردت طاعت %~% وگر زمین چو موافق نیاردت عصیان
# 49 سیاست تو کند اختران آن اخگر %~% عنایت تو کند خارهای این ریحان
# 50 بزرگوارا احوال دهر یکسان نیست %~% که بد چو نیک نزاید ز دفتر حدثان
# 51 زمانه را به همه عمر یک خطا افتاد %~% بر آستان خداوند و درگه سلطان
# 52 به حکم شرعش کافر مدان به یک زلت %~% ز روی عفوش طاغی مخوان به یک طغیان
# 53 به عذر ماضی تا کین ز خصم بستاند %~% نشسته بر سر پایست و بر سر پیمان
# 54 چنان ز خواب کند بازشان که کس پس از این %~% خیال نیز نبیند به خواب در زیشان
# 55 نه دیر زود که خر بندگان لشکرگاه %~% به پالهنگ ببندند گردن الخان
# 56 چنان شود که شود موی بر تنش مسمار %~% چنان شود که شود پوست بر تنش زندان
# 57 به هر دیار که باشد مقام آن ملعون %~% به هر مقام که باشد مکان آن شیطان
# 58 به تف تیغ ز آبش برآورند بخار %~% به نعل اسب ز خاکش برآورند دخان
# 59 همیشه تا ز ورای کمال نیست کمال %~% همیشه ز ورای سپهر نیست مکان
# 60 همیشه باد مکان تو از ورای سپهر %~% همیشه باد کمال تو ایمن از نقصان
# 61 کشیده جامه جاه ترا دوام طراز %~% نوشته نامه عمر ترا ابد عنوان
PageV1P0465
### || [genre: Q]
# 1 سه ماهه فراقت بر اهل خراسان %~% بسی سال بودست آسان و آسان
# 2 به جانت که گر بی‌خبرها خیرت %~% خبر داشت کس را تن از دل دل از جان
# 3 زبان بود در کامها بی‌تو خنجر %~% نظر بود در دیده‌ها بی‌تو پیکان
# 4 یکی از تف سینه در قعر دوزخ %~% یکی از نم دیده در موج طوفان
# 5 ز بس خار هجر تو در دیده و دل %~% ز خونابه رخسارها چون گلستان
# 6 چنان روز بر ما سیه کرد بی‌تو %~% که کس‌مان ندیدی سپیدی دندان
# 7 از آن بیم کز کافریهای گردون %~% نباید که کاری رود نابسامان
# 8 دعاگوی جان تو خلقی موحد %~% مددخواه جاه تو شهری مسلمان
# 9 کدامین سعادت بود بیشتر زین %~% که باز آمدی در سعادات الوان
# 10 مگر طاعتی کرده بودست خالص %~% زمین سمرقند در حق یزدان
# 11 اگر این نبودست آلوده گشتست %~% زمین خراسان به نوعی ز عصیان
# 12 که مستوجب فرقتت شد سه ماه این %~% که مستسعد خدمتت شد سه ماه آن
# 13 ایا چرخ در پیش قدر تو واله %~% و یا ابر در پیش دست تو حیران
# 14 تویی آنکه در مجلست بخت ساقی %~% تویی آنکه بر درگهت چرخ دربان
# 15 به کوی کمال تو در عقل ناقص %~% به خوان سخای تو بر جود مهمان
# 16 کند حل و عقد تو بر چرخ پیشی %~% دهد امر و نهی تو بر دهر فرمان
# 17 زمین هرکجا امن تو نیست فتنه %~% جهان هرکجا عدل تو نیست ویران
# 18 کمر پیش حکم تو بربسته جوزا %~% کله پیش قدر تو بنهاده کیوان
# 19 اثرهای کین تو چون نحس عقرب %~% نظرهای لطف تو چون سعد میزان
# 20 ز مسطور کلکت شود مرده زنده %~% مگر در دوات تو هست آب حیوان
# 21 زهی فکرتت اختران را مدبر %~% زهی دامنت آسمان را گریبان
# 22 به تشریف اقبال اگر برکشیدت %~% چه سلطان عالم چه گردون گردان
# 23 ز عالم تویی اهل اقبال گردون %~% ز گیتی تویی اهل تشریف سلطان
# 24 منزه بود حکم گردون ز شبهت %~% مجرد بود رای سلطان ز طغیان
# 25 از آن دم که چشم بد روزگارم %~% ز چشم خداوند کردست پنهان
# 26 گمانم به لطفت همین بود کاری %~% مرا پیش خدمت به اعزاز و احسان
# 27 گمانی ازین به یقین شد نشاید %~% امیدی از این به وفا کرد نتوان
# 28 نگر تا ندانی که تاخیر بنده %~% در این آمدن بود جز محض حرمان
# 29 به ذات خداوند و جان محمد %~% به تعظیم اسلام و اجلال ایمان
# 30 به تاکید هر حکمی از شرع ایزد %~% به تغییر هر حرفی از نص قرآن
# 31 به حق دم پاک عیسی مریم %~% به حق کف دست موسی عمران
# 32 به تیمار یعقوب و دیدار یوسف %~% به تقوی یحیی و ملک سلیمان
# 33 به جود کف راد دینار بخشت %~% که بر نامه رزق خلقست عنوان
# 34 به نور دل پاک اسرار بینت %~% که بر دعوی آفتابست برهان
# 35 که در مدتی کز تو محروم بودم %~% جهان بود بر جان من بند و زندان
# 36 نفس کرده بر رویم اشک فسرده %~% اسف کرده در جانم اندیشه بریان
# 37 دلی پر مواعید تایید یزدان %~% سری پر اراجیف وسواس شیطان
# 38 تن از ایستادن به خانه شکسته %~% دل از بازگشتن ز خدمت پشیمان
# 39 تو دانی که تا یک نفس بی‌تو باشم %~% دلی باید از سنگ و جانی ز سندان
# 40 کنون نذر عهدی بکردم بکلی %~% که باطل نگردد به تاویل و دستان
# 41 که تا دست مرگم گریبان نگیرد %~% من و دامن خدمت و دست پیمان
# 42 حدیث نکوخواه و بدخواه گفتن %~% به مدح اندرون باز بردن به دیوان
# 43 طریقی قدیمیست و رسمی مؤکد %~% همه کس بگوید چه دانا چه نادان
# 44 من آن دانم و هم توانم ولیکن %~% از آن التفاتی نکردم به ایشان
# 45 که از عشق مدحت سر آن ندارم %~% که گویم فلانکس فلانست و بهمان
# 46 خداوند خود خصم را نیک داند %~% من این مایه گفتم تو باقی همی دان
# 47 الا تا ز نقصان کمالست برتر %~% الا تا ز گردون فرودند ارکان
# 48 ز آثار ارکان و تاثیر گردون %~% مبادا کمال ترا بیم نقصان
# 49 دو عیدست ما را ز روی دو معنی %~% که خوشی و خوبیش را نیست پایان
# 50 همایون یکی هست تشریف خسرو %~% مبارک دگر عید اضحی و قربان
# 51 بدان عید بادت قضا تهنیت‌گو %~% بدین عید بادت قدر محمدت خوان
PageV1P0466
### || [genre: Q]
# 1 چون شمع روز روشن از ایوان آسمان %~% ناگه در اوفتاد به دریای بی‌کران
# 2 روشن زمین و فرق هوا را ز قیر و مشک %~% بهر سپهر کوژ ردا کرد و طیلسان
# 3 آورد پای مهر چو در دامن زمین %~% بگرفت دست ماه گریبان آسمان
# 4 بر طارم فلک چو شه زنگ شد مکین %~% در خاک تیره شد ملک روم را مکان
# 5 تا هم میان صرح ممرد به پیش چشم %~% بر روی او فشاند همه گنج شایگان
# 6 گردون چو تاج کسری بر معجزات حسن %~% وز در و لعل چتر سکندر برو نشان
# 7 زهره چو گوی سیمین‌بر چرخ و بر درش %~% دنبال برج عقرب مانند صولجان
# 8 بهرام تافت از فلک پنجمین همی %~% چونان که دیده سرخ کند شرزه ژیان
# 9 پروین چو وقت حمله گران‌تر کنی رکاب %~% جوزا چو گاه پویه سبکتر کنی عنان
# 10 گردان بنات نعش چو مرغی که سرنگون %~% یکسر به جوی آبخور آید ز آشیان
# 11 برجیس چون شمامه کافور پر عبیر %~% کیوان چو بر بنفشه‌ستان برگ ارغوان
# 12 دیو از شهاب گشته گریزان بر آن مثال %~% چون خصم منهزم ز سنان خدایگان
# 13 اندر چنین شبی که غضنفر شدی ذلیل %~% وندر چنین شبی که دلاور بدی جبان
# 14 من روز سوی راه نهاده به فال سعد %~% امید خود بریده ز پیوند و خانمان
# 15 راهی چنان که آید ازو جسم را خلل %~% راهی چنانکه آید ازو روح را زیان
# 16 ریگش چو نیش کژدم و سنگش چو پشک مار %~% زین طبع را عفونت و زان عقل را فغان
# 17 در آب او سمک نرود جز به سلسله %~% بر کوه او ملک نرود جز به نردبان
# 18 هرچند سنگ و ریگ و که و غار او نمود %~% رنج دل و بلای تن و آفت روان
# 19 زان در دلم نبود اثر زانکه همچو حرز %~% راندم همی مدیح خداوند بر زبان
# 20 قطب جلال شاه معظم که روزگار %~% بر حصن قدر و حشمت او هست بادبان
# 21 گردون به هفت کوکب و گیتی به چار طبع %~% یک تن نپرورید قرینش به صد قران
# 22 تیرش به گاه حمله چو پوید به سوی خصم %~% کلکش به گاه پویه چو جنبد به پرنیان
# 23 این داعیست دست امل را به سوی دل %~% وان هادیست پای اجل را به سوی جان
# 24 شاهان همی روند ز عصان او نگون %~% مرغان همی پرند در ایام او ستان
# 25 ای بر هزار میر شده میر و شهریار %~% وی تا دو پشت جد و پدر شاه و پهلوان
# 26 گرگ از نهیب عدل تو اندر دیار تو %~% از بیم میش بدرقه گیرد سگ شبان
# 27 روزی که تیغ تیز بگرید چو ابر تند %~% وز خون تازه خاک بخندد چو گلستان
# 28 جان را بود ز هیبت رمح تو سر به سنگ %~% دل را شود ز هیبت گرز تو سرگران
# 29 سازند کار جنگ شجاعان جنگجو %~% از بهر روز کینه دلیران کاردان
# 30 گرزت چنان بکوبد خصم ترا به حرب %~% کش چون خوی از مسام برون جوشد استخوان
# 31 گویی که شرزه شیر گشاید همی کمین %~% وقتی که در مصاف شها برکشی کمان
# 32 آرش اگر بدیدی تیر و کمانت را %~% نشناختی ز بیم تو ترکش ز دوکدان
# 33 ای گشته جفت رای ترا همت بلند %~% وی طبع و رای پیر ترا دولت جوان
# 34 این بنده سوی درگه عالی نهاده روی %~% تا از حوادث فلکی باشدش امان
# 35 یابد اگر قبول خداوند بی‌خلاف %~% حاصل شود هوای دل بنده بی‌گمان
# 36 تا بید گل نگردد و شمشاد یاسمین %~% تا ارغوان سمن نشود سرو خیزران
# 37 اندر حریم جود و جلال و بقا بپای %~% وانرد سرای جاه و جمال و بها بمان
PageV1P0467
### || [genre: Q]
# 1 ای به نیک اختر شده هم سلف سلطان جهان %~% از وفاق تست اکنون خلق عالم شادمان
# 2 حور و غلمان بر مبارک عقد تو گاه نثار %~% تحفها برده ز شادی یکدگر را در جنان
# 3 عقد تو گشتست عقد مملکت را واسطه %~% سور تو گشتست لفظ تهنیت را ترجمان
# 4 خطبه تو بوده اندر نیکنامی معجزه %~% وصلت تو گشته اندر شادکامی داستان
# 5 بود خواهد عقد تو در عقد چون دنیا و دین %~% رفت خواهد عهد تو در عهده امن و امان
# 6 گاه خطبه خواندن تزویج فرخ فال تو %~% بر تنت بوده نثار رحمت از هفت آسمان
# 7 عقد تو عین عقیدت بود خواهد روز و شب %~% سور تو عین سرور و شادمانی جاودان
# 8 زیر طاق عرش طاوس ملایک جبرئیل %~% از نثار تو شده یاقوت پاش و درفشان
# 9 هم بر آن طالع که با زهرا علی و مرتضی %~% وصلتی کردی به توفیق خدای مستعان
# 10 مه به تسدیس زحل کرده نظر با آفتاب %~% وصلتی کردی به رسم بخردان باستان
# 11 نوزده روز از مه روزه گذشته روز نیک %~% اختیاری بود کان باشد ز بهروزی نشان
# 12 خاندان خان و سلطان از تو زینت یافتند %~% کز تو خواهد گشت معمور این دو میمون خاندان
# 13 خاندان خان به تو آباد خواهد گشت ازآنک %~% خان به تو تسلیم کرد و جان به تو پرداخت خان
# 14 ای عطاهای بزرگت اصل رزق مرد و زن %~% وی سخنهای لطیفت انس انس و جان جان
# 15 عز دین مسعود فرخ را تو فرخ اختری %~% دختر فرخ همیشه بر تو بوده مهربان
# 16 خصم با سلطان نداند در جهان پهلو زدن %~% تا تو سلطان جهان را بود خواهی پهلوان
# 17 هرکجا سلطان بود با او تو باشی همرکاب %~% هرکجا سلطان رود با او تو باشی هم‌عنان
# 18 رایت تدبیر تو گیرد سپهر اندر سپهر %~% مرکب اقبال تو گیرد عنان اندر عنان
# 19 از کفایت شد کف تو ضامن ارزاق خلق %~% ضامنی کورا بود توفیق در ضمن ضمان
# 20 زاغ اگر بر نام تو در آشیان بیضه نهد %~% زاغ را طاوس گردد بچه اندر آشیان
# 21 آفتاب رای تو گر روشنی کمتر دهد %~% قیرگون گردد جهان از قیروان تا قیروان
# 22 گر ز خاک نهروان آید خلاف تو پدید %~% نهر خون گردد ز شمشیر تو شهر نهروان
# 23 کرد زهر چشم تو بر سیستان روزی گذر %~% زان شد از خار سلیب آکنده ریگ سیستان
# 24 حزم تو حصن رزانت را بود چون کوتوال %~% عزم تو سیل صیانت را بود چون دیده‌بان
# 25 ای گران زخم سبک حمله به روز معرکه %~% بنده‌ات کیسه سبک دارد همی نرخ گران
PageV1P0468
### || [genre: Q]
# 1 ای ز کلک توراست کار جهان %~% صاحب و صدر و افتخار جهان
# 2 گوهرت روی کائنات وجود %~% مسندت پشت شهریار جهان
# 3 نظرت حافظ نظام امور %~% قلمت محور مدار جهان
# 4 مسرع عزم تو برید قضا %~% باره حزم تو حصار جهان
# 5 کار معمار عدل شامل تست %~% حفظ بیان استوار جهان
# 6 هردم از جاه نو شونده تو %~% نومرادیست در کنار جهان
# 7 خارج از ظل رایت تو نماند %~% هیچ دیار در دیار جهان
# 8 از وقوفت نهان نیارد شد %~% نه نهان و نه آشکار جهان
# 9 جنبش رایت تو داند داد %~% بکم از هفته‌ای قرار جهان
# 10 بر محک جلالت تو زدند %~% مهر تا کم شد از عیار جهان
# 11 گر جهان خواستار تو نبدی %~% نشدی امن خواستار جهان
# 12 گر بداند که اختیار تو چیست %~% همه آن باشد اختیار جهان
# 13 رو که سیمرغ همت تو نشد %~% به فریب امل شکار جهان
# 14 گر نظر کردیی به آفاقش %~% در میان آمدی کنار جهان
# 15 کم کند گر خدای چرخ سخات %~% بکم از مدتی کنار جهان
# 16 دشمنت کز عداد مردم نیست %~% ناردش چرخ در شمار جهان
# 17 کیست او تا چو مردمان بندد %~% ناقه خویش در قطار جهان
# 18 تا سپهر از مدار خالی نیست %~% بر تو بادا مدار کار جهان
# 19 بر مراد تو دار و گیر قضا %~% بر بساط تو کار و بار جهان
# 20 حافظت باد هرکجا باشی %~% گاه و بیگاه کردگار جهان
# 21 بودن اندر جهان شعار تو باد %~% تا گذشتن بود شعار جهان
PageV1P0469
### || [genre: Q]
# 1 درآمد موکب عید همایون %~% که بر صاحب مبارک باد و میمون
# 2 سپهر مجد مجدالدین که شاهان %~% ز مجدش ملک را کردند قانون
# 3 عدو بندی که کلکش در دهاده %~% کند گل را ز خون فتنه گلگون
# 4 بکاهد وقت خشمش عمر در مرگ %~% بغلطد گاه کینش مرگ در خون
# 5 ازو دشمن چو دارا از سکندر %~% ازو حاسد چو ضحاک از فریدون
# 6 زهی جود از تو در قوت چو قارن %~% زهی آز از تو در نعمت چو قارون
# 7 عتابش بر زمین بارد صواعق %~% نهیبش بر زبان آرد شبیخون
# 8 امیران تو جباران گیتی %~% مطیعان تو بیداران گردون
# 9 زمانه تیره و رای تو روشن %~% خلایق تشنه و دست تو جیحون
# 10 غلط را سوخت حکمت بر در سهو %~% چرا را کشت امرت بر در چون
# 11 چه عالی همتی یارب که هردم %~% یکی در آفرینش بینی افزون
# 12 ندادی دل به دنیی و به عقبی %~% نبستی وهم در والا و در دون
# 13 قضا تدبیر دور چرخ می‌کرد %~% که بر ذات تو گشت اقبال مفتون
# 14 قدر ساز وجود دهر می‌ساخت %~% که بر عرش تو شد اقبال مقرون
# 15 چو گیرد آتش خشم تو بالا %~% نیابد از دو عالم نیم کانون
# 16 چو از تو بگذری نزدیک آن قوم %~% نبیند کس مگر محرور و مدفون
# 17 چه خیزد آخر از قومی که هستند %~% غلام آلتی مولای التون
# 18 به مردی و مروت کی رسیدند %~% در انگشت تو این یک مشت مرهون
# 19 در آن موقف که از مصروع پیکار %~% زبان رمح گردان خواند افسون
# 20 رساند آتش کوشش حرارت %~% به ایوان مسیح و جیش ذوالنون
# 21 ز پشته پشته گشته ناظران را %~% نماید کوه کوه اطراف هامون
# 22 ز اشک بیدل و خون دلاور %~% همه میدان کنی جیحون و سیحون
# 23 خداوندا ز مدح تست حاصل %~% رخ رنگ مرا رنگ طبر خون
# 24 شنیدستم که پیش تخت اعلی %~% بزرگی خواند شعر قافیه خون
# 25 نه بر وجهی که باشد رونق او %~% در آخر کرد ذکر آب و صابون
# 26 جهان داند که معزولی نیابد %~% ربیع نطق را در ربع مسکون
# 27 هنوز از استماع شعر نیکوست %~% خرد را گوش درج در مکنون
# 28 سزای افتخار آن شعر باشد %~% که افزون باشدش راوی موزون
# 29 ز شعر باطل هر کس زبانم %~% نمی‌گفته است حقی تا به‌اکنون
# 30 همیشه تا که حسن و عشق باشد %~% مثلها شاهد از لیلی و مجنون
# 31 جناب دوستانت باد جنت %~% طعام دشمنانت باد طاعون
# 32 شبت فرخنده و روزت خجسته %~% خزانت خرم و عهدت همایون
PageV1P0470
### || [genre: Q]
# 1 کو آصف جم گو بیا ببین %~% بر تخت سلیمان راستین
# 2 پیشش بدل دیو و دام و دد %~% درهم زده صفهای حور عین
# 3 بادی که کشیدی بساط او %~% بر درگه اعلاش زیر زین
# 4 مهری که وحوش و طیور را %~% در طاعتش آورد بر نگین
# 5 از بیم سپاهش سپاه خصم %~% چون مور نهان گشته در زمین
# 6 پای ملخی بیش نی بقدر %~% در همت او ملک آن و این
# 7 بر تخت چو عرش سبای او %~% از عرش رسولان آفرین
# 8 چون صرح ممرد شراب صرف %~% بی‌ورزش انصاف آب و طین
# 9 در سایه پر همای چتر %~% طی کرده اقالیم ملک و دین
# 10 بی‌سابقه وحی جبرئیل %~% اسرار وجودش همه یقین
# 11 بی‌واسطه هدهدش خبر %~% از جنبش روم و قرار چین
# 12 بی‌عهده عهد پیمبری %~% آیات کمالش همه مبین
# 13 وقتش نشود فوت اگرنه روز %~% در حال کند از قفا جبین
# 14 چون دیو به مزدوری افکند %~% آنرا که خلافش کند لعین
# 15 بر چرخ کشد پایه چون شهاب %~% آنرا که وفاقش بود قرین
# 16 چون رای زند در امور ملک %~% بحر سخنش را گهر ثمین
# 17 چون صف کشد اندر مصاف خصم %~% شیر علمش را صفت عرین
# 18 هم در کتف دایگان رضیع %~% هم در شکم مادران جنین
# 19 از بیعت او مهر بر زبان %~% وز طاعت او داغ بر سرین
# 20 در جنبش جیشش نهفته فتح %~% چون موم در اجزای انگبین
# 21 در دولت خصمش نهان زوال %~% چون یاس در ایام یاسمین
# 22 عزمش به وفاق فلک ضمان %~% رایش به صلاح جهان ضمین
# 23 گر عزم فلک خود بود وفی %~% گر رای ملک خود بود رزین
# 24 سدش نشود رخنه از غرور %~% حصنی که چو حزمش بود حصین
# 25 زورش نکشد طعنه از فتور %~% حبلی که چو عهدش بود متین
# 26 با کوشش او شیر آسمان %~% شیریست مزور ز پوستین
# 27 با بخشش او دست آفتاب %~% دستی است معطل در آستین
# 28 در ملک زمینش نبوده عار %~% باری چو ملک باشی این چنین
# 29 مثل ملک و ملک روزگار %~% حوت فلک و آب پارگین
# 30 با شین شهی آمد از عدم %~% زان تاجور آمد چو حرف شین
# 31 مذکور به فرزند تاج‌بخش %~% آنجا به فریدون شد آبتین
# 32 مشهور به فرزند تاجدار %~% اینجا به ملک شه طغان تکین
# 33 روزی که به مردی کنند کار %~% وقتی که چو مردان کشند کین
# 34 چون زخمه گذارند شستها %~% آید وتر چرخ در طنین
# 35 چون حمله پذیرند پر دلان %~% آید کره خاک در حنین
# 36 وز نعل سمند و سیاه و بور %~% چون کار درافتد بهان و هین
# 37 در خاره فتد عقدها چو عین %~% در پشته فتد رخنها چو سین
# 38 در مغز عدو حفرها برد %~% تا گوهر خنجر کند دفین
# 39 وز ابر سنان ژاله‌ها زند %~% تا سوده ناچخ کند عجین
# 40 دیدست به کرات بی‌شمار %~% در معرکها چرخ تیزبین
# 41 با بیلک او مرگ همعنان %~% با رایت او فتح همنشین
# 42 چین گره ابروی اجل %~% در روی املها فکنده چین
# 43 دندان سنان آسمان خراش %~% آغوش کمند آشتی گزین
# 44 از خرج عرق سرکشان نزار %~% وز دخل ورم خستگان سمین
# 45 یک طایفه را نعرها بلند %~% یک طایفه را ناله‌ها حزین
# 46 در قلب چنان ورطه خشن %~% در عین چنان فتنه سجین
# 47 از جانب او جز کمان نکرد %~% در حمله چو بی‌طاقتان انین
# 48 وز لشکر او جز اجل نبرد %~% در خفیه چو بی‌آلتان کمین
# 49 رمحش نه عصای کلیم بود %~% وز خوردن اعدا نشد بطین
# 50 عفوش نه دعای مسیح بود %~% وز کثرت احیا نشد غمین
# 51 تا غصه خورد ناقص از تمام %~% تا طعنه کشد خاین از امین
# 52 در غصه این ملک باد رای %~% در طعنه آن خسروی تکین
# 53 ساعات بقای ملک شهور %~% ایام نفاذ ملک سنین
# 54 در بزم شهی یسر بر یسار %~% در رزم شهان یمن بر یمین
# 55 دوران جهان تابع و مطیع %~% دارای جهان ناصر و معین
PageV1P0471
### || [genre: Q]
# 1 آیت مجد آیتی است مبین %~% منزل اندر نهاد مجدالدین
# 2 سید و صدر روزگار که هست %~% ز آل یاسین چو از نبی یاسین
# 3 میر بوطالب آنکه مطلوبش %~% نیست در ملک آسمان و زمین
# 4 آنکه در شان او ثنا منزل %~% وانکه در ذات او کرم تضمین
# 5 آنکه بی‌داغ طوع او نکشد %~% توسن روزگار بار سرین
# 6 وانکه از چرخ جود او بشکست %~% خازن کوهسار مهر دفین
# 7 رای او دامن ار بیفشاند %~% بر توان چیدن از زمین پروین
# 8 جاه او مرکب ار برون راند %~% جو اول دهد به علیین
# 9 حلم او جوهرست و خاک عرض %~% قدر او شاه و آسمان فرزین
# 10 بسته دست خلقتنی من نار %~% باس او بر خلقته من طین
# 11 امر او با عناد کردن طبع %~% کبک پرور برآورد شاهین
# 12 نهی او باس تیزه رویی چرخ %~% روز بد را قفا کند ز جبین
# 13 برکشد زور بازوی سخطش %~% کسوت صورت از نهاد جنین
# 14 به مقاصد همیشه پیش رسد %~% عزمش از مسرع شهور و سنین
# 15 قدرتش با قدر مقارن شد %~% خرد آنرا جدا نکرد از این
# 16 خود چو ممزوج شد چگونه کند %~% شیر و می را ز یکدگر تعیین
# 17 رای او را متین نیارم گفت %~% حاش لله نه زانکه نیست متین
# 18 زانکه یک بار جنس این گفتم %~% ادب آن بیافتم در حین
# 19 اندرین روزها که می‌دادم %~% شعر خود را به مدح او تزیین
# 20 نکته‌ای راندم از رزانت رای %~% عقل را سخت شد بر ابرو چین
# 21 گفت خامش چه جای این سخنست %~% وصف آن رای این بود که رزین
# 22 آفتابیست کاسمان نکند %~% پیش او آفتاب را تمکین
# 23 آسمانی که در اثر بیش است %~% تیغش از آفتاب فروردین
# 24 ای بجایی که در هزار قران %~% چرخ و طبعت نپرورید قرین
# 25 اوج قدرت و رای پست و بلند %~% راز حزمت نهان ز شک و یقین
# 26 بحر طبع تو کرده مالامال %~% درج نطق ترا به در ثمین
# 27 فحل وهم تو کرده آبستن %~% نوع کلک ترا به سحر مبین
# 28 طوطی کلک راست گوی تو کرد %~% عقل را در مضیقها تلقین
# 29 رایض بخت کاردان تو کرد %~% اشهب و ادهم جهان را زین
# 30 ای نمودار رحمت و سخطت %~% آب و حیوان و آتش برزین
# 31 دان که در خدمت بساط وزیر %~% که خدایش مغیث باد و معین
# 32 عیش من بنده پار عیشی بود %~% چون جوانی خوش و چو جان شیرین
# 33 گفتم از غایت تنعم هست %~% دولتم را زمانه زیر نگین
# 34 کار برگشت و غم به سکنه گرفت %~% گوشه مسکن من مسکین
# 35 چرخ در بخت من کشید کمان %~% دهر بر عیش من گشاد کمین
# 36 می‌کند رخنه نظم حال مرا %~% در چنان دار و گیر و هیناهین
# 37 لگد فتنه‌ای که رخنه کند %~% حصن ملکی چو حصن چرخ حصین
# 38 دارم اکنون چنان که دارم حال %~% نتوان گفتنت بیا و ببین
# 39 چتوان کرد اگر چنان بنماند %~% بنماند همیشه نیز چنین
# 40 حالی از چور آسمان باری %~% که نه مهرش به موضع است و نه کین
# 41 آن همی بینم از حوادث سخت %~% که ندیدست هیچ حادثه بین
# 42 نشناسم همی یمین ز یسار %~% تا تهی دارم از یسار یمین
# 43 عرصه تنگست و بند سخت و مرا %~% در همه خان و مان نه غث و سمین
# 44 مکرمی نیست در همه عالم %~% کاضطراب مرا دهد تسکین
# 45 گوییا از توالد احرار %~% شب سترون شد آسمان عنین
# 46 توکن احسان که دیگران نکنند %~% سرانگشت جز فرا تحسین
# 47 خود گرفتم کنند و نیز نهند %~% پای بر پایه الوف و مائین
# 48 بهر انگشت کاید اندر سنگ %~% ار سبک سنگم ار گران کابین
# 49 خویشتن پیش ناکسان و کسان %~% همچو هنگامه گیر و راه‌نشین
# 50 گربه به بیوس نتوان بود %~% هم در این بیشه بوده شیر عرین
# 51 شعر من بنده در مدیح به بلخ %~% این نخستین شناس و باز پسین
# 52 تا عروس بهاره جلوه کند %~% زلف شمشاد و عارض نسرین
# 53 بادی اندر بهار دولت خویش %~% تازه چون گل نه چون بنفشه حزین
# 54 آب آتش نمای در جامت %~% طرب‌انگیزتر ز ما معین
# 55 جاهت اندر امان حفظ خدای %~% که خداوند حافظست و معین
PageV1P0472
### || [genre: Q]
# 1 ای جهان را جمال و جاه تو زین %~% اسم و رسم تو اسم و رسم حسین
# 2 در و دست تو مقصد آمال %~% دل و طبع تو مجمع‌البحرین
# 3 عرصه همتت چنان واسع %~% که در آن عرصه گم شود کونین
# 4 نزد عهدت وفا برابر دین %~% پیش طبعت عطا برابر دین
# 5 حال من بنده و حوالت من %~% گشت آب حیات و ذوالقرنین
# 6 ای چو الیاس و خضر بر سر کار %~% عزم تزویج کن مگو من این
# 7 انتظارم مده بده ز کرم %~% گر همه نقد نیست بین‌البین
# 8 من نگویم که می‌نخواهم جنس %~% تو مگو نیز من ندارم عین
# 9 خود چو معطی تویی و سایل من %~% بیش از این عشوه شین باشد شین
# 10 ای چو سیمرغ جفت استغنا %~% بیش از این باش با غراب‌البین
PageV1P0473
### || [genre: Q]
# 1 و علیک السلام فخر الدین %~% افتخار زمان و فخر زمین
# 2 ای نهفته مخدرات سخنت %~% چهره از ناقد گمان و یقین
# 3 ای تلف کرده منفقان سخات %~% در هم آورده شهور و سنین
# 4 سخره داغ و طوق عرق شماست %~% سخن از گردن و سخا ز سرین
# 5 سخنت رفت یا تو خود بردی %~% به طفیل خودش به علیین
# 6 باری از گفته تو باید گفت %~% که ز تزویر نیستش تزیین
# 7 ناپذیرفته رتبتش هرگز %~% ننگ احسان و جلوه تحسین
# 8 غور ناکرده اندرو منحول %~% گنج نادیده اندرو تضمین
# 9 شربهاییست نطق و لفظ تو عذب %~% وز معانیش چاشنی متین
# 10 پیش خطت که جان بخندد ازو %~% نه جهان خودش بود نه جان شیرین
# 11 خواستم گفت در سخن من و تو %~% از مکانت نیافتم تمکین
# 12 بانگ برزد مرا خرد که خموش %~% تو که‌ای باری این‌چنین و چنین
# 13 شاید ار در مقاومت نکند %~% شیر بالش حدیث شیر عرین
# 14 دست از کار او برون کن هان %~% از پی کار خویشتن شو هین
# 15 آسمان گر به رنگ فیروزه‌ست %~% تن در انگشتری دهد چو نگین
# 16 ای به نسبت جهانیان با تو %~% حیله کبک و حمله شاهین
# 17 تا نباشد مجال هیچ محال %~% کرد با دامنت همیشه به کین
# 18 آتش خاطرت نموده قیام %~% به جواب خلقته من طین
# 19 کرده ترجیح حشو اشعارت %~% بارز صیت دیگران ترقین
# 20 کفو کو تا بنات طبع ترا %~% دهد از کاف کن فکان کابین
# 21 دیرمان کز وجود امثالت %~% شد زمان بکر و آسمان عنین
# 22 گفته بودم که خود نطق نزنم %~% خود بر آن عزم جبر کرد کمین
# 23 وین دو بیتک نیارم اندر بست %~% با گرانباری من مسکین
# 24 کای به نزدیک مدتی من و تو %~% در سخی داده داد غث و سمین
# 25 وی ز شعر من و شعار تو فاش %~% سهل ناممتنع چو سحر مبین
# 26 تا به دور تو در زمانه نبود %~% ای زمان تو دور دولت و دین
# 27 هیچ در یتیم را هرگز %~% عقب از بهر عاقبت آیین
# 28 دی مگر بر کنار بود ترا %~% آن همو فتنه و همو تسکین
# 29 از زوایای آشیانه قدس %~% عقل کل‌تان بدید و روح امین
# 30 عقل گفتا کلیم با پسر اوست %~% روح گفتا مسیح با پدر این
# 31 صبر کن تا نتیجه خلقت %~% باز داند شمال را ز یمین
# 32 تا ببینی که در نظام امور %~% دختر نعش را کند پروین
# 33 تا ببینی که در عنا و علو %~% آسمان را قفا کند ز جبین
# 34 در صبی از صبای طبع دهد %~% طبع دی را مزاج فروردین
# 35 تو که در چشم تو نیاید کون %~% این زمانش به چشم خویش مبین
# 36 باش تا این پیاده فلکی %~% بر بساط بقا شود فرزین
# 37 باش تا بر براق نطق نهند %~% رایض نفس ناطقش را زین
# 38 باش تا بر قرینه بشناسد %~% زلف شمشاد از رخ نسرین
# 39 تا ز تاثیر صد قران یابند %~% در خم آسمانش هیچ قرین
# 40 نیز در ثمین مخوانش دگر %~% پایه نازلش مکن تعیین
# 41 زان که تا بنگری بگیرد از او %~% عرصه روزگار در ثمین
# 42 اوست آن‌کس که قفل احداثش %~% بود بعضی هنوز در زرفین
# 43 کز پی مهد عهد او تایید %~% گاه بستر شدی و گه بالین
# 44 عالمی در حنین عشقش و او %~% در میان رحم هنوز جنین
# 45 تا که از جان بود حیات بدن %~% تا که از کان بود جهاز دفین
# 46 جان پاکت که کانی از معنی است %~% در سرای حزن مباد حزین
# 47 تو و نخبت که دام عزکما %~% هر دو در حفظ حافظ‌اند و معین
PageV1P0474
### || [genre: Q]
# 1 افتخار زمان و فخر زمین %~% بوالمفاخر امیر فخرالدین
# 2 آنکه در دست او سخا مضمر %~% وانکه در کلک او هنر تضمین
# 3 آسمانیست آفتابش رای %~% آفتابیست آسمانش زین
# 4 آن بلنداختری که پیش درش %~% خاک‌بوسند اختران به جبین
# 5 گفته عقلش به کردها احسنت %~% کرده حرفش به گفته‌ها تحسین
# 6 آن دبیرست کز قلم بفزود %~% دفتر تیر چرخ را تزیین
# 7 وان جوادست کز سخا بشکست %~% به ترازوی حرص‌بر شاهین
# 8 در زوایای دولت از حزمش %~% حصنها ساخت روزگار حصین
# 9 در موالید عالم از جودش %~% مایها کرد آفتاب عجین
# 10 گر عنان فلک فرو گیرد %~% در رباط کواکب افتد چین
# 11 ور زمام زمانه باز کشد %~% شبش از روز بگسلد در حین
# 12 هرکجا سایه افکند از حلم %~% رخت بردارد از طبیعت کین
# 13 هرکجا باره برکشد از امن %~% قفل بیزار گردد از زرفین
# 14 عدل او دست اگر دراز کند %~% دست یابد تذور بر شاهین
# 15 سهمش ار مهر بر حواس نهد %~% نقش با مهر گل فرستد طین
# 16 ای ترا حکم بر زمین و زمان %~% وی ترا امر بر شهور و سنین
# 17 ز یسار تو دهر برده یسار %~% به یمین تو جود خورده یمین
# 18 نوک کلک تو رازدار قضا %~% نور ظن تو رهنمای یقین
# 19 طوق و داغ ترا نماز برند %~% فلک از گردن و جهان ز سرین
# 20 گر ز رای تو قوتی یابد %~% آفتاب دگر شود پروین
# 21 ور ز قدر تو تربیت بیند %~% خاک سر برکشد به علیین
# 22 آسمان را زبان کلک تو داد %~% در مقادیر کارها تلقین
# 23 آفتاب از بهشت بزم تو برد %~% ساز صورتگران فروردین
# 24 ذات تو عین عقل گشت چنان %~% که خردشان نمی‌کند تعیین
# 25 نتواند که گوید آنک آن %~% نتواند که گوید اینک این
# 26 چون تو گردند حاسدانت اگر %~% شیر رایت شود چو شیر عرین
# 27 به حسدکی شود ضعیف قوی %~% به ورم کی شود نزار سمین
# 28 یارب آن نقشبند مصری چیست %~% که بود با انامل تو قرین
# 29 هست بیدار و بی‌قرار و ازوست %~% فتنه را خواب و ملک را تسکین
# 30 هست عریان و در صریرش عقل %~% گنجها دارد از علوم دفین
# 31 نه شهابست و بفکند هر روز %~% سیرش از چرخ ملک دیو لعین
# 32 نیست غواص و برکشد هردم %~% نوکش از بحر غیب در ثمین
# 33 ای ترا طرف چرخ طرف ستام %~% وی ترا مهر چرخ مهر نگین
# 34 داشت اندیشه کارد از پی مدح %~% در مدیح تو شعرهای متین
# 35 واندر ابیات او معانی بکر %~% چون‌خط و زلف تو خوش و شیرین
# 36 چون چنان دید روزگار خسیس %~% که مرو را عزیمتیست چنین
# 37 از حسد در دلش کشید کمان %~% وز جفا بر تنش گشاد کمین
# 38 تا تن از حادثات گشت ضعیف %~% تا دل از نایبات ماند حزین
# 39 وانچنان سیر چون رخ شطرنج %~% به دلش زد به جنبش فرزین
# 40 آخر این روزگار جافی را %~% که به جاه تو دارد این تمکین
# 41 خود نپرسی یکی ز روی عتاب %~% که چه می‌خواهد از من مسکین
# 42 تا چو زین بسترم خلاص دهد %~% آستان تو باشدم بالین
# 43 تا زمین را طبیعتست آرام %~% تا زمان را گذشتنست آیین
# 44 از زمانت به خیر باد دعا %~% وز زمینت به مهر باد آمین
# 45 عالمت بنده باد و دهر غلام %~% ایزدت یار باد و چرخ معین
PageV1P0475
### || [genre: Q]
# 1 ای جهان خاتم جان‌بخش ترا زیر نگین %~% آسمان را ز جمال تو نظر سوی زمین
# 2 طیره از طره خوشبوی تو عطار ختن %~% خجل از عارض نیکوی تو صورتگر چین
# 3 حسن روی تو نماینده‌ترست از طاوس %~% چنگ عشق تو رباینده‌ترست از شاهین
# 4 عقل در کوی تو اعراض نمود از فردوس %~% طبع با روی تو بیزار شد از حورالعین
# 5 دل برآنست که تنها بکشد بار فراق %~% تو بر این باش که تنها بکشی بار سرین
# 6 هوس بار سرین تو بیفزود مرا %~% که ترا هست همه بار سرین بار سرین
# 7 سخن من ز پس پشت منه از پی آنک %~% روی آن نیست که بی‌روی تو باشم چندین
# 8 مسکن درد شد از هجر تو مسکین دل من %~% مسکن درد همان به که نباشد مسکین
# 9 آنکه گفتت که مرا بر سر آتش بنشان %~% گو دگر جای شو و بی‌خبر از من بنشین
# 10 از قرین تو همی رشک برم گرچه مرا %~% کرد با عز ابد لطف خداوند قرین
# 11 صاحب عالم و عادل غرض علم و علو %~% صدر کونین جلال الوزرا مجدالدین
# 12 آنکه در ملک مرادش ز عدم کرد وجود %~% وانکه در عقل ضمیرش ز گمان ساخت یقین
# 13 عقلها را هنرش داد بلاغت تعلیم %~% تیغها را قلمش کرد شجاعت تلقین
# 14 ملکان یافته از طاعت او مسند و گاه %~% خسروان داشته از دولت او تاج و نگین
# 15 رای او داده فلک را خبر سود و زیان %~% وهم او گفته جهان را سخن غث و سمین
# 16 شاد باش ای کف تو مایه صد ابر مطیر %~% دیر زی ای در تو جلوه‌گه چرخ برین
# 17 حق‌گزاران هوای تو قلوب‌اند و رقاب %~% کارداران رضای تو شهورند و سنین
# 18 پر کند نقد سخای تو زمین را دامن %~% بشکند بار عطای تو فلک را شاهین
# 19 بر امید مدد رزق به سوی در تو %~% هم به اول حرکت سجده کند جان جنین
# 20 گر شود عرق زمین ممتلی از هیبت تو %~% سر برآرد ز مسامش چو عرق یوم‌الدین
# 21 در دیاری که بود حشمت تو مالک عنف %~% خاک را هست به خون ملک‌الموت عجین
# 22 اختر بوالعجب از مهر تو می‌نگذارد %~% زیر نه حقه فیروزه یکی مهره کین
# 23 تا سپر بفکند از خنجر قهر تو جهان %~% از جگر آب خورد نقش بدش چون زوبین
# 24 گر شود قدرت کلک تو مصور در شیر %~% به نظر آب کند زهره شیران عرین
# 25 صورت دولت تو چون ز ازل رایت ساخت %~% کرد تقدیر ابد را به ازل در تضمین
# 26 کبریای تو چنان قابض ارواح شدست %~% که وجودش صفت کون و مکان است مکین
# 27 کلک تو چون صفت سیر به ایشان بنمود %~% اضطراب دو جهان مایه گرفت از تسکین
# 28 در عالی تو آن سجده‌گه محترمست %~% که رخ کعبه بود از حسد او پر چین
# 29 صاحبا شعر من از مدح تو بفزود بها %~% من به تفصیل چه گویم سخن این است ببین
# 30 نامه تربیت من به همه نوع بخوان %~% که بود تربیت من مدد شعر متین
# 31 آخر از تربیتی قیمت و مقدار گرفت %~% شعر حسان که همی کرد رسولش تحسین
# 32 تا همی طبع بود از لب دلبر می‌خواه %~% تا همی دیده بود از رخ جانان گل چین
# 33 قد اعدا ز عنا خفته همی دار چو لام %~% دل حساد به غم رخنه همی دار چو سین
# 34 در زبانها سخن سال نو و ماه نوست %~% ناگزیران طرب را طرب و باده گزین
# 35 تا بود رایت مدحت به ایادی منصور %~% تا بود آیت اعزاز به اقبال مبین
# 36 دولتت در همه احوال قوی باد قوی %~% ایزدت در همه آفاق معین باد معین
# 37 بر تو میمون و مبارک سر سال و مه نو %~% لذت عیشت از آن و طرب طبعت از این
PageV1P0476
### || [genre: Q]
# 1 صاحب روزگار و صدر زمین %~% نصرت کردگار ناصر دین
# 2 طاهربن المظفر آنکه ظفر %~% هست در کلک و خاتمش تضمین
# 3 آنکه بی‌داغ طاعتش تقدیر %~% ناید از آسمان به هیچ زمین
# 4 وانکه بی‌مهر خازنش در خاک %~% ننهد آفتاب هیچ دفین
# 5 قدرش را بر سپهر تکیه زند %~% قاب قوسین را دهد تزیین
# 6 ور قلم در جهان کشد قهرش %~% بارز کون را کند ترقین
# 7 رای او چون در انتظام شود %~% دختر نعش را کند پروین
# 8 نهی او چون در اعتراض آید %~% حدثان را قفا کند ز جبین
# 9 بشکند امتداد انعامش %~% به موازین قسط بر شاهین
# 10 آسمان چون نگینش پیروزه‌ست %~% دهر از آن آمدش به زیر نگین
# 11 گر عنان فلک فرو گیرد %~% به خط استوا در افتد چین
# 12 ور زمام زمانه باز کشد %~% شبش از روز بگسلد در حین
# 13 هر کجا حلم او گذارد پی %~% پی کند شعلهای آتش کین
# 14 هر کجا امن او کشد باره %~% نکشد بار قفلها زرفین
# 15 باس او دست چون دراز کند %~% دست یابد تذرو بر شاهین
# 16 ای ترا حکم بر زمین و زمان %~% وی ترا امر بر شهور و سنین
# 17 از یسار تو دهر برده یسار %~% به یمین تو چرخ خورده یمین
# 18 بر در کبریای تو شب و روز %~% اشهب روز و ادهم شب زین
# 19 نوک کلک تو رازدار قضا %~% نوز ظن تو رهنمای یقین
# 20 طوق و داغ ترا نماز برند %~% فلک از گردن و جهان ز سرین
# 21 آسمان را زبان کلک تو داد %~% در مقادیر کارها تلقین
# 22 آفتاب از بهشت بزم تو برد %~% ساز صورتگران فروردین
# 23 قدرت تو به عینه قدرست %~% خود خردشان نمی‌کند تعیین
# 24 نتواند که گوید آنک آن %~% نتواند که گوید اینک این
# 25 چون تو صاحب‌قران نباشد ازانک %~% همه چیزیت هست جز که قرین
# 26 لاف نسبت زند حسود ولیک %~% شیر بالش نشد چو شیر عرین
# 27 به جسد کی شود ضعیف قوی %~% به ورم کی شود نزار سمین
# 28 صاحبا بنده را در این یکسال %~% در مدیح تو شعرهاست متین
# 29 واندر ابیات آن معانی بکر %~% چون خط و زلف تو خوش و شیرین
# 30 هرکه او را وسیلتی است چنان %~% نه همانا که حالتیست چنین
# 31 گه ز خاک تحیرش بستر %~% گه ز خشت تحسرش بالین
# 32 سخنش چون دهد نتیجه که هست %~% سخنش بکر و دولتش عنین
# 33 همه از روزگار باید دید %~% شادی شادمان و حزن حزین
# 34 شاه‌مات عنا شدم که نکرد %~% یک پیاده عنایتش فرزین
# 35 چه کنم گو کشیده دار کمان %~% چه کنم گو گشاده دار کمین
# 36 آخر این روزگار جافی را %~% که به جاه تو دارد این تمکین
# 37 خود نپرسی یکی ز روی عتاب %~% تا چه می‌خواهد از من مسکین
# 38 فلک تند را نگویی هان %~% دولت کند را نگویی هین
# 39 وقت کوچ است و عرصه تنگ و مرا %~% دل به تیمار چرخ راه رهین
# 40 نیست در سکنه زمانه کسی %~% کاضطراب مرا دهد تسکین
# 41 تو کن احسان که هرکه جز تو بود %~% ننهد پای زانسوی تحسین
# 42 تا زمین را طبیعت است آرام %~% تا زمان را گذشتن است آیین
# 43 از زمانت به خیر باد دعا %~% وز زمینت به طبع باد آمین
# 44 ساحت بارگاه عالی تو %~% برتر از بارگاه علیین
# 45 یمن و یسری که از زمان زاید %~% دایمت بر یسار باد و یمین
# 46 روزگار آفرین شب و روزت %~% حافظ و ناصر و مغیث و معین
PageV1P0477
### || [genre: Q]
# 1 ای جهان را ایمنی از دولت طغرلتکین %~% جاودان منصور بادا رایت طغرل تکین
# 2 نعمت انصاف عالم را ز عدل عام اوست %~% کیست آنکو نیست اندر نعمت طغرل تکین
# 3 تو و ظلمت از حضور و غیبت خورشید دان %~% امن و تشویش از حضور و غیبت طغرل تکین
# 4 خسروان دل برقرار ملک آن گاهی نهند %~% کاوردشان آسمان در بیعت طغرل تکین
# 5 پهلوانان دل ز جان و جاه آنگه برکنند %~% کافکندشان روزگار از طاعت طغرل تکین
# 6 اختیار تاج و تختش نیست ورنه چیست کم %~% از دگر شاهان شکوه و شوکت طغرل تکین
# 7 کو فریدون گو بیا نظاره کن اندر جهان %~% تا ببینی خویشتن در نسبت طغرل تکین
# 8 ملک اگر در دولت سنجر به آخر پیر شد %~% شد جوان بار دگر در نوبت طغرل تکین
# 9 هفت کشور زیر فرمان کرد و هم نوبت سه زد %~% صبر کن تا پنج گردد نوبت طغرل تکین
# 10 قدرت طغرل تکین نوعی است گویی از قدر %~% بر جهان زان غالب آمد قدرت طغرل تکین
# 11 چرخ را گفتم دلیری می‌کنی در کارها %~% گفت از خود نه ولی از صولت طغرل تکین
# 12 کهربا در کاه نتواند تصرف کرد نیز %~% بی‌اجازت نامه‌ای از حضرت طغرل تکین
# 13 لشکر طغرل تکین بر هم زنندی خاک و آب %~% گرنه ساکن داردیشان هیبت طغرل تکین
# 14 تنگ میدان ماندی فتح و نگون رایت طفر %~% گر نباشندی طفیل نصرت طغرل تکین
# 15 از پی آسایش خلقست و آرام جهان %~% هرچه هست از آلت و از عدت طغرل تکین
# 16 ورنه آخر ملک عالم کیست با این طول و عرض %~% تا بدو مغرور گردد رغبت طغرل تکین
# 17 با خرد گفتم که بیرون سپهر احوال چیست %~% گفت دانی از که پرس از همت طغرل تکین
# 18 باز گفتم عادت طغرل تکین در ملک چیست %~% گفت انصافست و بخشش عادت طغرل تکین
# 19 رحمتی دیدی که جویای گنه باشد مدام %~% رحمت یزدان‌شناس و رحمت طغرل تکین
# 20 حاجت از طغرل تکین شاید که خواهی بهر آنک %~% جز به یزدان نیست هرگز حاجت طغرل تکین
# 21 نیست کس را بر جهان منت جز او را گرچه نیست %~% در عطا منت نهادن سیرت طغرل تکین
# 22 قربت طغرل تکین را نیکبختی لازمست %~% نیک بختا انوری از قربت طغرل تکین
# 23 چون خداوندی از این خدمت همی حاصل شود %~% ما و زین پس آستان و خدمت طغرل تکین
# 24 بر جهان چون سایه ابرست و نور آفتاب %~% بخشش بی‌وعده و بی‌منت طغرل تکین
# 25 چون جهان از دولت طغرل تکین دارد نظام %~% تا جهان باقیست بادا دولت طغرل تکین
# 26 مدت طغرل تکین چندان که دوران سپهر %~% وام خواهد روزگار از مدت طغرل تکین
PageV1P0478
### || [genre: Q]
# 1 از در شاهی در طغرل تکین %~% شحنه دین خنجر طغرل تکین
# 2 نوبتی ملک به زین اندرست %~% تا به ابد بر در طغرل تکین
# 3 پشت زمین کرد چو روی سپهر %~% دست گهر گستر طغرل تکین
# 4 روی زمین شست ز گرد ستم %~% عدل جهان‌پرور طغرل تکین
# 5 در شب کین صبحدم فتح را %~% نور دهد مغفر طغرل تکین
# 6 چرخ چو سوگند بمردی خورد %~% دست نهد بر سر طغرل تکین
# 7 فتنه گر اندیشه شود نگذرد %~% بر طرف کشور طغرل تکین
# 8 غصه بیغاره خورد روز بزم %~% ماه نو از ساغر طغرل تکین
# 9 نیست یقین را و گمان را وقوف %~% بر عدد لشکر طغرل تکین
# 10 دور فلک با همه فرماندهی %~% کیست یکی چاکر طغرل تکین
# 11 مه ز فزونی و کمی کی دهد %~% تا نشود افسر طغرل تکین
# 12 فتح و ظفر هر دو دو رایت کشند %~% در حشم صفدر طغرل تکین
# 13 تا به شرف دربود اختر قوی %~% باد قوی اختر طغرل تکین
# 14 پیشرو کارکنان قضا %~% عزم قضا پیکر طغرل تکین
# 15 چشم جهان جست بسی هم نیافت %~% هیچ شهی همسر طغرل تکین
PageV1P0479
### || [genre: Q]
# 1 ای باد خاک مرکب گردون شتاب تو %~% آتش بخار چشمه تیغ چو آب تو
# 2 گردون کجاست بر در قدر بلند تو %~% خورشید کیست پرتو رای صواب تو
# 3 از آسمان که نام و لقب را نزول زوست %~% پیروز شاه عالم عادل خطاب تو
# 4 ایام در مواکب قلب سپاه تست %~% و اسلام در حمایت عالی جناب تو
# 5 در کشت‌زار روزی برگی نگشت سبز %~% الا به اهتمام کف چون سحاب تو
# 6 خود ابر جوده نایژه بر خلق کی گشاد %~% تا دست تو نگفت منم فتح باب تو
# 7 در حزم بادرنگی و در عزم با شتاب %~% عالم گرفته گیر درنگ و شتاب تو
# 8 گردو ز خست شهله نوک سنان تست %~% ور کوثر است جرعه جام شراب تو
# 9 گیتی ز خشم تو به رضای تو درگریخت %~% آری پناه رحمت تست از عذاب تو
# 10 آنجا که از زبان سنان در سخن شوی %~% در عرصه جهان ندهد کس جواب تو
# 11 بیداری است با تو چنان در مقام حزم %~% کانجا به خواب هم نتوان دید خواب تو
# 12 چون صبح چاک سینه درآید به معرکه %~% دشمن ز عکس خنجر چون آفتاب تو
# 13 تاب تو صدهزار سلاطین نداشتند %~% قیصر چگونه دارد و فغفور تاب تو
# 14 زودا که آسمان ممالک تهی کند %~% از دیو فتنه بیلک همچون شهاب تو
# 15 ای دولت جوان تو مالک رقاب خلق %~% پاینده باد دولت مالک رقاب تو
PageV1P0480
### || [genre: Q]
# 1 ای فخر کرده دین خدای از مکان تو %~% وی پشت ملک و روی جهان آستان تو
# 2 ای کرده ملک را متمکن مکان تو %~% وی مقصد زمین و زمان آستان تو
# 3 ای چرخ پست از بر رای رفیع تو %~% وی ابر زفت در بر بذل بنان تو
# 4 ذات مقدس تو جهانیست از کمال %~% یک جزو نیست کل کمال از جهان تو
# 5 گر بر قضا روان شودی امر هیچ‌کس %~% راه قضا ببستی امر روان تو
# 6 آرام خاک تابع پای و رکاب تست %~% تعجیل باد واله دست و عنان تو
# 7 رازی که از زمانه نهان داشت آسمان %~% راند در این زمانه همی بر زبان تو
# 8 اسرار عالمش به حقیقت یقین شود %~% هر کو کند مطالعه لوح گمان تو
# 9 جوزا به پیش طالع سعدت کمر ببست %~% چون دست بخت بست کمر بر میان تو
# 10 الا زبان رمح ترا آسمان نگفت %~% کای سر فتح سخره کشف و بیان تو
# 11 بر آتش اثیر نهادند اختران %~% رمح سماک از چه ز سرم سنان تو
# 12 گر با زمانه تیغ تو گوید که آب فتح %~% اندر کدام چشمه بود گوید آن تو
# 13 بر ذروه وجود رساند خدنگ خویش %~% شست شهاب اگر به کف آرد کمان تو
# 14 دست اجل عنان املها کند سبک %~% چون استوار گشت رکاب گران تو
# 15 گر بر جهان جاه تو گردون گذر کند %~% ره تا ابد برون نبرد ز آستان تو
# 16 جاهت جهان تست و دو گیتی به اسرها %~% شهری و روستایی اندر جهان تو
# 17 از رسمهای خوب تو اصل زمانه را %~% فهرست نامهای هنر شد زمان تو
# 18 وز وعده طبیعی و جود تکلفی %~% نام و نشان نماند ز نام و نشان تو
# 19 آن روز کافرینش آدم تمام شد %~% شد در ضمان روزی نسلش به نان تو
# 20 جاوید از امتلا چو قناعت شود نیاز %~% گر یک رهش طفیل برد طفیل برد میهمان تو
# 21 با پادشا منادی اقبال هر زمان %~% گوید که ای زمین و زمان در امان تو
# 22 تو قهرمان ملک خدایی و ظل او %~% وینانج باد ظل تو و قهرمان تو
# 23 ای حکم تو چو حکم قضا بر جهان روان %~% ساکن مباد مسرع حکم روان تو
# 24 زودا که حکم توبره مرغزار چرخ %~% بر خوان مه نهاده بر سوی خوان تو
# 25 من بنده مدتی است که در پیش خاص و عام %~% رطب اللسانم از تو آیین و سان تو
# 26 گاهم حدیث خنجر گوهرنگار تست %~% گاهم ثنای خاطر گوهرفشان تو
# 27 عمریست تا دو دیده چو نرگس نهاده‌ام %~% در آرزوی مجلس چون بوستان تو
# 28 آخر خدای عزوجل کرد روزیم %~% بوسیدن دو دست چو دریا و کان تو
# 29 تا آسمان به ماه مزین بود مباد %~% ماه بقا فرو شده از آسمان تو
# 30 جان ترا بقای فلک باد و بر فلک %~% سوگند اختران به بقا و به جان تو
# 31 حزم تو پاسبان جهان باد و در جهان %~% دایم قضا به عین رضا پاسبان تو
# 32 افتاده تا که سایه بود ضد آفتاب %~% بر چرخ پیر سایه بخت جوان تو
# 33 فرخنده و مبارک و میمون و سعد باد %~% نوروز و مهرگان و بهار و خزان تو
PageV1P0481
### || [genre: Q]
# 1 ای شمس دین و شمس فلک آسمان تو %~% ای صدر ملک و صدر جهان آستان تو
# 2 ای چرخ پست همبر رای رفیع تو %~% وی ابر زفت همبر بذل بنان تو
# 3 آرام خاک تابع پای رکاب تست %~% تعجیل باد واله دست و عنان تو
# 4 اسباب دهر داده دست سخای تو %~% اشکال عقل سخره کشف و بیان تو
# 5 ذات مقدس تو جهانیست از کمال %~% یک جزو نیست کل کمال از جهان تو
# 6 گر لامکان روا بودی جای هیچ‌کس %~% از قدر و از مکان تو بودی مکان تو
# 7 ور بر قضا روان شودی امر هیچ‌کس %~% راه قضا ببستی امر روان تو
# 8 رازی که از زمانه نهان داشت آسمان %~% راند در این زمانه همی بر زبان تو
# 9 گر با زمانه کلک تو گوید که در زمین %~% منظور کیست حکم قضا گوید آن تو
# 10 اسرار عالمش به حقیقت شود یقین %~% هرکو کند مطالعه لوح گمان تو
# 11 مریخ رابه خنجر تو سرزنش کند %~% گر دیده سپهر ببیند سنان تو
# 12 شکل هلال و بدر ز تاثیر شمس نیست %~% این هست عکس جام تو وان ظل خوان تو
# 13 جوزا به پیش طالع سعدت کمر ببست %~% چون دست تو شده است مگر بر میان تو
# 14 واندر مراتب هنر ابنای ملک را %~% آیین وسان دگر شد از آیین وسان تو
# 15 بر ذروه وجود رساند خدنگ خویش %~% شست شهاب اگر به کف آرد کمان تو
# 16 تا شاخ را ز باد صبا تربیت بود %~% بیخ فنا برآمده از بوستان تو
PageV1P0482
### || [genre: Q]
# 1 سپاس ایزد کاندر ضمان دولت و جاه %~% به کام باز رسیدی به صدر مسند و گاه
# 2 چه داند آنکه ندیدست کاندرین مدت %~% چه نالهای حزین بود و حالهای تباه
# 3 ز فرقت تو دلی بود و صدهزاران درد %~% ز غیبت تو دمی بود و صدهزاران آه
# 4 در انتظار تو چشم عوام گشته سپید %~% وز افتراق تو روی خواص گشته سیاه
# 5 چو صد هزار خلایق ز بهر آمدنت %~% همه دو گوش به در بر همه دو چشم به راه
# 6 ز شوق خدمت تو بر زبان خرد و بزرگ %~% سخن همین دو که واحسرتاه و واشوقاه
# 7 ز بهر آنکه ز تقدیر آگهی یابند %~% ز هر دلی به فلک بر هزار کار آگاه
# 8 زمانه همچو تویی را به دست بد افکند %~% زهی زمانه دون لا اله الا الله
# 9 بزرگوارا یاری خدای داد ترا %~% نه زید داد و نه عمرو و نه مال داد و نه جاه
# 10 چو کارهای تو دایم خدای ساز بود %~% ز زید هیچ مساز وز عمرو هیچ مخواه
# 11 به اضطرار درین ورطه اوفتاد و برست %~% یکی اگرچه یکی را نبود هیچ گناه
# 12 به علم تست که چندین هزار نفس نفیس %~% چه زن چه مرد چه پیر و جوان چه شاه و چه داه
# 13 ز خون کشته چنانست رود مرو هنوز %~% که در گذار بمانند ماهیان ز شناه
# 14 به دشتهاش ز بس کشته بعد چندین سال %~% عجب مدار که از خون بود نمای گیاه
# 15 ترا که دل به قضای خدای داد رضا %~% خدای عز و جل داشت زان قضات نگاه
# 16 بلی بسوزد چشم قضا ز روی رضا %~% از آن به عین رضا می‌کند سوی تو نگاه
# 17 تویی که پشت و پناهی به خلق خلقی را %~% خدای لاجرمت یار بود و پشت و پناه
# 18 خلاص داد سپهرت گرت سپاه نبود %~% به هر طریق که باشد سپهر به که سپاه
# 19 ایا ببسته جهان پیش خدمت تو کمر %~% و یا نهاده فلک پیش خدمت تو کلاه
# 20 کجا که نی سمر رسم تست در اقوال %~% کجا که نی شکر شکر تست در افواه
# 21 هوا به قوت حلم تو کوه بردارد %~% چنان که قوت بیجاده برندارد کاه
# 22 نه به ز قهر تو یک قهرمان شرع رسول %~% نه به ز پاس تو یک پاسبان دین اله
# 23 ز شبه و مثل بعیدی از آن نیاری دید %~% بجز در آینه امثال و جز در آب اشباه
# 24 سهر طوق مراد ترا نهد گردن %~% به طبع بی‌اجبار و به طوع بی‌اکراه
# 25 به عون رای تو بردارد آفتاب فلک %~% اگر بخواهد یکباره رسم سایه چاه
# 26 حکایتی است زقدر تو اوج گنبد چرخ %~% تشبهیست به خوان تو شکل خرمن ماه
# 27 درازدستی جودت به غایتی برسید %~% که دست آز و زبان نیاز شد کوتاه
# 28 اگر ز حاتم طائی مثل زنند به وجود %~% که نان چند بدادی به رسم بی‌گه و گاه
# 29 تویی که جان به خطر دادی از حمیت دین %~% زهی چو حاتم طائی غلام تو پنجاه
# 30 نه حاتم آنکه چو حاتم هزار بنده اوست %~% به بندگانت نویسند عبده و فداه
# 31 حدیث قدرت تو بر سخا و قوت او %~% حدیث حمله شیرست و حیله روباه
# 32 ایا نهاده به عزم درست و طالع سعد %~% به سوی قبه اسلام روی و حضرت شاه
# 33 ز عزم بلخ تو شد عیش ما مصحف بلخ %~% زهی عزیمت انده‌فزای شادی کاه
# 34 نعوذبالله از آن دم که این و آن گویند %~% که خواجه زد به سر راه خیمه و خرگاه
# 35 هنوز داغ اراجیف مرو بر دلهاست %~% گمان بلخ کرا بود و ظن لشکرگاه
# 36 مرا مقام سرخس از برای خدمت تست %~% بر این حدیث که گفتم خدای هست گواه
# 37 چو خدمت تو که مقصودم اوست حاصل نیست %~% مرا یکیست نشابور و بلخ و مرو و هراه
# 38 همیشه تا که نباشد مسیر اسب چو رخ %~% چنان کجا نبود رفتن پیاده چو شاه
# 39 به پیل حادثه شه مات باد عمر عدوت %~% به بازی فلکی از عرای باد افراه
# 40 فتاده سایه قدرت بر آسمان و به طوع %~% چو سایه برده زمین بوست اختران به حباه
# 41 مباد و خود نبود تا شبانگاه ابد %~% شب حسود ترا هیچ بامداد پگاه
PageV1P0483
### || [genre: Q]
# 1 آمد به سلامت بر من ترک من از راه %~% پرداخته از جنگ و برآسوده ز بدخواه
# 2 چون سرو سهی قامت و شایسته‌تر از سرو %~% چون ماه دو هفته رخ و بایسته‌تر از ماه
# 3 سروست اگر گوی زند سرو به میدان %~% ماهست اگر چنگ زند ماه به خرگاه
# 4 تا وقت سحرگه من و او در شب دوشین %~% بی‌مشغله و بی‌غلبه یک دل و یکتاه
# 5 در صحبت او به که بوی در شب و شبگیر %~% با صورت او به که خوری می گه و بیگاه
# 6 من باده همی خوردم و او چنگ همی زد %~% من شعر همی خواندم او ساخت همی راه
# 7 تا روز همی گفت که چون بود به یک روز %~% فتح ملک عادل ابوالفتح ملکشاه
# 8 قیصرش همی باج فرستد به خزینه %~% فغفور همی حمل فرستدش به درگاه
# 9 ابنا زمین را بجز او نیست خداوند %~% شاهان جهان را بجز او نیست شهشناه
# 10 از طاعت او هست همه مرتبت و قدر %~% وز طلعت او هست همه منفعت و گاه
# 11 راجع نشود مهر درخشان شده بر چرخ %~% نقصان نکند نقره صافی شده در گاه
# 12 آن‌کس که همی کرد به گیتی طلب ملک %~% وامد به مصاف اندر چون شیر دژ آگاه
# 13 آگاه شد از پایگه خویش ولیکن %~% در بند شهنشاه بد آنگه که شد آگاه
# 14 برده ز سرش افسر و برهم زده لشکر %~% برکنده سراپرده و غارت شده بنگاه
# 15 با پنج پسر بسته مر او را و سپاهش %~% چون کوه به جنگ آمده و پس شده چون کاه
# 16 پیش همه‌شان محنت و نزد همه‌شان عم %~% جفت همه‌شان حسرت و گفت همه‌شان آه
# 17 چون کرد طمع در ملکی ملکت و تختش %~% همدید ز بند آهن وهم دید ز تن چاه
# 18 بیگانه نکوخواه به از خویش بداندیش %~% زین روی سخن کرد همی باید کوتاه
# 19 ای چون پدر و جد تو سپهدار و جهانگیر %~% وی چون پدر و جد تو ولی‌دار و عدو کاه
# 20 چندان که عدو بود ببستی به یکی روز %~% چندان که جهانیست گشادی به یکی ماه
# 21 تا باز شکاری نشود صید شکاری %~% تا شیر دلاور نشود سخره روباه
# 22 در بند تو زینگونه بماناد بداندیش %~% از بند بداندیش تو آزاد نکوخواه
# 23 تو پشت ملوک عجم و پشت تو ایزد %~% تو یار خداوند حق و یار تو الله
PageV1P0484
### || [genre: Q]
# 1 کمال کل ممالک جمال حضرت شاه %~% ابوالمحاسن نصر آن نصیر دین اله
# 2 امیر عادل و صدر اجل مهذب دین %~% که فخر بالش صدرست و عز مسند و جاه
# 3 نظام داد همه کارها معظم من %~% اگرچه بود از این بیش بی‌نظام و تباه
# 4 سپهر رفعت و خورشید روزگار که هست %~% مدار جنبش قدرش ورای گردش ماه
# 5 گشاده هیبت او از میان فتنه کمر %~% نهاده حشمت او بر سر زمانه کلاه
# 6 ز فوق قدرش گردون بمانده اندر تحت %~% ز اوج جاهش کیوان بمانده اندر چاه
# 7 به وهم از دل کتم عدم برآرد راز %~% به کلک بر بد و نیک فلک ببندد راه
# 8 چه حل و عقد قلمش آسمان بدید چه گفت %~% زهی قضا و قدر لا اله الا الله
# 9 به باد قهر ببرد ز سنگ خاره سکون %~% به آب لطف برآرد ز شوره مهر گیاه
# 10 به یک سموم عتابش چو کاه گردد کوه %~% به یک نسیم نوازش چو کوه گردد کاه
# 11 صمیم فکرتش از سر اختران منهی %~% صفای خاطرش از راز روزگار آگاه
# 12 اگر به رحم کند سوی شور و فتنه نظر %~% وگر به خشم کند سوی شیر شرزه نگاه
# 13 دهد عنایت او شور و فتنه را آرام %~% کند سیاست او شیر شیرزه را روباه
# 14 ایا موافق امر ترا زمانه مطیع %~% ایا متابع حکم ترا ستاره سپاه
# 15 ز همت تو سخا مستعار دارد جود %~% ز رفعت تو فلک مستفاد دارد جاه
# 16 تویی که عدل تو گر دست را دراز کند %~% شود ز دامن که دست کهربا کوتاه
# 17 بجز تفکر مدح تو نیست در اوهام %~% بجز حکایت جود تو نیست در افواه
# 18 از آسمانه ایوان کسری اندر قدر %~% ترا رفیع‌ترست آستانه درگاه
# 19 زمان نیابد جز در عدم ترا بدگوی %~% زمین ندارد جز در شکم ترا بدخواه
# 20 امان دهد همه‌کس را ز خصم همچو حرم %~% حریم حرمت او چون بدو کنند نگاه
# 21 بزرگوارا این بنده را به دولت تو %~% نماز شام امل گشت بامداد پگاه
# 22 اگر نه رای تو بودی برویم آوردی %~% سپیدکاری گردون هزار روز سیاه
# 23 مرا اگر به خلاف تو متهم کردند %~% بران دروغ تمامست این قصیده گواه
# 24 به خون زرق بیالود خصم پیرهنم %~% وگرنه پاکتر از گرگ یوسفم به گناه
# 25 همیشه تاکه بسیط است صحن این میدان %~% هماره تا که محیطست سقف این خرگاه
# 26 موافقت چو موالی ندیم شادی و عیش %~% مخالفت چو معادی قرین ناله و آه
# 27 یکی موافق رای تو باد در بد و نیک %~% دگر مسخر حکم تو باد بی‌گه و گاه
# 28 به کلک مشکل گردون‌گشای و دشمن‌بند %~% به عدل حرمت ایمان‌فزای و کفر به کاه
PageV1P0485
### || [genre: Q]
# 1 جلال صدر وزارت جمال حضرت شاه %~% اجل مفضل کامل کمال دین اله
# 2 سزای حمد محمد که از محامد او %~% پیاده بودم فرزین شدم چه فرزین شاه
# 3 نظام و رونق و ترتیب داد کار مرا %~% که بی‌عنایت او بی‌نظام بود و تباه
# 4 قضا توان و قدر قدرت و ستاره یسار %~% فلک عنایت و خورشید رای و کیوان جاه
# 5 مثال رفعت گردون به جنب رفعت او %~% حدیث پستی ماهیست پیش پایه ماه
# 6 کلاه داری قدرش به غایتی برسید %~% که آسمانش سریرست و آفتاب کلاه
# 7 ز فوق قدرش گردون نماید اندر تحت %~% ز اوج جاهش گیتی نماید اندر چاه
# 8 به وهم از دل کتم عدم برآرد راز %~% به کلک بر بد و نیک فلک ببندد راه
# 9 چو حل و عقد قلمش آسمان بدید چه گفت %~% زهی قضا و قدر لا اله الا الله
# 10 قضا به قوت باران فتح باب کفش %~% به خاصیت بدماند ز شوره مهر گیاه
# 11 به یک سموم عتابش چو کاه گردد کوه %~% به یک نسیم نوازش چو کوه گردد کاه
# 12 ضمیر فکرتش از سر اختران منهی %~% صفای خاطرش از راز روزگار آگاه
# 13 اگر به رحم کند سوی شور فتنه نظر %~% وگر به خشم کند سوی شیر شرزه
# 14 دهد عنایت او شور فتنه را آرام %~% کند سیاست او شیر شرزه را روباه
# 15 ایا موافق حکم ترا زمانه مطیع %~% و یا متابع امر ترا ستاره سپاه
# 16 بجز تفکر مدح تو نیست در اوهام %~% بجز حکایت شکر تو نیست در افواه
# 17 از آسمانه ایوان کسری اندر ملک %~% ترا رفیع‌ترست آستانه درگاه
# 18 زمان نیابد جز در عدم ترا بدگوی %~% زمین نیابد جز در شکم ترا بدخواه
# 19 امان دهد همه‌کس را ز خصم او چو حرم %~% حریم حرمت تو چون بدو کنند پناه
# 20 تویی که دست حمایت اگر دراز کنی %~% شود ز دامن که دست کهربا کوتاه
# 21 بزرگوارا من بنده را به دولت تو %~% نماز شام امل گشت بامداد پگاه
# 22 اگر نه رای تو بودی به رویم آوردی %~% سپیدکاری گردون هزار روز سیاه
# 23 نظر به چشم کرم کن به هرکه باشد ازآنک %~% قضا به عین رضا می‌کند سوی تو نگاه
# 24 عتاب چون تویی اندر ازای طاعت من %~% حدیث حمله شیرست و حیله روباه
# 25 مرا اگر به خلاف تو متهم کردند %~% بر آن دروغ تمامست این قصیده گواه
# 26 به خون زرق مرا پیرهن بیالودند %~% وگرنه پاکتر از گرگ یوسفم به گناه
# 27 همیشه تا که بسیطست خاک را میدان %~% همیشه تا که محیطست چرخ را خرگاه
# 28 بسیط این به مراد تو باد در بد و نیک %~% محیط آن به رضای تو باد بی‌گه و گاه
# 29 نتایج قلمت فتنه‌بند و قلعه‌گشای %~% لطایف سخنت جان فزای و حاسدکاه
# 30 ترا به تربیت من زبان چو سوسن تر %~% مرا به خدمت تو پشت چون بنفشه دوتاه
# 31 به کلک مشکل گردون گشای و دشمن‌بند %~% به عدل حرمت ایمان‌فزای و کفران‌کاه
# 32 موافقت چو موالی ندیم شادی و عز %~% مخالفت چو معادی قرین ناله و آه
PageV1P0486
### || [genre: Q]
# 1 حبذا بخت مساعد که سوی حضرت شاه %~% مردمی کرد و رهم داد پس از چندین گاه
# 2 بعد ما کز سر حسرت همه روز افکندی %~% سخن رفتن و نارفتن من در افواه
# 3 اندر آمد ز در حجره من صبحدمی %~% روز بهمنجنه یعنی دوم از بهمن ماه
# 4 سال بر پانصد و سی و سه ز تاریخ عجم %~% گفت برخیز که از شهر برون شد همراه
# 5 چه روی راه تردد قضی‌الامر فقم %~% چه کنی نقش تخیل بلغ السیل زباه
# 6 چون برانگیخت مرا رفت و چراغی بفروخت %~% بی‌تحاشی چو رفیقی که بود از اشباه
# 7 تا که من جامه بپوشیدم و بیرون رفتم %~% به شتابی که وداعم نه رهی کرد و نه راه
# 8 او برون برد به در مفرش و آورد ستور %~% محملی بست مرا کرد چو شاهی بر گاه
# 9 گفت ساکت شو و هشدار و به تعجیل براند %~% آنچنان کز ره و بی‌راه نبودم آگاه
# 10 منتی داشتم از وی که ندارد به مثل %~% اعمی از چشم و فقیر از زر و عنین از باه
# 11 اتفاقا به در رحبه بوفدی برسید %~% همه اعیان و بزرگان نشابور و هراه
# 12 همچنین جمله راهم به سلامت می‌برد %~% نه در آن طبع ملالت نه در آن طوع اکراه
# 13 تا به جایی که مرا داد همی مسحی و کفش %~% تا به حدی که همی داد خرم را جو و کاه
# 14 خوف جیحون مگر اندر سخنم پیدا شد %~% که حدیثم همه ره بود ز انهار و میاه
# 15 رخ به من کرد و مرا گفت کزین جوی مترس %~% ای ز ناجسته و ناگشته ز جویت آگاه
# 16 به شنا کرد مرا گفت که این جوی ببین %~% ای بسا جسته و من دیده ز جوی و از چاه
# 17 اندر آن عهد که تعلیم همی داد آنجا %~% کند کرت به زبان راند که ماشا الله
# 18 بالله ار نیمه این باشد جیحون صد بار %~% عبده پیش نبشتستست بدین جوی و فداه
# 19 گفتم آری چو چنین است مرا باکی نیست %~% که ز ما منع نیاید ز شما استکراه
# 20 چون به جیحون برسیدیم ز من هوش برفت %~% گفت لا حول و لا قوة الا بالله
# 21 باز از آن ساده دلیهای حکیمان آورد %~% چه کنم تا نکند مصلحت خویش تباه
# 22 رفت و بربست ازاری و به جیحون درجست %~% دست‌اندازان بگذشت به یک‌دم به شناه
# 23 باز بازآمد و گفتا که بدیدی سهلست %~% درنشین خیز و مکن وقت گذشتن بی‌گاه
# 24 کشتی آورد و نشستیم درو هر دو به هم %~% چون دو یار او همه یاری‌ده و من یاری‌خواه
# 25 او چو شیری به یکی گوشه کشتی بنشست %~% من سر اندر زن و بیرون‌زن همچون روباه
# 26 آخرالامر چو کشتی به سلامت بگذشت %~% جستم از کشتی و آمد به لب کشتی گاه
# 27 عرصه‌ای دیدم چون جان و جوانی به خوشی %~% شادی‌افزای چو جان و چو جوانی غم‌کاه
# 28 گفتم ای بخت بهشتست سواد ترمد %~% گفت راضی مشو از روضه رضوان به گیاه
# 29 باش تا شهر ببینی و درو باد ملک %~% باش تا قلعه ببینی و درو عرض سپاه
# 30 تا درین بودم گردی ز در شهر بخاست %~% گفتم آن چیست مرا گفت جنیبت‌کش شاه
# 31 آفرین کردم بر شاه که اندر دو جهانش %~% آفریننده ز هر حادثه داراد نگاه
# 32 آمد القصه و آورد جنیبت پیشم %~% دیده من چو در آن شکل و شبه کرد نگاه
# 33 استری بود سیه زیر مغرق زینی %~% راست چون تیره شبی بسته برو یک شبه ماه
# 34 بوسه دادم سم و زانو و رکابش هر سه %~% گفتم ای روز براق از تو چو رنگ تو سیاه
# 35 به سعادت به سوی آخر خود باز خرام %~% که ترا پایه بلندست و مرا ره کوتاه
# 36 این همی گفتم و او دست همی کوفت که نی %~% ترک فرمان به همه روی گناهست گناه
# 37 متنبه شدم و قصد عنانش کردم %~% بخت آنجا به من و پایه من کرد نگاه
# 38 گفت ما را به در شاه فراموش مکن %~% که چو ماهست کنون گرد رکابت پنجاه
# 39 گفتم آخر نه همانا که من آن‌کس باشم %~% که به پاداش چنین سعی کنم باد افراه
# 40 کردمش خوشدل و پس پای درآوردم و راند %~% تا بدان سده که از سدره فزونست به جاه
# 41 سده درگه اعلای خداوند جهان %~% که سلاطین جهان سجده برندش به جباه
# 42 شاه حیدر دل هاشم تبع احمد نام %~% که ز گردونش سریرست و ز خورشید کلاه
# 43 آنکه با خنجر او هست قضا کارافزای %~% وانکه در حضرت او هست قدر کارآگاه
# 44 درشدم جان به طرب رقص‌کنان در پی بخت %~% گویی اندر سر من هوش نوایی زد و راه
# 45 چون ازو حاجب بارم بستد مسکین گفت %~% آه آمد به سرم آنچه گمان بردم آه
# 46 حاجبش گفت معاذالله ازو باز مگرد %~% ویحک آن رشته همه ساله چنین باد دوتاه
# 47 هردو ما را به سر مائده بردند که چشم %~% تا نشد صایم ما زاغ نگفتند صلاه
# 48 چو ز ابرام لبم دست ملک فارغ شد %~% گفت بختم خنکا موزه بنه کفش بخواه
# 49 زین قدم من چو روی گشته و بختم چو ردیف %~% حالها نیز بگردد ز نسق گاه به گاه
# 50 نه کلیمی تو برین کوه که گیری کم تیه %~% نه عزیزی تو درین مصر که گیری کم چاه
# 51 بیتکی چند بخوان لایق این حال و برو %~% بر غلامان ملک تنگ چه داری خرگاه
# 52 همچنان کردم و این شعر ادا کردم و رفت %~% جان از آن رجعت بر فور پر از واشوقاه
# 53 پای یالیت ز پس دست مناجات ز پیش %~% کای بهستی تو بر هرچه وجودست گواه
# 54 بخت بیدار ملک را ملکا دایم دار %~% تا جهان هرگز ازین خواب نگردد آگاه
PageV1P0487
### || [genre: Q]
# 1 از محاق قضا برون شد ماه %~% وز عرای خطر برون شد شاه
# 2 باز فراش عافیت طی کرد %~% بستری غم‌فزای و شادی‌کاه
# 3 باز برداشت وهن ملت و ملک %~% باز بفزود قدر مسند و گاه
# 4 زینت ملک پادشاه جهان %~% زین دین خدای عبدالله
# 5 آنکه از دامن جلالت اوست %~% دست تاثیر آسمان کوتاه
# 6 وانکه در طول و عرض همت اوست %~% رای سلطان اختران گمراه
# 7 پیش پاسش قضا گشاده کمر %~% پیش قدرش قدر نهاده کلاه
# 8 باز بی حرز دولتش تیهو %~% شیر بی‌طوق طاعتش روباه
# 9 وانکه از چتر دولتش آموخت %~% عکس مهتاب شکل خرمن ماه
# 10 عزمش از سر اختران منهی %~% حزمش از راز روزگار آگاه
# 11 آنکه از رای روشنش بگزارد %~% نور خورشید وام سایه چاه
# 12 عرصه همتش چو گنبد چرخ %~% یک جهان خیمه دارد و خرگاه
# 13 ای ز رسم تو پر سمر اقوال %~% وی ز شکر تو پر شکر افواه
# 14 آسمانت زمین طارم قدر %~% وافتابت نگین خاتم جاه
# 15 زین سپس در حمایت جاهت %~% طاعت کهربا ندارد کاه
# 16 حرمی شد حمایت تو چنانک %~% باشد از آفتاب و سایه پناه
# 17 ملک را ز آفتاب رای تو هست %~% ابدالدهر بامداد پگاه
# 18 جز به درگاه عالی تو فلک %~% ننبشته است عبده و فداه
# 19 جز به عین رضا نخواهد کرد %~% دیده روزگار در تو نگاه
# 20 شد مطیع ترا زمانه مطیع %~% شد سپاه ترا ستاره سپاه
# 21 هست بر وقف‌نامه شرفت %~% نه سپهر و چهار طبع گواه
# 22 خشم و خصم تو آتشست و حشیش %~% مهر و کین تو طاعتست و گناه
# 23 بر دماند ز شعله آتش %~% فتح باب کف تو مهر گیاه
# 24 کرده‌ای از دراز دستی جود %~% از جهان دست خواستن کوتاه
# 25 در هنر خود چنین تواند بود %~% بشری لا اله الا الله
# 26 ای به تو زنده سنت پاداش %~% وی ز تو تازه رسم باد افراه
# 27 بنده زین سقطه چو آتش تیز %~% بر سر آتش است بی‌گه و گاه
# 28 حاش لله چو روز سقطه تو %~% شب گیتی نزاد روز سیاه
# 29 شکر ایزد که باز روشن شد %~% به تو صدر وزیر و حضرت شاه
# 30 نشد از سقطه قربتت ساقط %~% بلکه بفزود بر یکی پنجاه
# 31 تا کند اختلاف جنبش چرخ %~% نقش بی‌رنگ روزگار تباه
# 32 هرکه نبود به روزگار تو شاد %~% روزگارش مباد نیکی خواه
# 33 امر و نهیت روان چو حکم قضا %~% بر نشابور و مرو و بلخ و هراه
PageV1P0488
### || [genre: Q]
# 1 خاص سلطان علا دین اله %~% میر اسحاق صدر مجلس شاه
# 2 آسمانیست آفتابش رای %~% آفتابیست آسمانش گاه
# 3 آن بلنداختری که پیش درش %~% خاک روبند اختران به جباه
# 4 آنکه با عزمش آسمان عاجز %~% وانکه با رایش آفتاب سیاه
# 5 همتش فتنه را گشاده کمر %~% حشمتش چرخ را نهاده کلاه
# 6 قدرش از قدر آسمان برتر %~% علمش از راز اختران آگاه
# 7 قهر او قهرمان شرع رسول %~% پاس او پاسبان دین اله
# 8 باز با پاس دولتش تیهو %~% شیر با طوق طاعتش روباه
# 9 آنکه از رای روشنش بگزارد %~% نور خورشید وام سایه چاه
# 10 وانکه با چتر دولتش آموخت %~% عکس مهتاب شکل خرمن ماه
# 11 خشم او از فلک برآرد گرد %~% حکم او بر قضا ببندد راه
# 12 صحن درگاه دولتش را هست %~% گنبد چرخ کمترین درگاه
# 13 ای ز جمشید برگذشته به ملک %~% وی ز خورشید برگذشته به جاه
# 14 شب ادبار حاسدت را نیست %~% در ازل هیچ بامداد پگاه
# 15 سمر رسم تست در اقوال %~% شکر شکر تست در افواه
# 16 شد مطیع ترا زمانه مطیع %~% شد سپاه ترا ستاره سپاه
# 17 زین سپس در حمایت عدلت %~% طاعت کهربا ندارد کاه
# 18 دست اقبال آسمان نکشد %~% برتر از درگه تو یک درگاه
# 19 چرخ تا در پناه دولت تست %~% عالمی را شدست پشت و پناه
# 20 جز به درگاه عالی تو فلک %~% ننبشتست عبده و فداه
# 21 جز به عین رضا همی نکند %~% دیده روزگار در تو نگاه
# 22 هست بر وقف‌نامه ملکت %~% نه سپهر و چهار طبع گواه
# 23 خشم و خصم تو آتشست و حریر %~% مهر و کین تو طاعتست و گناه
# 24 لطف تو دست اگر دراز کند %~% دست قهر اجل شود کوتاه
# 25 بدماند ز شعله آتش %~% فتح باب کف تو مهر گیاه
# 26 در هنر خود چنین بود که تویی %~% بشری لا اله الا الله
# 27 ای به تو زنده سنت پاداش %~% وی به تو تازه رسم بادافراه
# 28 بنده از شوق خاک درگه تو %~% بر سر آتش است بی‌گه و گاه
# 29 بپذیرش که بنده تو سزد %~% او و پیوستگان او پنجاه
# 30 پیش تختت بود چو سرو به پای %~% تا کند چون بنفشه پشت دوتاه
# 31 گیرد از دیگران کناره چو رخ %~% صدرها گر بدو دهند چو شاه
# 32 تاکند اختلاف گردش چرخ %~% نقش بی‌رنگ روزگار تباه
# 33 هرکه چون چرخ نبودت خواهان %~% روزگارش مباد نیکوخواه
# 34 تابعت باد یار شادی و عز %~% حاسدت باد جفت ناله و آه
# 35 در نفسهای دشمنت تضمین %~% هر زمان صدهزار وا اسفاه
# 36 امر و نهیت روان چو حکم قضا %~% بر نشابور ومرو و بلخ و هراه
PageV1P0489
### || [genre: Q]
# 1 ای سراپرده سپید و سیاه %~% ای بلند آفتاب و والا ماه
# 2 شعله صبح روزگار دو رنگ %~% در زد آتش به آسمان دوتاه
# 3 از افق برکشید شیر علم %~% در جهان اوفتاد شور سپاه
# 4 هین که برکرد مرغ و ماهی را %~% شغب از خوابگاه و خلوتگاه
# 5 شد یکی را سبک عنان شتاب %~% دیگری را گران رکاب شناه
# 6 ای بخار بحار کله ببند %~% وی عروس بهار حله بخواه
# 7 ای مرصع دوات و مصری کلک %~% وی همایون بساط و میمون‌گاه
# 8 روز عیدست و تهنیت شرطست %~% عید را تهنیت کنند به گاه
# 9 به ملاقات بزم صاحب عصر %~% به زمین بوس صدر ثانی شاه
# 10 ناصرالدین که نوک خامه اوست %~% چهره‌پرداز نصر دین اله
# 11 طاهربن المظفر آنکه ظفر %~% جز پی رایتش نداند راه
# 12 آنکه در زیر سایه عدلش %~% طاعت کهربا ندارد کاه
# 13 وانکه در جنب سایه قدرش %~% خواجه اختران نجوید جاه
# 14 وانکه او یونس است و گردون حوت %~% وانکه او یوسف است و گیتی چاه
# 15 رای او را مگر ملاقاتی %~% خواست افتاد با فلک ناگاه
# 16 اتفاقا به وجه گستاخی %~% سوی او آفتاب کرد نگاه
# 17 هرچه این می‌گشاد بند قبا %~% آن فرو می‌کشید پر کلاه
# 18 ای غلامت به طبع بی‌اجبار %~% وی مطیعت به طوع بی‌اکراه
# 19 هرچه در زیر دور چرخ کبود %~% هرچه بر پشت جرم خاک سیاه
# 20 قدرتت گشته در ازا قدر %~% حمله شیر و حیله روباه
# 21 دست عدلی دراز کردستی %~% هم به پاداش و هم به بادافراه
# 22 که نه بس روزگار می‌باید %~% ای قضاه قهر روزگار پناه
# 23 تا کنی از تصرفات زمین %~% دست تاثیر آسمان کوتاه
# 24 عدل دایم بود گواه دوام %~% بر دوام تو عدل تست گواه
# 25 فتنه در عهد حزم تو نزدست %~% یک نفس خالی از دوکار آگاه
# 26 دهر در دور دست تو نگذاشت %~% هفت اقلیم را دو حاجت خواه
# 27 دست تو فتح باب بارانیست %~% که برآرد ز شوره مهر گیاه
# 28 ای خلایق به جمله جزو و توکل %~% و آفرینش همه پیاده تو شاه
# 29 نه خدایی و داشتست خدای %~% جاودانت از شریک و شبه نگاه
# 30 شبهت از خواب و آب و آینه خاست %~% ورنه آزاد بودی از اشباه
# 31 زین فراتر نمی‌توانم شد %~% خاطرم تیره شد دماغ تباه
# 32 عاجزم در ثنای تو عاجز %~% آه اگر همچنین بمانم آه
# 33 یک دلیری کنم قرینه شرک %~% نکنم لا اله الا الله
# 34 تاکه ذکر گناه و طاعت هست %~% سال و ماه اوفتاده در افواه
# 35 از مقامات بندگی خدای %~% هرچه جز طاعت تو باد گناه
# 36 سوی تدبیر تو نوشته قضا %~% گاه تقدیر عبده و فداه
# 37 همتت ملک‌بخش و ملک‌ستان %~% دولتت دوستکام و دشمن‌کاه
# 38 یک نفس حاسدان بی‌نفست %~% برنیاورده جز که وا اسفاه
PageV1P0490
### || [genre: Q]
# 1 ای ممالک را مبارک پادشاه %~% ای سزای خاتم و تخت و کلاه
# 2 تیغ خونخوارت پذیرفتار فتح %~% عفو جان‌بخشت خریدار گناه
# 3 روز کوشش بحر گردون کر و فر %~% وقت بخشش چرخ دریا دستگاه
# 4 شاه احمد نام موسی معرکه %~% شاه یوسف صدق یحیی انتباه
# 5 عز دین و ملک دولت آنکه هست %~% عز و دین و ملک و دولت را پناه
# 6 ساحت عرشست خاک حضرتت %~% کاندرو جز کبریا را نیست راه
# 7 روز بارت خاک‌بوسان ره دهند %~% آفتاب و سایه را در بارگاه
# 8 آسمان چشم حوادث برکند %~% گر کند در سایه چترت نگاه
# 9 بر امید آنکه از روی قبول %~% رفعت چتر تو یابد جرم ماه
# 10 پوشد اندر عرصه‌گاه هر خسوف %~% کسوتی چون کسوت چترت سیاه
# 11 چرخ و ارکان فوق تختی بیش نیست %~% این به جودت شد مسلم آن به جاه
# 12 آسمان سرگشته کی ماندی اگر %~% با ثبات جاه تو کردی پناه
# 13 عرصه تنگ سپهر تنگ چشم %~% کی تواند دیدن اندر سال و ماه
# 14 بر ثبات دولت آثارت دلیل %~% بر دوام ملک انصافت گواه
# 15 بر در ملکت کرا آید شگفت %~% گر کمر بندد نشابور و هراه
# 16 صادقان از خدمتت فارغ نیند %~% صبح صادق زان همی خیزد پگاه
# 17 تا که دارد آفتاب آسمان %~% از فلک میدان و از انجم سپاه
# 18 آفتاب آسمانت باد تاج %~% و آسمان آفتابت باد گاه
# 19 بخت روزافزون و فرخ روز و شب %~% جاودان دولت‌فزا و خصم کاه
PageV1P0491
### || [genre: Q]
# 1 ای به گوهر تا به آدم پادشاه %~% در پناه اعتقادت ملک شاه
# 2 ستر میمونت حریم ایزدست %~% کاندرو جز کبریا را نیست راه
# 3 از سیاست آسمان بندد تتق %~% گرچه در اندیشه‌سازی بارگاه
# 4 ناوک عصمت بدوزد چشم روز %~% گر کند در سایه چترت نگاه
# 5 پیش مهدت چاوشان بیرون کنند %~% آفتاب و سایه را از شاهراه
# 6 بر امید آنکه از روی قبول %~% رفعت چتر تو یابد جرم ماه
# 7 پوشد اندر عرصه‌گاه هر خسوف %~% کسوتی چون کسوت چترت سیاه
# 8 آسمان سرگشته کی ماندی اگر %~% با ثبات دولتت کردی پناه
# 9 گر وجود تو نبودی در حساب %~% آفرینش نامدی الا تباه
# 10 گر کسی انکار این دعوی کند %~% حق تعالی هست آگاه و گواه
# 11 قدر ملکت کی شناسد چرخ دون %~% شکر جودت کی گذارد دهر داه
# 12 منصب احمد چه داند کنج غار %~% قیمت یوسف چه داند قعر چاه
# 13 بوی اخلاقت بروم ار بگذرد %~% در حجاب جاودان ماند گناه
# 14 نسبت از صدق تو دارد در هدی %~% صبح صادق زان همی خیزد پگاه
# 15 گوهر افراسیاب از جاه تو %~% راند بر تقدیم آدم آب و جاه
# 16 خاک ترکستان ز بهر خدمتت %~% با گهر زاید همی مردم گیاه
# 17 خون کانها کینه دستت بریخت %~% می‌چگویم کون شد بی‌دستگاه
# 18 از تعجب هر زمان گوید سخا %~% اینت دریا دست و کان دل پادشاه
# 19 ای ز عدل سرخ‌رویت تا ابد %~% کهربا را روی زرد از هجر کاه
# 20 عدل تو نقش ستم چونان ببرد %~% کز جهان برخاست رسم دادخواه
# 21 تا که دارد خسرو سیارگان %~% در اقالیم فلک ز انجم سپاه
# 22 در سپاهت بر سر هر بنده‌ای %~% از شرف سیاره‌ای بادا کلاه
# 23 تارک گردونت اندر پایمال %~% ابلق ایامت اندر پایگاه
# 24 سایه سلطان که ظل ایزدست %~% بر سر این سروری بیگاه و گاه
# 25 بخت روزافزون و حزمت شب‌روت %~% جاودان دولت‌فزای و خصم کاه
PageV1P0492
### || [genre: Q]
# 1 شاها صبوح فتح و ظفر کن شراب خواه %~% نرد و ندیم و مطرب و چنگ و رباب خواه
# 2 از دست آنکه غیرت ماهست و آفتاب %~% در جام ماه نو می چون آفتاب خواه
# 3 وز خد آنکه قطره آبست و برگ گل %~% تا گرد رزمگه بزدایی گلاب خواه
# 4 یاقوت ناب و آب فسرده است جام می %~% آب طرب روان کن و یاقوت ناب خواه
# 5 ازکام شیر ملک چو کردی برون به تیغ %~% فارغ ز گرد ران گوزنان کباب خواه
# 6 روز مصاف خصم به جیش خطاشکن %~% وقت صلاح ملک ز رای صواب خواه
# 7 شبها که دشمن تو ز بیم تو نغنود %~% گردون به طعنه گویدش از بخت خواب خواه
# 8 هر پایه‌ای که خصم ترا برکشد سپهر %~% گوید قضا تمام شد اکنون طناب خواه
# 9 روزی که رجم دیو کنی بر سپهر فتح %~% از ترکش گهرکش خود یک شهاب خواه
# 10 وقتی که حکم جزم کنی بر بسیط خاک %~% از منشیان حضرت خود یک خطاب خواه
# 11 بر گشت عافیت چو بخیلی کند سپهر %~% از چتر و تیغ خویش سپهر و سحاب خواه
# 12 در موقف جزای مطیعان و عاصیان %~% از لطف و قهر خویش ثواب و عقاب خواه
# 13 نی نی که انتقام خواهد خود آسمان %~% روزی شکار کن تو و روزی شراب خواه
# 14 در شان داد آیت حق بود میر داد %~% او باب تست زندگی از نام باب خواه
# 15 ایام گر بکرد خطایی در آن مبند %~% خوش باش و انتقام ز رای صواب خواه
# 16 آنجا که تاب حمله ندارد زمین رزم %~% از رخش و رمح خویش توان جوی و تاب خواه
# 17 چون خاک بی‌درنگ شود چرخ بی‌شتاب %~% از حزم و عزم خویش درنگ و شتاب خواه
# 18 دنیا خراب و دین به خلل بود و عدل تو %~% آباد کرد هر دو کنون طشت و آب خواه
# 19 کاهی که از جهان ببرد کهربا به غصب %~% در عهد عدل تست ز عدلت جواب خواه
# 20 بی‌عدل مستجاب نگردد دعای شاه %~% شاها دعای خویش همه مستجاب خواه
# 21 آباد دار ملک زمین خسروا به داد %~% طوفان باد ملک هوا گو خراب خواه
PageV1P0493
### || [genre: Q]
# 1 ای همای همتت سر بر سپهر افراخته %~% کس چو سیمرغت نظیری در جهان نشناخته
# 2 دور بین چون کرکس و خصم افکنی همچون عقاب %~% باز هنگام هنر گردن چو باز افراخته
# 3 طوطیان نظم کلام و بلبلان زیر نوا %~% جز به یاد مجلست نا داده و ننواخته
# 4 بخت بیدارت خروسان سحرگه‌خیز را %~% از پگه‌خیزی که هست از چشم صبح انداخته
# 5 تا به تاج هدهد و طاوس در کین عدوت %~% نیزهای پر ز دست و تیغهای آخته
# 6 قهر شاهین انتقامت اخگر دل در برش %~% چون در امعا شترمرغ از اسف بگداخته
# 7 نیک پی آن بنده‌ات ای بندگانت نیک پی %~% از تجملها به کف کردست جفتی فاخته
# 8 طوق قمری بر قفا خون تذرو اندر دو چشم %~% با چنین فر و بها دلها ز غم پرداخته
# 9 نرد زیب از کبک و تیهو برده پس بی‌اختیار %~% مانده اندر ششدر حبس قفس ناباخته
# 10 هریکی را همچو لقلق مار باید صعوه کرم %~% سوی آب و دانه بینی دایم اندر تاخته
# 11 چون حواصل هیچ سیری می‌ندانند از علف %~% وین غلامک وجه بنجشکی ندارد ساخته
# 12 مکرمت کن پاره‌ای ارزن فرستش کز شره %~% چون دو زاغند این دو شهرآشوب کشور تاخته
PageV1P0494
### || [genre: Q]
# 1 ای جهان را عدل تو آراسته %~% باغ ملک از خنجرت پیراسته
# 2 حلقه شبرنگ زلف پرچمت %~% روزها رخسار فتح آراسته
# 3 در دو دم بنشانده از باران تیر %~% هرکجا گرد خلافی خاسته
# 4 خسروان نقش نگین خسروی %~% نام را جز نام تو ناخواسته
# 5 گنجها خواهان دستت زان شدند %~% کز پی خواهنده دادی خواسته
# 6 در بلاد ملک تو با خاک پیر %~% راستی باید ز خاک آراسته
# 7 ای به قدر و رای چرخ و آفتاب %~% باد ماه دولتت ناکاسته
PageV1P0495
### || [genre: Q]
# 1 ای نهال مملکت از عدل تو بر یافته %~% وی همای سلطنت از عدل تو پر یافته
# 2 در جهانداریت گردون فتنه در سر داشته %~% وز ملکشاهیت عالم رونق از سر یافته
# 3 از مثال تو جهان در نقش الله المعین %~% مایه کافور خشک و عنبر تر یافته
# 4 بی‌نهیب روز محشر طالبان آخرت %~% در جوار صدر تو طوبی و کوثر یافته
# 5 از شمر اعجاز تو اسباب دریا ساخته %~% وز عرض اقبال تو آثار جوهر یافته
# 6 روضهای خطه اسلام در ایام تو %~% از بهار عدل تو هم زیب و هم فر یافته
# 7 شاخهای دوحه انصاف در اقلیم تو %~% از نمای فضل تو هم برگ و هم بر یافته
# 8 مدت همنام تو از سعی تیغ و کلک تو %~% در ثبات عمر تو بی‌روز محشر یافته
# 9 پایه تخت ترا هنگام بوسیدن خرد %~% از ورای قلعه نه چرخ برتر یافته
# 10 گمرهان آفرینش در شب احداث دهر %~% از فروغ صبح تایید تو رهبر یافته
# 11 گاه ضرب و طعن در میدان زبان رمح تو %~% رام نطق از گفتن الله اکبر یافته
# 12 آسمان را بر زمین در لحظه‌ای اندیشه‌وار %~% مرکب اندیشه رفتار تو اندر یافته
# 13 دیده بر خاک جناب تو به روز بار تو %~% جلوگاه از چهره فغفور و قیصر یافته
# 14 از برای چشمه حیوان مدحت جان و عقل %~% وهم را در صحبت عزم سکندر یافته
# 15 همچو ابنا هنر از بهر حاجت سال و ماه %~% چرخ را دربان تو چون حله بر در یافته
# 16 کیسه از جود تو سلطان و رعیت دوخته %~% بهره از بر تو درویش و توانگر یافته
# 17 ناظران علوی و سفلی ز بذل عام تو %~% بحر و کان را در فراق گوهر و زر یافته
# 18 تا دماغ کاینات از خلق تو مشکین شود %~% خلقت تو در ازل خلق پیمبر یافته
# 19 تا همی در بزم گیتی باشد از جنس نبات %~% در دماغش از دل و جان جام و ساغر یافته
# 20 خسروی را نسبت فیروزی از نام تو باد %~% خسروان از خاک درگاه تو افسر یافته
PageV1P0496
### || [genre: Q]
# 1 ای ز یزدان تا ابد ملک سلیمان یافته %~% هرچه جسته جز نظیر از فضل یزدان یافته
# 2 ای ز رشک رونق بزمت سلیمان را خدای %~% از تضرع کردن هب‌لی پشیمان یافته
# 3 منبر از یادت جناب خطبه عالی داشته %~% دولت از نامت دهان سکه خندان یافته
# 4 هرچه دعوی کرده از رتبت امیرالمؤمنین %~% روزگار از پایه تخت تو برهان یافته
# 5 اختران را شوکتت بر سمت طاعت رانده %~% آسمان را همتت در تحت فرمان یافته
# 6 بارها از شرم رایت آسمان خورشید را %~% زیر سیلاب عرق در موج طوفان یافته
# 7 پیش چوگان مرادت گوی گردون را قضا %~% بی‌تصرف سالها چون گوی میدان یافته
# 8 کرده موزن حل و عقد آفرینش را قدر %~% تا ز عدل شاملت معیار و میزان یافته
# 9 منهیان ربع مسکون زاب روی عدل تو %~% فتنه را پنجاه ساله نان در انبان یافته
# 10 در میان دولتی با حلق ملکی گشته سخت %~% هر کمندی کز کف عزم تو دوران یافته
# 11 بارها آحاد فراشانت شیر چرخ را %~% در پناه شیر شادروان ایوان یافته
# 12 حادثه در نرد درد و فتنه در شطرنج رنج %~% بدسگالت را حریف آب دندان یافته
# 13 زلف‌وارش سر ز تن ببریده جلاد اجل %~% بر دل هرک از خلافت خال عصیان یافته
# 14 از مصافت قایل تکبیر حیران مانده باز %~% وز نفاذت نامه تقدیر عنوان یافته
# 15 هم ز بیم لمعه تیغ تو جاسوس ظفر %~% مرگ را در چشمه تیغ تو پنهان یافته
# 16 جرم خاک از بس و حل کز خون خصمت ساخته %~% ابلق ایام را افتان و خیزان یافته
# 17 زان اثرها کز سنانت یاد دارد روزگار %~% یک نشان معجز از موسی عمران یافته
# 18 ناقه صالح عصای موسی و روح پدر %~% هرسه را در بطن مادر دیده بی‌جان یافته
# 19 سالها بر خوان رزم از میزبان تیغ تو %~% وحش و طیر و دام ودد را چرخ مهمان یافته
# 20 هرکجا طی کرده یک پی نعل اسبت خاک رزم %~% اژدهای رایت از باد ظفر جان یافته
# 21 آفتاب از سمت رزمت چون به مغرب آمده %~% چهره چون قوس قزح پر اشک الوان یافته
# 22 وز گشادت روز دیگر چون به خود پرداخته %~% دیده چون رخسار مه پر زخم پیکان یافته
# 23 وز بخار خون خصمانت هوای معرکه %~% بی‌مزاج انجم استعداد باران یافته
# 24 پس به مدتها ز خاک رزمگاهت روزگار %~% رستنی را صورت و ترکیب مرجان یافته
# 25 خسروا من بنده در اثنا این خدمت که هست %~% گوش و هوش از گوهرش سرمایه کان یافته
# 26 قصد آن کردم که ذوالقرنین ثانی گویمت %~% هر غلامت از تو در هر مکرمت آن یافته
# 27 شاد باش ای مصطفی سیرت خداوند این منم %~% کز قبول حضرتت اقبال حسان یافته
# 28 تا توان گفتن همی با خسرو سیارگان %~% کای زکیوان پاسبان وز ماه دربان یافته
# 29 بادت اندر خسروی سیاره از فوج حشم %~% ای مه منجوق چترت قدر کیوان یافته
# 30 هرچه پنهان قضا حزم تو پیدا داشته %~% هرچه دشوار قدر عزم تو آسان یافته
PageV1P0497
### || [genre: Q]
# 1 زهی کارت از چرخ بالا گرفته %~% حدیثت ز چین تا به صنعا گرفته
# 2 رکاب ترا چرخ توسن بسوده %~% عنان ترا بخت والا گرفته
# 3 به نامت هنر فال فرخنده جسته %~% به یادت خرد جام صهبا گرفته
# 4 زهی نعل شبدیز و لعل کلاهت %~% ز تحت‌الثری تا ثریا گرفته
# 5 به هنگام جود و به گاه سخاوت %~% دل و همتت رسم دریا گرفته
# 6 ز لفظ خطیبان مدحت سرایت %~% همه عرصه عالم آوا گرفته
# 7 به یک حمله در خدمت شاه عالم %~% همه ملک جمشید و دارا گرفته
# 8 به فر و به اقبال سلطان عالم %~% سر و افسر و ملک دنیا گرفته
# 9 زمان و زمین را بساط کلامت %~% چو خورشید بالا و پهنا گرفته
# 10 سر تیغت از خون او داج دشمن %~% ز شنگرف و سیماب سیما گرفته
# 11 گه از خون دل رنگ یاقوت داده %~% گه از رنگ خون رنگ مینا گرفته
# 12 تویی سرفرازی که هست آفرینت %~% ز اقصای چین تا به بطحا گرفته
# 13 من مدح‌خوان را شب و روز نکبت %~% در انواع تیمار تنها گرفته
# 14 ز آمیزش عالم و طبع عالم %~% دلم نفرت و طبع عنقا گرفته
# 15 شب محنت من ز امداد فکرت %~% درازی شبهای یلدا گرفته
# 16 مرا صنعت چرخ توسن شکسته %~% مرا صولت دهر رعنا گرفته
# 17 گهم نکبت چرخ اخضر گرفته %~% گهم حلقه دام سودا گرفته
# 18 من از وحشت دل سوی حضرت تو %~% چو موسی ره طور سینا گرفته
# 19 ز خورشید رای تو و نور دستت %~% همه دهر نور تجلی گرفته
# 20 ز برهان جیب تو و معجزاتت %~% سواد زمین دست بیضا گرفته
# 21 من اندر شکایات امروز و امشب %~% در عشوه شب ز فردا گرفته
# 22 سر دامن و آستین بلا را %~% چو وامق سر زلف عذرا گرفته
# 23 ز بس دهشت‌جان و دل دست کل را %~% رها کرده و پای اجزا گرفته
# 24 ز قرآن ربوده کمال فصاحت %~% وز انجیل خط معما گرفته
# 25 در خدمتت اختیاری نمانده %~% در حضرتت جمع غوغا گرفته
# 26 همیشه که نامست از حسن یوسف %~% جهانی حدیث زلیخا گرفته
# 27 بمان ای خداوند و مخدوم عالم %~% که هست از تو دین قدر والا گرفته
PageV1P0498
### || [genre: Q]
# 1 ای تیغ تو ملک عجم گرفته %~% انصاف تو جای ستم گرفته
# 2 اقبال جناب ترا گزیده %~% باقی جهان جمله کم گرفته
# 3 پشتی شده در نیک و بد جهان را %~% هر پشت که پیش تو خم گرفته
# 4 از نام خدای و رسول نامت %~% ترکیب حروف و رقم گرفته
# 5 وآنگه ز زبان بی‌عنا سکه %~% در چهره زر و درم گرفته
# 6 اطراف بساط عریض جاهت %~% آفاق حدوث و قدم گرفته
# 7 اسرار فلک مشرف وقوفت %~% تا شام ابد در قلم گرفته
# 8 گه سقف سپهر از خیال بزمت %~% آرایش باغ ارم گرفته
# 9 گه قطر زمین از ثبات رزمت %~% تا پشت سمک رنگ و نم گرفته
# 10 فرمان تو آن مستحق طاعت %~% بی‌عنف رقاب امم گرفته
# 11 انصاف تو در ماجرای شیران %~% آهو بچگان را حکم گرفته
# 12 عفو تو قبول شفا شکسته %~% خشم تو مزاج الم گرفته
# 13 بذلت در و دیوار آرزو را %~% در نقش و نگار نعم گرفته
# 14 هر هفته‌ای از جنبش سپاهت %~% گیتی همه کوس و علم گرفته
# 15 در موکب تو اژدهای رایت %~% شیران عرین را به دم گرفته
# 16 هرجا که سپاه تو پی فشرده %~% در سنگ نشان قدم گرفته
# 17 حفظ تو جهان را چو بر باری %~% در سایه فضل و کرم گرفته
# 18 شام و شفق از آفتاب رایت %~% دوکان ز بر صبحدم گرفته
# 19 در لوح زبان جای خاک‌پایت %~% اندازه واو قسم گرفته
# 20 عدل تو به احداث عشقبازی %~% بس تیهو و شاهین به هم گرفته
# 21 از تخت تو وقت سؤال سائل %~% تا عرش صدا نعم گرفته
# 22 آز از کرب امتلا دایم %~% ویرانه کتم عدم گرفته
# 23 در عرض سپاه تو مرغ و ماهی %~% یکسر همه حکم حشم گرفته
# 24 در پیکر دیو از شهاب رمحت %~% خون صورت شاخ بقم گرفته
# 25 بدخواه تو را خاک مادرآسا %~% از پشت پدر در شکم گرفته
# 26 از ناله خصم تو گوش گردون %~% خاصیت جذر اصم گرفته
# 27 چشمش که زباست به وقت خوابش %~% از نم صفت لاتنم گرفته
# 28 او آمده و فتنه را به عمیا %~% در دزدی آن متهم گرفته
# 29 ای تو ز ثنا بیش و خسروان را %~% دامن خسک مدح و ذم گرفته
# 30 حاسد به کمالت کند تشبه %~% لیکن چو به فربه ورم گرفته
# 31 تا در حرم آسمان نگردد %~% بر کس در شادی و غم گرفته
# 32 شادی تو باد ای حریم گیتی %~% از عدال تو امن حرم گرفته
# 33 در سلک سماطین روز بارت %~% کیوان سر صف خدم گرفته
# 34 در حلقه خنیاگران بزمت %~% خاتون فلک زیر و بم گرفته
# 35 عمر تو مقامات نوح دیده %~% جاه تو ولایات جم گرفته
# 36 هر عید عرب تا به روز محشر %~% جشن تو سواد عجم گرفته
PageV1P0499
### || [genre: Q]
# 1 زهی ز عدل تو خلق خدای آسوده %~% ز خسروان چون تویی در زمانه نابوده
# 2 جهان به تیغ درآورده جمله زیر نگین %~% پس از تکبر دامن بدو نیالوده
# 3 ز شیر بیشه سلجوقیان به یک جولان %~% شکاریی که به صد سال کرده بربوده
# 4 هزار بار ز بهر طلایه حزمت %~% بسیط خاک جهان بادوار پیموده
# 5 چو دیده نیستیی بی‌سال بخشیده %~% چو دیده عاجزیی بی‌ملال بخشوده
# 6 زبان نداده به جود و عطا رسانیده %~% وعید کرده به جرم و جزا نفرموده
# 7 ز حفظ عدل تو مهتاب در ولایت تو %~% طراز توزی و تار قصب نفرسوده
# 8 به دست فتح و ظفر بر سپهر دولت خصم %~% سپاهت از گل قهر آفتاب اندوده
# 9 دو گشته خانه خورشید کی به روز مصاف %~% چو شیر رایت تو سر بر آسمان سوده
# 10 هنوز مطرب رزمت نبرده زخمه به گوش %~% که گوش ملک تو تکبیر فتح بشنوده
# 11 به روز حرب کسی جز کمان ز لشکر تو %~% ز هیچ روی به خصم تو پشت ننموده
# 12 ز بیم تیغ تو جز بخت دشمن تو کسی %~% در آن دیار شبی تا به روز نغنوده
# 13 اثر ز دود خلافت به روزنی نرسید %~% که عکس تیغ تو آتش نزد در آن دوده
# 14 ز خصم تونرود خون چو کشته گشت که خون %~% ز رگ چگونه رود کز دو دیده پالوده
# 15 از آن زمان که ظفر پرچم تو شانه زده است %~% ز زنگ جور کدام آینه است نزدوده
# 16 قضاست امر تو گویی که از شرایط او %~% نه کاسته است فلک هرگز و نه افزوده
# 17 ز سعی غنچه پیکان تست گلبن فتح %~% شکفته دایم و افتاده توده بر توده
# 18 شمایل تو به عینه نتایج خردست %~% که همگنانش پسندیده‌اند و بستوده
# 19 ز تست نصرت دین وز خدای نصرت تو %~% دراز باد سخن‌تان که نیست بیهوده
# 20 تو می‌روی و زمین و زمان همی گویند %~% زهی ز عدل تو خلق خدای آسوده
PageV1P0500
### || [genre: Q]
# 1 ای رایت دولت ز تو بر چرخ رسیده %~% وی چشم وزارت چو تو دستور ندیده
# 2 بر پایه تو پای توهم نسپرده %~% بر دامن تو دست معالی نرسیده
# 3 با قدر تو اوج زحل از دست فتاده %~% با کلک تو تیر فلک انگشت گزیده
# 4 در نظم جهان هرچه صریر قلمت گفت %~% از روی رضا گوش قضا جمله شنیده
# 5 اعجاز تو در شرع وزارت نه به حدیست %~% کز خلق بمانند یکی ناگرویده
# 6 ای مردم آبی شده بی‌باس تو عمری %~% در دیده احرار جهان مردم دیده
# 7 دی خانه فروش ستم آنرا که برانداخت %~% انصاف تو امروز به جانش بخریده
# 8 از خنصر چپ عقد ایادیت گرفته %~% اطفال در آن عهد که ابهام مکیده
# 9 آرام زمین بر در حزم تو نشسته %~% تعجیل زمان در ره عزم تو دویده
# 10 تخم غرض بخت تو بر خاره برسته %~% مرغ عمل خصم تو از بیضه پریده
# 11 بر خاک درت ملک گویی که از آرام %~% طفلی است در آغوش رقیبی غنویده
# 12 درکام جهان آب شد از تف ستم خشک %~% جز آب حیات از سر کلکت نچکیده
# 13 گردون که یکی خوشه چنش ماه نو آمد %~% تا سنبله از خرمن اقبال تو چیده
# 14 آنجا که گران گشت رکاب سخط تو %~% از بوالعجبی فتنه عنان باز کشیده
# 15 بی‌آب رخ طالع مه‌پرور تو ماه %~% تا عهد تو چون ماهی بی‌آب طپیده
# 16 پشتی شده در نیک و بد ابنای جهان را %~% هر پشت که در صدر تو یک روز خمیده
# 17 دندان خزان کند بر آن شاخ که بر وی %~% یکبار نسیمی ز رضای تو وزیده
# 18 زنبور خزر فضله لطف تو سرشته %~% آهوی ختن کشته خلق تو چریده
# 19 در عهد نفاذ تو ز پستان پلنگان %~% آهو بره در خواب‌ستان شیر مکیده
# 20 شیر فلک آن شیر سراپرده دوران %~% در مرتبه با شیر بساطت نچخیده
# 21 می‌بینم از این مرتبه خورشید فلک را %~% چون شبپره در سایه حفظ تو خزیده
# 22 بدخواه تو چون کرم بریشم کفن خویش %~% از دوک زبان بر سرو بر پای تنیده
# 23 بر چرخ ممالک ز شهاب قلم تست %~% بر یکدگر افتاده دو صد دیو رمیده
# 24 کورا که تب و لرزه‌اش از بیم تو دارد %~% یک چاشنی از شربت قهر تو چشیده
# 25 غور تو نه بحریست کزو عبره توان کرد %~% گیرم که جهان پر شود از خیک دمیده
# 26 تو در چمن دولت و در باغ وزارت %~% چون ابر خرامیده و چون سرو چمیده
# 27 دیروز به جای پدر و جد تو بودست %~% مسعود علی آن دو ملک‌شان بگزیده
# 28 امروز اگر نوبت ایشان به تو آمد %~% نشگفت عطاییست سزاوار و سزیده
# 29 تا تار شب و روز چنان نیست کز ایشان %~% سهم رسن پیسه خورد مار گزیده
# 30 خصم تو چو شب باد همه جای سیه‌روی %~% وز حادثه چون صبح دوم جامه دریده
# 31 رخسار چو آبی ز عنا گرد گرفته %~% دل در برش از نایبه چون نار کفیده
# 32 هر ساعتش از غصه گلی تازه شکفته %~% وان غصه چو خارش همه در دیده خلیده
PageV1P0501
### || [genre: Q]
# 1 دو عیدست ما را ز روی دو معنی %~% هم از روی دین و هم از روی دنیی
# 2 همایون یکی عید تشریف سلطان %~% مبارک دگر عید قربان و اضحی
# 3 به صد عید چونین فلک باد ضامن %~% خداوند ما را ز ایزد تعالی
# 4 امیر اجل فخر دین بوالمفاخر %~% امیری به صورت امیری به معنی
# 5 به پیش کف راد او فقر و فاقه %~% چو پیش زمرد بود چشم افعی
# 6 نتابد بر آن آفتاب حوادث %~% که در سایه عدل او ساخت ماوی
# 7 ایا دست تو وارث دست حاتم %~% و یا کلک تو نایب چوب موسی
# 8 کند چرخ بر احترام تو محضر %~% دهد دهر بر احتشام تو فتوی
# 9 ز امن تودر پای فتنه است بندی %~% ز عدل تو بر دست ظلمست حنی
# 10 شود بر خط عز جاه تو ضامن %~% کشد بر خط رزق جود تو اجری
# 11 ز عدلت زمین است چونان که گویی %~% فرود آمد از آسمان باز عیسی
# 12 دهد حزمت اندر وغا امن و سلوت %~% دهد عزمت اندر بلا من و سلوی
# 13 صریر قلمهای تو نفخ صورست %~% که آید ازو لازم احیا موتی
# 14 به لب هست خاموش وزو عقل گویا %~% به تن هست لاغر وزو ملک فربی
# 15 نهد کشت قدر ترا ماه خرمن %~% بود آب تیغ ترا روح مجری
# 16 ز آب حسامت به سردی ببندد %~% مزاج عدو چون به گرمی زدفلی
# 17 به سبزی و تلخی چون کسنی است الحق %~% عجب نیست آن خاصیت زاب کسنی
# 18 دل حاسد از باد عکس سنانت %~% چنانست چون طورگاه تجلی
# 19 چو تو حکم کردی قضا هم نیارد %~% که گوید چنین مصلحت هست یانی
# 20 اشارات تو حکمهائیست قاطع %~% چه از روی فرمان چه از روی تقوی
# 21 به تشریف و انعام اگر برکشیدت %~% چه سلطان اعظم چه دستور اعلی
# 22 به تشریف آن جز توکس نیست درخور %~% به انعام این جز تو کس نیست اولی
# 23 چو من بنده در وصف انعام و شکرت %~% کنم نثری آغاز یا شعری انشی
# 24 رسد در ثنای تو نثرم به نثره %~% کشد در مدیح تو شعرم به شعری
# 25 عروسان طبعم کنند از تفاخر %~% ز نعمت تو رفعت ز مدح تو فخری
# 26 چو انشا کنم مدحتی گویی احسنت %~% چو پیدا کنم حاجتی گویی آری
# 27 درآریت مدغم دو صد گونه احسان %~% در احسنت مضمر دوصد گونه حسنی
# 28 روا نیست در عقل جز مدحت تو %~% چو مدحت همی بایدم کرد باری
# 29 الا تا که دوران چرخ مدور %~% کند بر جهان سعد چون نحس املی
# 30 همه سعد و نحس فلک باد چونان %~% که باشد ز دوران چرخت تمنی
# 31 به قدرت مباهات اجرام گردون %~% به قصرت تولای ایوان کسری
PageV1P0502
### || [genre: Q]
# 1 ای به درگاه تو بر قصه‌رسان صاحب ری %~% ره‌نشین سر کوی کرمت حاتم طی
# 2 اختران در هوس پایه اعلای سپهر %~% سوی ایوان تو آورده به علیین پی
# 3 و آسمان در طلب واسطه عقد نجوم %~% روی در رای تو آورده که وی شاهد وی
# 4 فلک جاه ترا خارج عالم داخل %~% قطب تدبیر تو را عروه تقدیر جدی
# 5 جاه تست ای ز جهان بیش جهانی که درو %~% وهم را پر ببرد حیرت و فکرت را پی
# 6 چه نبی چون تو کنی یاد پیمبر چه ابی %~% باز اگر او کند این لطف چه جعفر چه نبی
# 7 صاحب و صدر جهانی و جهان زنده به تست %~% عقل داند که به جان زنده بود قالب حی
# 8 ملک را رای تو معمور چنان می‌دارد %~% که به تدبیر برون برد خرابی از می
# 9 صبح را رای تو گر پرده کتمان بدرد %~% نیز کس چهره خورشید نبیند بی خوی
# 10 نیل خواهد رخ خورشید مگر وقت زوال %~% قصر میمون ترا ناقص از آن گردد فی
# 11 اندر آن معرکه گر حمله شبگیر قضا %~% عالم عافیت از دست حوادث شد طی
# 12 چرخ می‌گفت که برکیست تلافی وجود %~% همتت دست ببر بر زد و گفتا که علی
# 13 خویشتن بر نظرت جلوه همی کرد جهان %~% آسمان گفت که خود را چکنی رسواهی
# 14 التفات تو عنان چست از آن کرد که بود %~% در ازای نظرت نسیه و نقدش لاشئی
# 15 به خلافت پدرت سر چو نیاورد فرود %~% به وزارت که کند رای ترا قانع کی
# 16 وحدت نوع تو بر شخص تو مقصور کند %~% عقل صرفی که نظیرت ندهد مطلب ای
# 17 بر حواشی کمالات تو آید پیدا %~% گرچه در اصل کشیدند طراز بیدی
# 18 بر نکوخواه تو مشکل نشود وحی از خواب %~% بر بداندیش تو ظاهر نشود رشد از غی
# 19 قطره در چشم حسودت نشگفت ار بفسرد %~% زانکه غم در نفسش تعبیه دارد مه دی
# 20 دشمنت کرمک پیله است که بر خود همه سال %~% کفن خود تند این را به دهان آن از قی
# 21 تا زبان زخمه بود چون به حدیث آید عود %~% تا دهان نغمه بود چون به خروش آید نی
# 22 سرو وش در چمن باغ معالی می‌بال %~% تا جهانی کمر امر تو بندند چو نی
# 23 در هر آن دل که ز اقبال تو درد حسدست %~% داروی بازپسین باد برو یعنی کی
PageV1P0503
### || [genre: Q]
# 1 زهی ز روی بزرگی خلاصه دنیی %~% علو قدر تو برهان آسمان دعوی
# 2 به اهتمام تو دایم عمارت عالم %~% ز التفات تو خارج عداوت دنیی
# 3 تویی که مفتی کلک تو در شریعت ملک %~% به امر و نهی امور جهان دهد فتوی
# 4 تویی که منهی رای تو بی‌وسیلت وحی %~% ز گرم و سرد نهان قضا کند انهی
# 5 سپهر گفت به جاه از زمانه افزونی %~% به صدهزار زبان هم زمانه گفت آری
# 6 چو کان عریق بود گوهرش نفیس آید %~% شناسد آنکه تامل کند در این معنی
# 7 کدام گوهر و کان عریق‌تر که بود %~% گهر محمد مسعود و کان علی یحیی
PageV1P0504
### || [genre: Q]
# 1 ویحک ای صورت منصوریه باغی و سرای %~% یا بهشتی که به دنیات فرستاد خدای
# 2 گر به عینه نه بهشتی نه جهانی که جهان %~% عمر کاهست و تو برعکس جهان عمرفزای
# 3 نیلگون برکه عنبر گل بسد عرقت %~% آسمانیست که در جوف زمین دارد جای
# 4 جویبار تو گهر سنگ شده دریاوار %~% شاخسار تو صدف‌وار شده گوهر زای
# 5 برده رضوان ز بهشت از پی پیوندگری %~% از تو هر فضله که انداخته بستان پیرای
# 6 بوده نقاش قضا در شجرت متواری %~% گشته فراش صبا در چمنت ناپروای
# 7 لب گل گشته به شادی وصالت خندان %~% دل بلبل شده از بیم فراقت دروای
# 8 شکن آب شمرهای ترا رقص هوا %~% سایه برگ درختان ترا فر همای
# 9 دست فرسوده خزان ناشده طوبی کردار %~% نوبهار تو در این گنبد گیتی‌فرسای
# 10 سایه قصر رفیع تو نپیموده تمام %~% به ذراع شب و روز انجم گیتی پیمای
# 11 گفته با جمله زوار صریر در تو %~% مرحبا برمگذر خواجه فرود آی و درآی
# 12 هین که آمد به درت موکب میمون وزیر %~% هرچه دانی و توانی ز تکلف بنمای
# 13 به لب غنچه گل دست همایونش ببوس %~% به سر زلف صبا گرد رکابش بزدای
# 14 مجمر غنچه پر از عود قماریست بسوز %~% هاون لاله پر از عنبر ساراست بسای
# 15 آصف ملک سلیمان دوم خیمه بزد %~% هین چو هدهد کلهی برنه و دربند قبای
# 16 ارغنون پیش چکاوک نه اگر بلبل نیست %~% ماحضر فاخته را گو که نشیدی بسرای
# 17 تا چوگل درنفتد جام به مستی ز کفت %~% همچو نی باش میان‌بسته و چون سرو بپای
# 18 قمریی را ز پی بلبل خوش نغمه دوان %~% تا بیایند و بسازند بهم بربط و نای
# 19 مجلس خواجه دنیاست توقف نسزد %~% خیز و تقصیر مکن عذر منه بیش مپای
# 20 خواجه کل جهان آنکه خدایش کردست %~% جاودان بر سر احرار جهان بارخدای
# 21 آن فلک جاه ملک مرتبه کز بدو وجود %~% فلکش پای سپر شد ملکش دست‌گرای
# 22 آنکه در خاصیت انصافش اگر خوض کند %~% سخن کاه نگوید ابدا کاه‌ربای
# 23 وانکه در ناصیه روز نبیند تقدیر %~% از کجا ز آینه رای ممالک آرای
# 24 ای زمان بی‌عدد مدت تو دور قصیر %~% وی جهان بی‌مدد عدت تو دست‌گزای
# 25 آفتابی اگر او چون تو شود زاید نور %~% آسمانی اگر او چون تو بود ثابت‌رای
# 26 عفوبخشی نبود چون کرمت عذرپذیر %~% فتنه‌بندی نبود چون قلمت قلعه‌گشای
# 27 گر چو خورشید شود خصم تو گو شو که شود %~% دست قهرت به گل حادثه خورشیداندای
# 28 ور برآرد به مثل مار به افسون ز زمین %~% اژدهای فلکی را چه غم از مارافسای
# 29 تا جهان را نبود از حرکت آسایش %~% در جهان ساکن وز اندوه جهان می‌آسای
# 30 مجلس لهو تو پر مشغله و هو یاهو %~% خانه خصم تو پر ولوله و ها یا های
# 31 هست فرمانت روان بر همه اطراف جهان %~% در جهان هرچه مراد تو بود می‌فرمای
PageV1P0505
### || [genre: Q]
# 1 آخر ای قوم نه از بهر من از بهر خدای %~% دست گیرید مرا زین فلک بی‌سروپای
# 2 حال من بنده به وجهی که توان کشف کنید %~% بر خداوند من آن صورت تایید خدای
# 3 عالم مجد که بر بار خدایان ملکست %~% مجد دین آن به سزا بر ملکان بارخدای
# 4 میر بوطالب بن نعمه که بی‌نعمت او %~% آسمان تنگ و زمین مفلس و خورشید گدای
# 5 آنکه بانقش وجودش ورق فتنه بشست %~% عالم نامیه‌بخش و فلک حادثه‌زای
# 6 آنکه از ابر کفش آب خورد کشت امید %~% وانکه بر خاک درش رشک برد فر همای
# 7 آنکه پیش گره ابروی باسش به مثل %~% نام که زهره ندارد که برد کاه‌ربای
# 8 بر سر جمع بگویید که ای قدر ترا %~% آسمان پای سپر گشته زمین دست‌گرای
# 9 مانده از سیلی جاهت سر چرخ اندر پیش %~% گشته از طعنه حلمت دل خاک اندروای
# 10 خشک‌سال کرم از ابر کفت یافته نم %~% وای اگر ابر کفت نایژه بگشادی وای
# 11 ساعد جود تو دارد کف دریا وسعت %~% پنجه قهر تو دارد گل خورشید اندای
# 12 چیست کلک تو یکی کاتب اسرارنگار %~% چیست نطق تو یکی طوطی الهام‌سرای
# 13 تو که در ناصیه روز ببینی تقدیر %~% از کجا ز آینه رای ممالک آرای
# 14 آنکه او در همه دل عشق تو دارد همه‌وقت %~% آنکه او با همه‌کس شکر تو گوید همه‌جای
# 15 اعتقادی که فلان را به خداوندی تست %~% دیده باشی به همه حال در آیینه رای
# 16 مدتی شد که در این شهر مقیم است و هنوز %~% هیچ دربانش نداند بدر هیچ سرای
# 17 خدمت حضرت تو یک دو سه بارک دریافت %~% اندر آن موسم غم‌پرور شادی فرسای
# 18 بعد از آن کمترک آمد نه ز تقصیر ازآنک %~% تا نباید که کسی گویدش ای خواجه کم‌آی
# 19 نتوان گفت که محتاج نباشد لیکن %~% باد حرصش نکند همچو خسان ناپروای
# 20 طمع را گفته بود خون بخور و لب مگشای %~% نفس را گفته بود جان بکن و رخ منمای
# 21 بندش از بند قضا گر بگشاید سخنش %~% این بود بس که دل از راز حوادث مگشای
# 22 لیکن آنجا که ملایک ز ردای پدرت %~% همه در آرزوی عشق کلاهند و قبای
# 23 چکند گر نبود مجلس و دیوان ترا %~% شاعر و راوی و خنیاگر و فصال و گدای
# 24 انوری لاف مزن قاعده بسیار منه %~% بالغی طفل نه ای جای ببین ژاژ مخای
# 25 بارنامه نکشد بارخدایی که سپهر %~% هست از پا و رکاب پدرش گشته دوتای
# 26 داغ داری به سرین برنتوانی شد حر %~% پست داری به دهان برنتوانی زد نای
# 27 خویشتن داری تو غایت بی‌خویشتنی است %~% خویشتن را چو تو دانی که ای پس مستای
# 28 سیم گرمابه نداری به زنخ باد مسنج %~% نان یک ماهه نداری به لگد آب مسای
# 29 خیز و نزدیک خداوند شو این شعر ببر %~% عاقلان حامل اندیشه نباشند به رای
# 30 چند بی‌برگ و نوا صبر کنی شرم بنه %~% گو خداوند مرا برگ و نوایی فرمای
# 31 دل چو نار از عطش و چهره چو آبی ز غبار %~% برمگرد از لب بحر این بنشان آن بزدای
# 32 گر ز خاصت دهد از خاص تو بیهوده مگوی %~% ور ز توزیع ز توزیع تو یافه مدرای
# 33 چون بفرمود برو راه تنعم برگیر %~% بنشین فارغ و دم درکش و زحمت مفزای
# 34 چمنی داری در طبع درو خوش می‌گرد %~% گل معنی می‌چین سرو سخن می‌پیرای
# 35 گشت بی‌فایده کم‌زن که نه بادی نه دخان %~% بانگ بی‌فایده کم‌کن که نه نایی نه درای
# 36 شعر اگر گویی پس بار خدایت ممدوح %~% دامن این سخن پاک به هرکس مالای
# 37 تا که آفاق جهان گذران پیماید %~% آفتاب فلک دائر دوران پیمای
# 38 ای به حق سید و صدر همه آفاق مباد %~% که گزندیت رساند فلک خیره‌گزای
# 39 تا که خورشید بتابد تو چو خورشید بتاب %~% تا که ایام بپاید تو چو ایام بپای
# 40 تا نیاسود شب و روز جهان از حرکت %~% روز و شب در طرب و کام و هوا می‌آسای
# 41 فلک از مجلس انس تو پر از هو یاهو %~% عالم از گریه خصم تو پر از ها یاهای
PageV1P0506
### || [genre: Q]
# 1 جشن عید اندرین همایون جای %~% که بهشتی است در جهان خدای
# 2 فرخ و خرم و همایون باد %~% بر خداوند این همایون جای
# 3 مجد دین بوالحسن که طیره کند %~% چرخ و خورشید را به قدر و به رای
# 4 آنکه با عدل او نمی‌گوید %~% سخن کاه طبع کاه ربای
# 5 وانکه با فر او نمی‌فکند %~% سایه بر کار خویش فر همای
# 6 قدر او را سپهر پای سپر %~% حزم او را زمانه دست‌گزای
# 7 پیش جاهش سر فلک در پیش %~% پیش حلمش دل زمین دروای
# 8 کرمش عفوبخش و عذرپذیر %~% قلمش فتنه‌بند و قلعه‌گشای
# 9 در هوای اصابت رایش %~% آفتاب سپهر ذره‌نمای
# 10 در کمیت سیاست کینش %~% پشه‌ای ز انتقام پیل‌ربای
# 11 رعد را ابر گفته پیش کفش %~% وقت این لاف نیست هرزه ملای
# 12 موج را بحر گفته پیش دلش %~% روز این عرض نیست ژاژ مخای
# 13 ذهن او خامه‌ایست غیب‌نگار %~% کلک او ناطقیست وحی سرای
# 14 ای بر اشراف دهر فرمان ده %~% وی بر ابنای عصر بارخدای
# 15 زور عزم تو آسمان قدرت %~% گل قهر تو آفتاب‌اندای
# 16 با کفت حرص را فرو رفته %~% هر زمانی به گنج دیگر پای
# 17 همه عالم عیال جود تواند %~% وای اگر جود تو نبودی وای
# 18 باس تو آتشی است حادثه‌سوز %~% امن تو صیقلیست فتنه‌زدای
# 19 حرمی چون در سرای تو نیست %~% ایمنی را درین سپنج‌سرای
# 20 نیز تبدیل روز و شب نبود %~% گر تو گویی زمانه را که بپای
# 21 دی به رجعت شود به فردا باز %~% گر اشارت کنی که باز پس آی
# 22 گر خیالت نیامدی در خواب %~% کس ندیدیت در جهان همتای
# 23 عقبت نیست زانکه هست عقیم %~% از نظیر تو چرخ نادره زای
# 24 ای صمیم کفت بخیل نکوه %~% وی صریر دلت دخیل ستای
# 25 نعمت آلوده بیش نیست جهان %~% دامن همتت بدو مالای
# 26 زنگ پالوده سر کویست %~% امتحانش کن و فرو پالای
# 27 دست فرسود جود تو شده گیر %~% تر و خشک جهان جان‌فرسای
# 28 ای اثرهای تو ثناگستر %~% وی هنرهای تو مدیح‌آرای
# 29 گر حسودت بسی است عاجز نیست %~% اژدها از جواب مارافسای
# 30 چون بود دولت تو روزافزون %~% چه زیان از حسود کارافزای
# 31 آب جاه تو روشن است از سر %~% خصم را گو که باد می‌پیمای
# 32 گرچه در عشرتند مشتی لوم %~% وز چه در اطلسند چند گدای
# 33 چه بزرگی بود در آن نه‌نه‌اند %~% هم در آن آشیان و ماوی جای
# 34 بلبلان نیز در سماع و سرود %~% هدهدان نیز با کلاه و قبای
# 35 پدران را ندیده‌اند آخر %~% این گدازادگان یافه درای
# 36 وز پی کاروان جاه شما %~% از پی نان و جامه ناپروای
# 37 آن یکی گه نفیر گرد نفر %~% وان دگر گه رسیل بانگ درای
# 38 چه شد اکنون که در لغتهاشان %~% آسمان شد سما و ماهش آی
# 39 به شب و روزشان سپار که نیست %~% زین نکوتر دو پوستین پیرای
# 40 این یکی شرزه‌ایست خیره شکر %~% وان دگر گرزه‌ایست هرزه‌گرای
# 41 زین سپس بر سپهر گردن‌کش %~% پس از این با زمانه پهلوسای
# 42 تا ز گردش فلک نیاساید %~% در نعیم جهان همی آسای
# 43 مجلس عشرتت به هو یاهو %~% گریه دشمنت به هایاهای
# 44 طبل بدخواه تو به زیر گلیم %~% وز ندامت ندیم ناله چو نای
# 45 هست فرمانت بر زمانه روان %~% هرچه رایت بود همی فرمای
PageV1P0507
### || [genre: Q]
# 1 ای قبله کوی خاکی و آبی %~% وی فخر همه قبیله آبی
# 2 ای یافته هرچه جسته از گیتی %~% جز مثل که این یکی نمی‌یابی
# 3 اجرام ز رشک پایه قدرت %~% پوشیده لباسهای سیمابی
# 4 عدل تو ز روی خاصیت کرده %~% با آتش فتنه سالها آبی
# 5 بر چرخ ز بهر اختیاراتت %~% خورشید همی کند سطر لابی
# 6 کرده صف اختران گردون را %~% درگاه تواند سال محرابی
# 7 دارالضربی است کرد و گفت تو %~% ایمن شده از مجال قلابی
# 8 چون خاک به گاه خشم بشکیبی %~% چون باد به وقت عفو بشتابی
# 9 درگاه تو باب اعظم عدلست %~% مهدی شده نامزد به بوابی
# 10 ز آسیب تو از فلک فرو ریزند %~% انجم چو کبوتران مضرابی
# 11 از کار عدوت چون روان گردد %~% تعلیم توان ستد رسن تابی
# 12 از سیم مخالفت سخا ناید %~% نشنیدستی ز سیم اعرابی
# 13 تاریخ تفاخرست تشریفت %~% هم اسلافی مرا هم اعقابی
# 14 زوداکه به دلوشان فرو دادست %~% این گنبد زود گرد دولابی
# 15 ای چشم نیازیان ز جود تو %~% چون بخت مخالفت به خوش خوابی
# 16 گفتم که به شکر آن پدید آیم %~% رخ کرده جلالت تو عنابی
# 17 گفتا ز گرانی رکاب من %~% زودا که عنان به عجز برتابی
# 18 فتح‌البابی بکردم آخر هم %~% با آنکه تو از ورای این بابی
# 19 تا هست ز شصت دور در سرعت %~% ایام چو تیرهای پرتابی
# 20 خصم تو و دور چرخ او بادا %~% طینت قصبی و طبع مهتابی
# 21 چون دانه نار اشک بدخواهت %~% وز غصه رخش چو چهره آبی
# 22 اسباب بقات ساخته گردون %~% در جمله نه صنعتی نه اسبابی
PageV1P0508
### || [genre: Q]
# 1 ای برادر بشنوی رمزی ز شعر و شاعری %~% تا ز ما مشتی گداکس را به مردم نشمری
# 2 دان که از کناس ناکس در ممالک چاره نیست %~% حاش لله تا نداری این سخن را سرسری
# 3 زانکه گر حاجت فتد تا فضله‌ای را کم کنی %~% ناقلی باید تو نتوانی که خود بیرون بری
# 4 کار خالد جز به جعفر کی شود هرگز تمام %~% زان یکی جولاهگی داند دگر برزیگری
# 5 باز اگر شاعر نباشد هیچ نقصانی فتد %~% در نظام عالم از روی خرد گر بنگری
# 6 آدمی را چون معونت شرط کار شرکتست %~% نان ز کناسی خورد بهتر بود کز شاعری
# 7 آن شنیدستی که نهصد کس بباید پیشه‌ور %~% تا تو نادانسته و بی‌آگهی نانی خوری
# 8 در ازا آن اگر از تو نباشد یاریی %~% آن نه نان خوردن بود دانی چه باشد مدبری
# 9 تو جهان را کیستی تا بی‌معونت کار تو %~% راست می‌دارند از نعلین تا انگشتری
# 10 چون نداری بر کسی حقی حقیقت دان که هست %~% هم تقاضا ریش گاوی هم هجا کون خری
# 11 از چه واجب شد بگو آخر بر این آزادمرد %~% اینکه می‌خواهی ازو وانگه بدین مستکبری
# 12 او ترا کی گفت کاین کلپترها را جمع کن %~% تا ترا لازم شود چندین شکایت گستری
# 13 عمر خود خود می‌کنی ضایع ازو تاوان مخواه %~% هم تو حاکم باش تا هم زانکه بفروشی خری
# 14 عقل را در هر چه باشی پیشوای خویش ساز %~% زانکه پیدا او کند بدبختی از نیک‌اختری
# 15 خود جز از بهر بقای عدل دیگر بهر چیست %~% این سیاستها که موروثست از پیغمبری
# 16 من نیم در حکم خویش از کافریهای سپهر %~% ورنه در انکار من چه شاعری چه کافری
# 17 دشمن جان من آمد شعر چندش پرورم %~% ای مسلمانان فغان از دست دشمن‌پروری
# 18 شعر دانی چیست دور از روی تو حیض‌الرجال %~% قایلش گو خواه کیوان باش و خواهی مشتری
# 19 تا به معنی های بکرش ننگری زیرا که نیست %~% حیض را در مبدا فطرت گزیر از دختری
# 20 گر مرا از شاعری حاصل همین عارست و بس %~% موجب توبه است و جای آنکه دیوان بستری
# 21 اینکه پرسد هر زمان آن کون خر این ریش گاو %~% کانوری به یا فتوحی در سخن یا سنجری
# 22 راستی به بوفراس آمد به کار از شاعران %~% وان نه از جنس سخن یا از کمال قادری
# 23 وانکه او چون دیگران مدح و هجا هرگز نگفت %~% پس مرنج ار گویدت من دیگرم تو دیگری
# 24 آمدم با این سخن کز دست بنهادم نخست %~% زانکه بی‌داور نیارم کرد چندین داوری
# 25 ای به جایی در سخندانی که نظمت واسطه است %~% هرکجا شد منتظم عقدی ز چه از ساحری
# 26 چون ندارد نسبتی با نظم تو نظم جهان %~% در سخن خواهی مقنع باش و خواهی سامری
# 27 گنج اتسز گنج قارون بود اگر نی کی شدی %~% از یکی منحول چندان کم بهارا مشتری
# 28 مهتران با شین شعرند ارنه کی گشتی چنین %~% منتشر با قصه محمود ذکر عنصری
# 29 کو رییس مرو منصور آنکه در هفتاد سال %~% شعر نشنید و نگفت اینک دلیل مهتری
# 30 تا نپنداری که باعث بخل بود او را بدان %~% در کسی چون ظن بری چیزی کزان باشد بری
# 31 زانکه امثال مرا بی‌شاعری بسیار داد %~% کاخهای چارپوشش باغهای چل‌گری
# 32 مرد را حکمت همی باید که دامن گیردش %~% تا شفای بوعلی بیند نه ژاژ بحتری
# 33 عاقلان راضی به شعر از اهل حکمت کی شوند %~% تا گهر یابند مینا کی خرند از گوهری
# 34 یارب از حکمت چه برخوردار بودی جان من %~% گر نبودی صاع شعر اندر جوالم بر سری
# 35 انوری تا شاعری از بندگی ایمن مباش %~% کز خطر درنگذری تا زین خطا درنگذری
# 36 گرچه سوسن صد زبان آمد چو خاموشی گزید %~% خط آزادی نبشتش گنبد نیلوفری
# 37 خامشی را حصن ملک انزوا کن ور به طبع %~% خوش نیاید نفس را گو زهرخند و خون‌گری
# 38 کشتیی بر خشک می‌ران زانکه ساحل دور نیست %~% گو مباشت پیرهن دامن نگهدار از تری
PageV1P0509
### || [genre: Q]
# 1 ای چو عقل اول از آلایش نقصان بری %~% چون سپهرت بر جهان از بدو فطرت برتری
# 2 مسند تست آن کزو عالی نسب شد کبریا %~% پایه تست آن کزو ثابت قدم شد مهتری
# 3 سایه و خورشید نتوانند پیمودن تمام %~% گر ز جاه خویش در عالم بساطی گستری
# 4 تا تو باشی مشتری را صدر و مسند کی رسد %~% گر دوات زر شود خورشید پیش مشتری
# 5 تو در آن جمع بدین منصب رسیدستی کزو %~% ماه با پیکی برون شد زهره با خنیاگری
# 6 باز پس ماند ز همراهیت اگر آصف بود %~% کاروانی کی رسد هرگز به گرد لشکری
# 7 آصف ار آن ملک را ضبط آنچنان کردی به رای %~% گم کجا کردی سلیمان مدتی انگشتری
# 8 فرق باشد خاصه اندر جلوه‌گاه اعتبار %~% آخر از نقش الهی تا به نقش آزری
# 9 آن شنیدستی که روزی کلکت از روی عتاب %~% آنکه بی‌تمکین او ناید ز افسر افسری
# 10 گفت نیلوفر چو کلک از آب سر بیرون کشد %~% کیست او تا پیش کلک اندر سرش افتد سری
# 11 آفتاب از بیم آن کین جرم را نسبت بدوست %~% همچو کلکت زرد شد بر گنبد نیلوفری
# 12 گر نفاذ دیو بندت باس آهن بشکند %~% درع داودی کند در دستها زین پس پری
# 13 ای به جایی در خداوندی کز آنسو جای نیست %~% می‌توانی چون همی از آفرینش بگذری
# 14 بر بساط بارگاهت جای می‌جست آفتاب %~% چرخ گفتش خویش را چند بر جایی بری
# 15 باد را هردم بساطت گوید ای بیهوده‌رو %~% عرش داری زیر پاهان تا به غفلت نسپری
# 16 در چنین حضرت که از فرط تحیر گم شود %~% سمت وزن و قافیت بر بونواس و بحتری
# 17 از قصور مایه یا از قلت سرمایه دان %~% گر تحاشی می‌کند از خدمت تو انوری
# 18 تو خود انصافش بده در بارگاه آفتاب %~% هیچکس خفاش را گوید چرا می‌ننگری
# 19 گر خلافی رفتش اندر وعده روزی درگذار %~% مشمر از عصیان و خود دانم ز خدمت بشمری
# 20 ور ز روی بندگی ترتیب نظمی می‌کند %~% تا ازو روزی چنان کز بندگان یاد آوری
# 21 عقل فتوی می‌دهد کین یک تجاوز جایزست %~% ورنه حسان کیست خود در معرض پیغمبری
# 22 راستی به طوطیان خطه اسلام را %~% با وجودت خامشی دانی چه باشد کافری
# 23 نیست مطلوبش مواجب زانکه در هر نوبتی %~% بی‌تقاضا خود خداوندا نه آن غم می‌خوری
# 24 اندرین نوبت خرد تهدید می‌کردش که هان %~% جای می بین حاصلت زیفست و ناقد جوهری
# 25 عشق گفت ای انوری دانی چه منیوش این سخن %~% شاعری سودا مپز رو ساحری کن ساحری
# 26 لیکن ار انصاف خواهی هیچ حاجت نیستت %~% تا طریق فرخی گویی و طرز عنصری
# 27 چون بگفتی صدر دنیا صاحب عادل عمر %~% مدح کلی گفته شد دیگر چه معنی پروری
# 28 سایه او بس ترا بر سر که اندر ضمن او %~% نوربخش اختران ننهاد جز نیک‌اختری
# 29 چاکر او باش آیا گر مسلم گرددت %~% بس خداوندی که بر اقران کنی زان چاکری
# 30 تا بود در کارگاه عالم کون و فساد %~% چار ارکان را بهم گه صلح و گاهی داوری
# 31 بسته بادا بر چهار ارکان به مسمار دوام %~% دور عمرت زانکه عالم را تو رکن دیگری
# 32 پایه گردون مسلم دور گردون زیردست %~% سایه سلطان مربی حفظ یزدان بر سری
# 33 از جهان برخور بدان منگر که در خورد تو نیست %~% نیست او در خورد تو لیکن تو او را درخوری
PageV1P0510
### || [genre: Q]
# 1 حکم یزدان اقتضا آن کرده بودست از سری %~% کز جهان بر دو محمد ختم گردد مهتری
# 2 این به انواع هنر معروف در فرزانگی %~% وان به اجناس شرف مشهور در پیغامبری
# 3 حکم آن در شرع و دین از آفت طغیان مصون %~% رای این در حل و عقد از قدح هر قادح‌بری
# 4 داشت آنرا حلقه در گوش آدم اندر بندگی %~% دارد این را دیده بر لب عالم اندر چاکری
# 5 حکمت آن کرده در بحر شریعت گوهری %~% همت این کرده بر چرخ بزرگی اختری
# 6 بود بر درگاه حکم آن جهان فرمان‌پذیر %~% هست در انگشت قدر این سپهر انگشتری
# 7 هرکه شد در طاعت آن داد دهرش زینهار %~% هرکه شد در خدمت این داد بختش یاوری
# 8 طاعت آن واجبست از بهر امن و عافیت %~% خدمت این لازمست از بهر جاه و برتری
# 9 آن محمد بود از نسل براهیم خلیل %~% وین محمد هست از صلب براهیم سری
# 10 آنکه رایش را موافق گیتی پیمان‌شکن %~% وانکه حکمش را متابع گنبد نیلوفری
# 11 در سخا از دست او جزویست جود حاتمی %~% وز هنر از رای او نوعیست علم حیدری
# 12 راست پنداری که هستند ابر و بحر و چرخ و مهر %~% چون به دست و طبع و قدر و رای او دربنگری
# 13 نور رای او اگر محسوس بودی بی گمان %~% ز آدمی پنهان نیارستی شدن هرگز پری
# 14 حاکی الفاظ عذب اوست عقل ذوفنون %~% راوی احکام جزم اوست چرخ چنبری
# 15 دفتر نیک و بد و گردون گردان کلک اوست %~% کلک دیدستی که هم کلکی کند هم دفتری
# 16 سمع بگشاید ز شرح و بسط او جذر اصم %~% چون زبان نطق بگشاید به الفاظ دری
# 17 در ارادت اول و در فعل گویی آخرست %~% گر به فکرت بر سر کوی کمالش بگذری
# 18 ذره‌ای از حلم او گر در گل آدم بدی %~% در میان خلق ناموجود بودی داوری
# 19 بخشش بی‌منت و طبع لطیف او فکند %~% شاعران عصر را از شاعری در ساحری
# 20 سایلانش در ضمان جود او از اعتماد %~% گنجها دارند دایم پر ز زر جعفری
# 21 ای ز قهرت مستعار افعال مریخ و زحل %~% وی ز لطفت مستفاد آثار مهر و مشتری
# 22 دست اینان کی رسد آنجا که پای قدرتست %~% پای دهر از دستشان بیرون کن از فرمانبری
# 23 تو مهمی زیشان که ایشان خود جهانی‌اند و بس %~% باز تو در هر هنر گویی جهانی دیگری
# 24 چون تویی از دور آدم باز یک تن بود و آن %~% هم تویی هان تا نداری کار خود را سرسری
# 25 در جهان آثار مردم‌زادگی با تست و بس %~% شاید ار جز خویشتن کس را به مردم نشمری
# 26 دست از این مشتی محال‌اندیش خام ابله بدار %~% نه به زیر منت این جمع بی‌همت دری
# 27 شعر من بگذار و یک بیت سنایی کار بند %~% کان سخن را چون سخن دانی تو باشد مشتری
# 28 همچنین با خویشتن‌داری همی زی مردوار %~% طمع را گو زهرخند و حرص را گو خون‌گری
# 29 چند روز آرام‌کن با دوستان در شهر خویش %~% تا هم ایشان از تو و هم تو ز دولت برخوری
# 30 ای بزرگی کز پی مدح و ثنای تو همی %~% روز و شب بر من ثنا گوید روان عنصری
# 31 شد بزرگ از جاه تو جاه من اندر روزگار %~% شد بلند از نام تو نام من اندر شاعری
# 32 تا زند باد خزان بر شاخ زر خسروی %~% تا کند باد صبا در باغ نقش آزری
# 33 جاودان بادی چو آب و آذر و چون باد و خاک %~% در بقای عیسوی و دولت اسکندری
# 34 زان کجا با این چنین لطف و وقار و طبع و رای %~% دهر را بهتر ز خاک و باد و آب و آذری
PageV1P0511
### || [genre: Q]
# 1 حبذا بزمی کزو هردم دگرگون زیوری %~% آسمان بر عالمی بندد زمین بر کشوری
# 2 کشوری و عالمی را هم زمین هم آسمان %~% از چنین بزمی تواند داد هردم زیوری
# 3 مجلس کو دعوی فردوس را باطل کند %~% گر میان هر دو بنشانند عادل داوری
# 4 با هوای سقف او رونق نبیند نافه‌ای %~% با زمین صحن او قیمت نیابد عنبری
# 5 در خیال نقش بت‌رویان او واله شوند %~% گر ز دور هر گریبان سر برآرد آزری
# 6 جنتست آن عرصه گر بی‌وعده یابی جنتی %~% کوثرست آن باده گر مستی فزاید کوثری
# 7 ساغرش پر باده رنگین چنان آید به چشم %~% کز میان آب روشن برفروزی آذری
# 8 آتش سیال دیدستی در آب منجمد %~% گر ندیدستی بخواه از ساقیانش ساغری
# 9 هست مصر جامع هستی از آن خارج نیافت %~% روزگار از عرصه او یک عرض را جوهری
# 10 آسمان دیگر است از روی رتبت گوییا %~% واندرو هر ساکنی قایم مقام اختری
# 11 آفتاب و ماه او پیروزشاه و صاحبند %~% شه سلیمان عنصری دستور آصف گوهری
# 12 دیر مان ای حضرتی کز سعی بنای سپهر %~% خاک را حاصل نخواهد گشت مثلث دیگری
# 13 تا چه عالی حضرتی کاین آفتاب خسروی %~% هر زمان از سده قصر تو سازد خاوری
# 14 آفتابی گر بخواهد برگشاید نور اوی %~% جاودان از نیم‌روز اندر شب گیتی دری
# 15 گر کواکب را مسلم گشتی این عالی سپهر %~% هریکی بودندی اندر فوج دیگر چاکری
# 16 جرم کیوان آن معمر هندوی باریک‌بین %~% پاسبان تو نشاندی هر شبی بر منظری
# 17 مشتری اندر ادای خطبه این خسروی %~% معتکف بنشسته بودی روز و شب بر منبری
# 18 والی عقرب ز بهر منع و رد حادثات %~% بر درش بودی به هر دستی کشیده خنجری
# 19 زهره اندر روزهای عیش و خلوتهای شب %~% بسته بودی خویشتن بر دامن خنیاگری
# 20 تیر مستوفی به دیوان در چو شاگردان او %~% می‌بریدی کاغذی یا می‌شکستی دفتری
# 21 ای خداوندی که تا بیخ صنایع شاخ زد %~% شاخ هستی را ندادند از تو کاملتر بری
# 22 آسمان قدری که صاحب افسر گردون نیافت %~% ملک آب و خاک را همچون تو صاحب افسری
# 23 چون لب ساغر بخندد هر ندیمت صاحبی %~% چون سر خنجر بگرید هر غلامت قیصری
# 24 جام و خنجر چون تو یک صاحب قران هرگز ندید %~% بزم را سائل نوازی رزم را کین‌آوری
# 25 بوستان ملک را چه از شبیخون خزان %~% تا چو چشم بخت تو بیدار دارد عبهری
# 26 گر شود پاس تو در ملک طبیعت محتسب %~% آسمان انگشت ننهد تا ابد بر منکری
# 27 ور نشاندی نائبی بر چارسوی آسمان %~% زهره هرگز درنیاید نیز جز با چادری
# 28 ابر می‌بارید روزی پیش دستت بی‌خبر %~% برق می‌خندید و می‌گفت اینت عاقل مهتری
# 29 ابر اگر از فتحباب دستت آبستن شود %~% قطره باران کند از هر حشیشی عرعری
# 30 معن و حاتم گر بدیدندی دل و دست ترا %~% هریکی بر بخل آن دیگر نوشتی محضری
# 31 در چنان دوران که عمری در سه کشور بلکه بیش %~% ز ایمنی زادن سترون شد چو گردون مادری
# 32 بالش عالیت سد فتنه شد ورنه کجا %~% پهلویی در ایمنی هرگز نسودی بستری
# 33 دختران روزگارند این حوادث وین بتر %~% کو چو زاید دختری دخترش زاید دختری
# 34 روز هیجا کز خروش و گرد جیشت سایه را %~% تا سوار خویش را یابد بباید رهبری
# 35 از پس گرد سپه برق سنان آبدار %~% همچنان باشد که اندر پرده شب اخگری
# 36 آسمان ابریق شریان را گشاید نایژه %~% تا بشوید روزگار از گرد هیجا خنجری
# 37 هر کمان ابری بود بارنده پیکان ژاله‌وار %~% هر سنان برقی شود هر بارگیری صرصری
# 38 چون بجنبانی عنان صرصر که پیکرت %~% بانگ شب خوش باد جان برخیزد از هر پیکری
# 39 لشکری را هیزم دوزخ کنی در ساعتی %~% ای تو تنها هم پناه لشکر و هم لشکری
# 40 اژدهای رمح تو خلقی به یک دم درکشد %~% وانگهی فربه نگردد اینت معجز لاغری
# 41 عقل با رمح تو فتوی می‌دهد اکنون که چوب %~% شاید ار ثعبان شود بی‌معجز پیغمبری
# 42 خنجرت سبابه پیغمبرست از خاصیت %~% زان به هر ایما چو مه از هم بدرد مغفری
# 43 با چنین اعجاز کاندر خنجر تو تعبیه است %~% بر سر خصم لعین چه مغفری چه معجری
# 44 بر زبان خنجرت روزی به طنازی برفت %~% کاسمان چون من نیارد هیچ نصرت پروری
# 45 گفت نصرت نی مرا بازوی شه می‌پرورد %~% لاجرم هر ذوالفقاری را بباید حیدری
# 46 خسروا من بنده را در مدت این هفت ماه %~% گر میسر گشتی اندر هفت کشور یاوری
# 47 تا مرا از لجه دریای حرمان دوست‌وار %~% فی‌المثل بر تخته‌ای بردی کشان یا معبری
# 48 هستمی از بس که سر بر آستانت سودمی %~% چون دگر ابنای جنس خویش اکنون سروری
# 49 لیکن از بس قصد این ناقص عنایت روزگار %~% مانده‌ام در قعر دریای عنا چون لنگری
# 50 روزگار این جنس با من بس که دارد قصدها %~% آن چنان بی‌رحمتی نامهربانی کافری
# 51 هم توانستی گرم شاکر ترک زین داشتی %~% تا نبودی چون منش باری شکایت گستری
# 52 تا صبا از سر جهان را هر بهاری بی‌دریغ %~% در کنار دایه گردون نهد چون دلبری
# 53 بی‌دریغت باد ملک اندر کنار خسروی %~% تا نیاید گردش ایام را پیدا سری
# 54 خصم چون پرگار سرگردان و رای صایبت %~% استوای کارهای ملک را چون مسطری
# 55 آسمان ملک را دایم تو بادی آفتاب %~% از سعود آسمان گردت مجاور معشری
PageV1P0512
### || [genre: Q]
# 1 ای ترا گشته مسخر حشم دیو و پری %~% کوش تا آب سلیمان پیمبر نبری
# 2 زانکه در نسبت ملک تو که باقی بادا %~% هست امروز همان رتبت پیغامبری
# 3 تویی آن سایه یزدان که شب چتر تو کرد %~% آنکه در سایه او روز ستم شد سپری
# 4 نامه فتح تو سیاره به آفاق برد %~% که بشارت بر فتح تو نشاید بشری
# 5 خسروا قاعده ملک چنان می‌فکنی %~% ملکا جاده انصاف چنان می‌سپری
# 6 که بدین سده ناموس فریدون بکنی %~% که بدان پرده آواز کسری بدری
# 7 تو که صد سد سکندر کنی از گرد سپاه %~% خویشتن را سزد ار صد چو سکندر شمری
# 8 ای موازی نظر رای ترا نقش قدر %~% چه عجب ناقد اسرار قضا و قدری
# 9 رای اعلای ترا کشف شود حالت بلخ %~% گر برحمت سوی آباد و خرابش نگری
# 10 در زوایاش همه طایفه‌ای منقطعند %~% بوده خواهان تو عمری به دعای سحری
# 11 تو سلیمانی و این طایفه موران ضعیف %~% همه از خانه برون و همه از دانه بری
# 12 ظاهر و باطن ایشان همه پای ملخ است %~% چو شود کز سر پای ملخی درگذری
PageV1P0513
### || [genre: Q]
# 1 ای مسلمانان فغان از دور چرخ چنبری %~% وز نفاق تیر و قصد ماه و سیر مشتری
# 2 کار آب نافع اندر مشرب من آتشیست %~% شغل خاک ساکن اندر سکنه من صرصری
# 3 آسمان در کشتی عمرم کند دایم دو کار %~% وقت شادی بادبانی گاه انده لنگری
# 4 گر بخندم وان به هر عمریست گوید زهرخند %~% ور بگریم وان همه روزیست گوید خون‌گری
# 5 بر سر من مغفری کردی کله وان درگذشت %~% بگذرد بر طیلسانم نیز دور معجری
# 6 روزگارا چون ز عنقا می‌نیاموزی ثبات %~% چون زغن تا چند سالی مادگی سالی نری
# 7 به بیوسی از جهان دانی که چون آید مرا %~% همچنان کز پار گین امید کردن کوثری
# 8 از ستمهای فلک چندانکه خواهی گنج هست %~% واثقم زیرا که با من هم بدین گنبد دری
# 9 گوییا تا آسمان را رسم دوران آمده است %~% داده‌اندی فتنه را قطبی بلا را محوری
# 10 گر بگرداند به پهلو هفت کشور مر ترا %~% یک دم از مهرت نگوید کز کدامین کشوری
# 11 بعد ما کاندر لگدکوب حموادث چند سال %~% بخت شومم حنجری کردست و دورش خنجری
# 12 خیر خیرم کرد صاحب تهمت اندر هجو بلخ %~% تا همی گویند کافر نعمت آمد انوری
# 13 قبه اسلام را هجو ای مسلمانان که گفت %~% حاش لله بالله ار گوید جهود خیبری
# 14 آسمان ار طفل بودی بلخ کردی دایگیش %~% مکه داند کرد معمور جهان را مادری
# 15 افتخار خاندان مصطفی در بلخ و من %~% کرده هم سلمانی اندر خدمتش هم بوذری
# 16 مجد دین بوطالب آن عالم که گمره شد درو %~% عقل کل آن کرده از بیرون عالم ازهری
# 17 آن نظام دولت و دین کانتظام عدل او %~% در دل اغصان کند باد صبا را رهبری
# 18 آنکه نابینای مادرزاد اگر حاضر شود %~% در جبین عالم آرایش ببیند مهتری
# 19 در پناه سده جاه رعیت‌پرورش %~% بر عقاب آسمان فرمان دهد کبک دری
# 20 هم نبوت در نسب هم پادشاهی در حسب %~% کو سلیمان تا در انگشتش کند انگشتری
# 21 مسند قاضی القضاة شرق و غرب افراشته %~% آنکه هست از مسندش عباسیان را برتری
# 22 آنکه پیش کلک و نطقش آن دو سحر آنگه حلال %~% صد چو من هستند چون گوساله پیش سامری
# 23 آب و آتش را اگر در مجلسش حاضر کنند %~% از میان هر دو بردارد شکوهش داوری
# 24 کو حمیدالدین اگر خواهی که وقتی در دو لفظ %~% مطلقا هرچ آن حمیدست از صفتها بشمری
# 25 در زمان او هنر نشگفت اگر قیمت گرفت %~% گوهرست آری هنر او پادشاه گوهری
# 26 خواجه ملت صفی‌الدین عمر در صدر شرع %~% آنکه نبود دیو را با سایه او قادری
# 27 مفتی مشرق امام مغرب آنک از رتبتش %~% عرش زیبد منبرش کوتاه کردی منبری
# 28 حکم دین هر ساعت از فتوای او فربه‌ترست %~% دیده‌ای فربه کنی چون کلک او از لاغری
# 29 احتساب تقوی او دید ناگه کز کسوف %~% آفتاب اندر حجاب مه شد از بی‌چادری
# 30 از رخش هر روز فال مشتری گیرد جهان %~% کیست آن‌کو نیست فال مشتری را مشتری
# 31 ذوالفقار نطق تاج‌الدین شریعت را به دست %~% آن به معنی توامان با ذوالفقار حیدری
# 32 بلبل بستان دین کز وجد مجلسهای او %~% صبح را چون گل طبیعت گشت پیراهن دری
# 33 توبه کردندی اگر دریافتندی مجلسش %~% هم مه از نمامی و هم زهره از خنیاگری
# 34 من نمی‌دانم که این جنس از سخن را نام چیست %~% نی نبوت می‌توانم گفتنش نی ساحری
# 35 ساقیان لهجه او چون شراب اندر دهند %~% هوش گوید گوش را هین ساغری کن ساغری
# 36 بازوی برهان ز تقریر نظام‌الدین قویست %~% آنکه از تعظیم کردی جبرئیلش چاکری
# 37 آنکه بر اسرار شرع اندر زمان واقف شوی %~% از ورقهای ضمیرش یک ورق گر بنگری
# 38 نامدی اوراق اطباق فلک هرگز تمام %~% گر ضمیر او نکردی علم دین را دفتری
# 39 وارثان انبیا اینک چنین باشند کوست %~% علم و تقوی بی‌نهایت پس تواضع بر سری
# 40 در ثنای او اگر عاجز شوم معذور دار %~% تا کجا باشد توان دانست حد شاعری
# 41 لاشه ما کی رسد آنجا که رخش او کشند %~% کاروانی کی رسد هرگز به گرد لشکری
# 42 با چنین سکان که گر از قدرشان عقدی کنند %~% فارغ آید چرخ اعظم از چه از بی‌زیوری
# 43 هجو گویم بلخ را هیهات یارب زینهار %~% خود توان گفتن که زنگارست زر جعفری
# 44 بالله ار بر من توان بستن به مسمار قضا %~% جنس این بدسیرتی یا نوع این بدگوهری
# 45 خاتم حجت در انگشت سلیمان سخن %~% افترا کردن بدو درگیرد از دیو و پری
# 46 باز دان آخر کلام من ز منحول حسود %~% فرق کن نقش الهی را ز نقش آزری
# 47 عیش من زین افترا تلخی گرفت و تو هنوز %~% چربک او همچنان چون جان شیرین می‌خوری
# 48 مرد را چون ممتلی شد از حسد کار افتراست %~% بد مزاجان را قی افتد در مجالس از پری
# 49 چون مر او را واضع خر نامه گیرد ریش گاو %~% گاو او در خرمن من باشد از کون خری
# 50 آن نمی‌گویم که در طی زبان ناورده‌ام %~% آن هجا کان نزد من بابی بود از کافری
# 51 گر به خاطر بگذرانیدستم اندر عمر خویش %~% یابیم چونان که گرگ یوسف از تهمت بری
# 52 جاودان بیزارم از ذاتی که بیزاری ازو %~% هست در بازار دین صراف جان را بی‌زری
# 53 آن توانایی و دانایی که در اطوار غیب %~% دام بدبختی نهاد و دانه نیک‌اختری
# 54 آنکه تاثیر صبای صنع او را آمدست %~% گل‌فشان اختران بر گنبد نیلوفری
# 55 آنکه خار اژدها دندان عقرب نیش را %~% شحنگی دادست بر اقطاع گلبرگ طری
# 56 تا به زلف سایه شب خاک را تزیین نداد %~% روز بر گوش شفق ننهاد زلف عنبری
# 57 باز شد چون قدرتش گیسوی شب را شانه کرد %~% در خم ابروی گردون دیدهای عبهری
# 58 بزم صنعش را زنیلوفر چو گردون عود سوخت %~% آفتاب و آب کرد این آتشی آن مجمری
# 59 آنکه اندر کارگاه کن فکان ابداع او %~% بی‌اساس مایه‌ای از مایهای عنصری
# 60 داد یک عالم بهشتی روز ازرق‌پوش را %~% خوشترین رنگی منور بهترین شکلی‌گری
# 61 وآنکه عونش بر تن ماهی و بر فرق خروس %~% پیرهن را جوشنی داد و کله را مغفری
# 62 آنکه گر آلای او را گنج بودی در عدد %~% نیستی جذر اصم را غبن گنگی و کری
# 63 آنکه بر لوح زبانها خط اول نام اوست %~% این همی گوید اله آن ایزد و آن تنگری
# 64 آنکه از ملکش خراسی دیده باشی بیش نه %~% گر روی بر بام این سقف بدین پهناوری
# 65 آنکه قهرش داد انجم را شیاطین افکنی %~% وانکه لطفش داد آتش را سمندر پروری
# 66 آنکه در امعای کرمی از لعاب چند برگ %~% کار او باشد نهادن کارگاه ششتری
# 67 آنکه در احشای زنبوری کمال رافتش %~% نوش را با نیش داد از راه صحبت صابری
# 68 آنکه از تجویف نالی ساقی احسان او %~% جام گه خوزی نهد بر دستها گه عسکری
# 69 آنکه چون بر آفرینش سرفرازی کرد عقل %~% گفت می را گوشمالش ده به دست مسکری
# 70 آنکه ترک یک ادب بر پیشگاه حضرتش %~% وقف کرد ابلیس را بر آستان مدبری
# 71 آنکه آدم را عصی آدم ز پا افکنده بود %~% گرنه از ثم اجتباه اوش دادی یاوری
# 72 آنکه قوم نوح را از تندباد لاتذر %~% دردودم کرد از زمین آسیب قهرش اسپری
# 73 آنکه چون خلوت سرای خلتش خالی کند %~% شعله ریحانی کند آنجا نه اخگر اخگری
# 74 آنکه دشتی جادویی را در عصایی گم کند %~% یک شبان از ملک او بی‌تهمت مستنکری
# 75 آنکه نیل مادری بر چهره مریم کشید %~% حفظ او بی‌آنکه باطل شد جمال دختری
# 76 آنکه از مهری که بودی مصطفی را برکتف %~% مهر کردست از پس عهدش در پیغمبری
# 77 آنکه از ایمای انگشتش دو گیسو بند کرد %~% از چه از یک آینه بر سقف چرخ چنبری
# 78 آنکه بر دعویش چون برهان قاطع خواستند %~% در زبان سوسمار آورد حجت گستری
# 79 آنکه گر بر اسب فکرت جاودان جولان کنی %~% از نخستین آستان حضرتش درنگذری
# 80 آنکه هم در عقل ممنوعست و هم در شرع شرک %~% جز به ذاتش گر به عزم وقصد سوگندی خوری
# 81 اندرین سوگند اگر تاویل کردم کافرم %~% کافری باشد که در چون من کسی این ظن بری
# 82 خود بیا تا کج نشینم راست گویم یک سخن %~% تا ورق چون راست بنیان زین کژیها بستری
# 83 چون مرا در بلخ هم از اصطناع اهل بلخ %~% دق مصری چادری کردست و رومی بستری
# 84 بر سر ملکی چنان فارغ نباشد کس چو من %~% حبذا ملکی که باشد افسرش بی‌افسری
# 85 دی ز خاک خاوران چون ذره مجهول آمده %~% گشته امروز اندرو چون آفتاب خاوری
# 86 با چنانها این چنینها زاید از خاطر مرا %~% ای عجب از آب خشکی آید از آتش تری
# 87 این همه بگذار آخر عاقلم در نفس خویش %~% کادمی را عقل هست از ممکنات اکثری
# 88 پس چه گویی هجو گویم خطه‌ای راکز درش %~% گر درآید دیو بنهد از برون مستکبری
# 89 تا تو فرصت‌جوی گردی وز کمین‌گاه حسد %~% غصه ده ساله را باری به صحرا آوری
# 90 هیچ عاقل این کند جز آنکه یکسو افکند %~% اصل نیکو اعتقادی رسم نیکو محضری
# 91 دشمنان را مایه دادن نزد من دانی که چیست %~% جمع کردن موش دشتی با پلنگ بربری
# 92 مستقیم احوال شو تا خصم سرگردان شود %~% بس که پرگاری کند او چون تو کردی مسطری
# 93 این دقایق من چنان ورزم که از بی‌فرصتی %~% سکته گیرد این و آن گر بوفراس و بحتری
# 94 از عقاب و پوستینش گر نگوید به بود %~% گرچه در دریا تواند کرد خربط گازری
# 95 چند رنجی کز قبولم تازه شاخی می‌دمد %~% هرکجا پنداری ای مسکین که بیخی می‌بری
# 96 رو که از یاجوج بهتان رخنه هرگز کی فتد %~% خاصه در سدی که تاییدش کند اسکندری
# 97 یک حکایت بشنوی هم از زبان شهر خویش %~% تا در این اندیشه باری راه باطل نسپری
# 98 دی کسی در نقص من گفت او غریب شهر ماست %~% بلخ گفت اینهم کمال اوست چند ار منکری
# 99 او غریب اندر جهان باشد چو از رتبت مرا %~% آسمان هر ساعتی گوید زمین دیگری
# 100 خاک پای اهل بلخم کز مقام شهرشان %~% هست بر اقران خویشم هم سری هم سروری
# 101 حبذا تاریخ این انشا که فرمانده به بلخ %~% رایت طغرل تکینی بود و رای ناصری
PageV1P0514
### || [genre: Q]
# 1 زهی کلک تو اندر چشم دولت کحل بیداری %~% به عونش کرده مدتها جهانداران جهانداری
# 2 مجیر دولت و دنیا و اندر دیده دولت %~% ز رای تست بینایی ز بخت تست بیداری
# 3 جهان مهر و کینت وجه ساز نعمت و محنت %~% سپهر عفو و خشمت نقشبند عزت و خواری
# 4 به آسانی فکندی سایه حشمت بر آن پایه %~% که نور آفتاب آنجا نگردد جز به دشواری
# 5 بزرگیهات را روزی تصور کرد عقل کل %~% نهایت را درو سرگشته دید از چه ز بسیاری
# 6 اگر بر گوهر می سایه‌ای افتد ز پاس تو %~% نبیند تا قیامت هیچ مستی پشت هشیاری
# 7 وگر داند که تشریف قبول خدمتت یابد %~% ستاند سایه از پس رفتن خصم تو بیزاری
# 8 تو آن صدری که عالم را کمال آمد وجود تو %~% نگر تا خویشتن را کمتر از عالم نپنداری
# 9 در اوصاف تو عاجز گشته‌ام یارب کجا یابم %~% کسی کاندر بیابان این دهد طبع مرا یاری
# 10 ز لطف آن کرده‌ای با جان غمناکم که در شبها %~% کند با کشتهای تشنه بارانهای آذاری
# 11 به تشریف زیارت رتبتی دادی مرا کاکنون %~% چو اقبال تو در عالم نمی‌گنجم ز جباری
# 12 مرا اندازه تمهید عذر آن کجا باشد %~% ولیکن چون کنم لنگی همی پویم به رهواری
# 13 ترا لطف تو داعی بود اگرنه کس روا دارد %~% که رخت کبریا هرگز به چونان کلبه‌ای آری
# 14 نزولت نزد من بود ای پیت از پی مبارک‌تر %~% نزول مصطفی نزدیک بو ایوب انصاری
# 15 همین می‌کن که جاویدان مدد باد از توفیقت %~% که هرگز کس پشیمانی ندیدست از نکوکاری
# 16 سه عادت داری اندر جمله ادیان پسندیده %~% یکی رادی دگرچه راستی پس چه کم آزاری
# 17 الا تا خاک را از گوهرش خیزد گران سنگی %~% الا تا باد را از عنصرش زاید سبکساری
# 18 روانی باد فرمان ترا چون آب در گیتی %~% که چون آتش به برتر بودن ازگیتی سزاواری
# 19 بمان چندان که گیتی عمر در عهد تو بگذارد %~% که تا دوران گیتی را به کام خویش بگذاری
# 20 موافق مضطرب از نکبتی نه از طربناکی %~% مخالف سرخ‌رو از نعمتی نه از نگونساری
PageV1P0515
### || [genre: Q]
# 1 ای ز تیغ تو در سرافرازی %~% ملک ترکی و ملت تازی
# 2 روزگاری به حل و عقد و سزد %~% به چنین روزگار اگر نازی
# 3 بحر سوزی چو در سخط رانی %~% کان فشانی چو با کرم سازی
# 4 به سر تیغ ملک بستانی %~% به سر تازیانه دربازی
# 5 به مباهات آسمان به صدا %~% کرده با کوس تو هم‌آوازی
# 6 فتح رابا سپید مهره رزم %~% بوده در موکب تو دمسازی
# 7 آسمانت شکارگاه مراد %~% واختران بازهای پروازی
# 8 روز هیجا که ترکیان گردند %~% زیر ران مبارزان تازی
# 9 تیغ بینی زمرد و مرد از تیغ %~% هر دو نازان ز روی دمسازی
# 10 زلف پرچم نگارد اندر چشم %~% شکل جرارهای اهوازی
# 11 باشد از روی نسبت و صولت %~% سوی دشمن چو حمله آغازی
# 12 تیغ تو تیغ حیدر عربی %~% کوس او طبل حیدر رازی
# 13 چون گشاد تو در هوای نبرد %~% کرد شاهین فتح پروازی
# 14 نوک پیکانت بر فلک دوزد %~% حکم آینده را به طنازی
# 15 مرگ در خون کشته غوطه خورد %~% گر در آن کر و فر درو یازی
# 16 تو که از رعد کوس و برق سنان %~% در دل دیو راز بگدازی
# 17 در چنان موقفی ز حرص سخا %~% خصم را در سؤال بنوازی
# 18 ور ز تو جان رفته خواهد باز %~% به سر نیزه در وی اندازی
# 19 ملک می‌کرد با ظفر یک روز %~% فتنه را در سکوت غمازی
# 20 کاین چنین خصم در کمین و تو باز %~% فارغ از هر سویی همی تازی
# 21 رونق کار من که خواهد داد %~% گر تو روزی به من نپردازی
# 22 ظفر آواز داد و گفت ای ملک %~% چه حذوریست این و مجتازی
# 23 سایه ایزد آفتاب ملک %~% آن ظفرپیشه خسرو غازی
# 24 شاه سنجر که کار خنجر اوست %~% فتنه‌سوزی و عافیت‌سازی
# 25 آنکه چون آتش سنانش را %~% باد حمله دهد سرفرازی
# 26 فتح بینی که با زبانه او %~% چون سمندر همی کند بازی
# 27 آنکه در ظل رایتش عمریست %~% تا به نهمت همی سرافرازی
# 28 وانکه بر طرف رسته عدلش %~% شیر دکان ستد به خرازی
# 29 وانکه در مصر جامع ملکش %~% قرص خورشید کرد خبازی
# 30 ای زمان تو بی‌تناسخ نفس %~% کبک را داده در هنر بازی
# 31 وی ز خرج کفت مجاهز کان %~% کرده با آفتاب انبازی
# 32 تا خزان و بهار توبه نکرد %~% این ز صرافی آن ز بزازی
# 33 باغ ملک ترا مباد خزان %~% تا درو چون بهار بگرازی
PageV1P0516
### || [genre: Q]
# 1 ای رفته به فرخی و فیروزی %~% باز آمده در ضمان به‌روزی
# 2 بر لاله رمح و سبزه خنجر %~% در باغ مصاف کرده نوروزی
# 3 چون تیر نهاده کار عالم را %~% یک ساعت در کمان تو گوزی
# 4 تو ناصر دینی و ازین معنی %~% یزدان همه نصرتت کند روزی
# 5 در حمله درنده‌ای و دوزنده %~% صف می‌دری و جگر همی دوزی
# 6 پروانه سمندر ظفر باشد %~% چون مشعله سنان بیفروزی
# 7 فرزین بنهی به طرح رستم را %~% آنجا که به لعب اسب کین‌توزی
# 8 صد شه به پیاده پی براندازد %~% آنرا که تو بازیی بیاموزی
# 9 می‌ساز به اختیار من بنده %~% تا خرمن فتنها همی سوزی
# 10 ای روز مخالفانت شب گشته %~% می خور به مراد خود شبانروزی
PageV1P0517
### || [genre: Q]
# 1 ای کرده ز تیغت فلک تحاشی %~% فتحت ز حشم نصرت از حواشی
# 2 پیروزی و شاهی ترا مسلم %~% بر جمله آفاق بی‌تحاشی
# 3 در بندگی تو سپهر و ارکان %~% یکسان شده از روی خواجه تاشی
# 4 هندوی تو یعنی که جرم کیوان %~% بهرام فلک را وثاق باشی
# 5 پیشانی شیر فلک خراشد %~% روباه درت آسمان خراشی
# 6 از سایه رایت زمانه پوشی %~% وز دامن همت ستاره پاشی
# 7 گر هندسه مدح تو نبودی %~% قادر که شدی بر سخن تراشی
# 8 ای روز جهان از تو عید دولت %~% آن روز مبادا که تو نباشی
PageV1P0518
### || [genre: Q]
# 1 یافت احوال جهان رونق جاویدانی %~% چرخ بنهاد ز سر عادت بی‌فرمانی
# 2 در زمان دو سپهدار که از گرد سپاه %~% بر رخ روز درآرند شب ظلمانی
# 3 باز در معرکه چون صبح سنان‌شان بدمد %~% دل شب همچو رخ روز شود نورانی
# 4 دو جهان‌گیر و دو کشور ده و اقلیم سنان %~% نه به یک ملک به صد ملک جهان ارزانی
# 5 عضد دولت و دین آن همه افریدونی %~% ناصر ملت و ملک این همه نوشروانی
# 6 رای آن بر افق عدل کند خورشیدی %~% قدر این بر فلک ملک کند کیوانی
# 7 عدل‌شان گویی خاصیت لاحول گرفت %~% چون قضا تهنیه‌شان گفت به گیتی‌بانی
# 8 زانکه در سایه او می‌نتواند که زند %~% هیچ شیطان ستم نیز دم شیطانی
# 9 پاسشان حبس زمین است و درو قارون‌وار %~% فتنه و جور و ستم هر سه شده زندانی
# 10 گر زمین را همه در سایه انصاف کشند %~% جغد جاوید ببرد طمع از ویرانی
# 11 ور جهان را گره ابروی کین بنمایند %~% بگریزد ز جهان صورت آبادانی
# 12 ور به چشم کرمی جانب بالا نگرند %~% چرخ بیرون شود از ورطه سرگردانی
# 13 ور ز فغفور و ز قیصر مثلا یاد کنند %~% هر دو بر خاک نهند از دو طرف پیشانی
# 14 گشته بخشودن ایشان سبب آسایش %~% گشته بخشیدن ایشان سبب آسانی
# 15 بزم ایشان چو بهشتست که بر درگه او %~% مرحباگویان اقبال کند رضوانی
# 16 رزم ایشان چو سعیرست که در حفره او %~% اخسئوا خوانان شمشیر کند نیرانی
# 17 هر کجا ژاله زند ابر کمانشان بینی %~% موجها خاسته از خون عدو طوفانی
# 18 تا جه ابریست کمانشان که چو باران بارد %~% آسمان بر سر خورشید کشد بارانی
# 19 تیغشان گر به ضیافت چو خلیل‌الله نیست %~% دام و دد را چکند روز وغا مهمانی
# 20 دستشان گر ید بیضای کلیم‌الله نیست %~% چکند رمح درو همچو عصا ثعبانی
# 21 شکل توقیع مبارکشان تقدیر بدید %~% گفت برنامه ما چون نکنی عنوانی
# 22 ملکشان را مدد از جغری و طغرل کم نیست %~% زان امیری برسیدند بدین سلطانی
# 23 ملک یزدان به غلط کی دهد آخر سریست %~% اندرین ملک بدین منتظمی تا دانی
# 24 هرچه یزدان ندهد بخت و فلک هم ندهد %~% کار آن مرتبه دارد که بود یزدانی
# 25 مدح ایشان به سزا چرخ نیارد گفتن %~% انوری داد بده رو که تو هم نتوانی
# 26 لیک با این همه ای در بر روح سخنت %~% روح بی‌فایده اندر سخن روحانی
# 27 گرچه در انشی نظمی که در ایشان گویی %~% راه بر قافیه می گم شود از حیرانی
# 28 مصطفی سیرتی و هردو بدان آوردت %~% که در این ملک همه عمر کنی حسانی
# 29 تاکه بر چارسوی عالم کونست و فساد %~% روی نرخ امل خلق سوی ارزانی
# 30 عدل ایشان سبب عافیت عالم باد %~% ملک را عدل دهد مدت جاویدانی
# 31 کار گیتی همه فرمانبری ایشان باد %~% کار ایشان به جهان در همه فرمان رانی
PageV1P0519
### || [genre: Q]
# 1 دلم ای دوست تو داری دانی %~% جان ببر نیز که می‌بتوانی
# 2 به دلی صحبت تو نیست گران %~% چه حدیثست به جان ارزانی
# 3 گویمت بوسه مرا گویی جان %~% این بده تا مگر آن بستانی
# 4 گویم این نیست بدان دشواری %~% گویی آن نیست بدین آسانی
# 5 نی گرم بوسه دهی جان منی %~% که گرم جان ببری هم جانی
# 6 گاهم از عشوره‌گری می‌خوانی %~% گاهم از طیره‌گری می‌رانی
# 7 گرچه در پای تو افتم چه شود %~% گر سری در سخنم جنبانی
# 8 با فلک یار مشو در بد من %~% ای به هر نیکویی ارزانی
# 9 که چو از حد ببری فاش کنم %~% قصه درد ز بی‌درمانی
# 10 تا ترا از سر من باز کند %~% مجد دین بوالحسن عمرانی
# 11 آنکه از رای کند خورشیدی %~% وانکه از قدر کند کیوانی
# 12 آنکه لطفش مدد آبادی %~% وانکه قهرش سبب ویرانی
# 13 آنکه در حبس سیاست دارد %~% فتنه و جور و ستم زندانی
# 14 بنده نعمت او هر انسی %~% بسته طاعت او هر جانی
# 15 ابرهای کرمش آذاری %~% موجهای سخطش طوفانی
# 16 صورت مجلس او فردوسی %~% سیرت حاجب او رضوانی
# 17 نز پی منع بود دربانش %~% کز پی رسم بود دربانی
# 18 ای هنرهای تو افریدونی %~% وی اثرهای تو نوشروانی
# 19 تویی آن‌کس که اگر قصد کنی %~% خاک بر تارک چرخ افشانی
# 20 مایه از جود تو دارد نه ز طبع %~% نامی و معدنی و حیوانی
# 21 تویی آن‌کس که اگر منع کنی %~% باد را از حرکت بنشانی
# 22 اول فکرتی و آخر فعل %~% آنی از هرچه توان گفت آنی
# 23 نه ز آسیب قضاکوب خوری %~% نه به اشکال قدر درمانی
# 24 به سر کوی کمالت نرسد %~% پای اندیشه ز سرگردانی
# 25 هر کجا نام وقار تو برند %~% خاک بر خاک نهد پیشانی
# 26 هرکجا شرح صفای تو دهند %~% آب آبی شود از حیرانی
# 27 در شکار از پی سائل تازی %~% در نماز آیت احسان خوانی
# 28 آفتابی که رسد منفعتت %~% به خرابی و به آبادانی
# 29 معنی از کلک تو گیرد نه ز عقل %~% قوت ناطقه انسانی
# 30 انتقامت نه ز پاداش و جزا %~% همه کس داند و تو هم دانی
# 31 که نه آزرده یک مکروهی %~% که نه آلوده یک احسانی
# 32 پیشی از دور به تمکین و جواز %~% گرچه در دایره دورانی
# 33 برتر از نه فلکی در رفعت %~% گرچه در حیز چار ارکانی
# 34 دامن امن تو دارد پنهان %~% صدهزاران صفت شیطانی
# 35 کرم طبع تو دارد پیدا %~% صد هزاران ملک روحانی
# 36 حزم سنگین تو دولت راهست %~% باره محکم ناجسمانی
# 37 عرض پاک تو جهان ثالث %~% عزم جزم تو قضای ثانی
# 38 ای نمودار حیات باقی %~% روی بازار جهان فانی
# 39 بنده روزی دو گر از خدمت تو %~% مانده محروم ز بی‌سامانی
# 40 به روانی و نفاذ فرمانت %~% کان نرفتست ز نافرمانی
# 41 حکمها بود که مانع بودند %~% بیشتر طالعی و یزدانی
# 42 گر بدین عذر نداری معذور %~% دیگری دارم و آن کم دانی
# 43 تا که نقاش فلک ننگارد %~% روز روشن چو شب ظلمانی
# 44 همه عمر از اثر دور فلک %~% باد چون روز شبت نورانی
# 45 مدت عمر تو چون مدت دور %~% بی‌کران از مدد نفسانی
PageV1P0520
### || [genre: Q]
# 1 اختیار سکندر ثانی %~% زبده خاندان عمرانی
# 2 مجد دین خواجه جهان که سزاست %~% اگرش خواجه جهان خوانی
# 3 کار دولت چنان بساخت که نیست %~% جز که در زلف شب پریشانی
# 4 بیخ بدعت چنان بکند که دیو %~% ملکی می‌کند نه شیطانی
# 5 آنکه از رای کرد خورشیدی %~% وانکه از قدر کرد کیوانی
# 6 آنکه فیض ترحم عامش %~% بر جهان رحمتیست یزدانی
# 7 نوبهار نظام عالم را %~% دست او ابرهای نیسانی
# 8 کشت‌زار بقای دشمن را %~% قهر او ژالهای طوفانی
# 9 آنکه زندان پاس او دارد %~% چون حوادث هزار زندانی
# 10 رسم او کرده روی باطل و حق %~% سوی پوشیدگی و عریانی
# 11 تا نه بس روزگار خواهی دید %~% فتنه در عهده جهانبانی
# 12 نکند آسمان به دشواری %~% آنچه عزمش کند بسانی
# 13 نامهای نفاذ حکمش را %~% حکم تقدیر کرده عنوانی
# 14 در چنان کف عجب مدار که چوب %~% از عصایی رسد به ثعبانی
# 15 قلمش معجزیست حادثه خوار %~% خاصه در کارهای دیوانی
# 16 نکند مست طافح کینش %~% جرعه از دردی پشیمانی
# 17 بدسگالش ز حرص مرگ بمرد %~% چون طفیلی ز حرص مهمانی
# 18 مرگ جانش همی به جو نخرد %~% از چه از غایت گران‌جانی
# 19 ای جهان از عنایت تو چنانک %~% جغد را یاد نیست ویرانی
# 20 عدل تو راعی مسلمانان %~% جاه تو حامی مسلمانی
# 21 بارگاه تو کرده فردوسی %~% پرده‌دار تو کرده رضوانی
# 22 تو در آن منصبی که گر خواهی %~% روز بگذشته باز گردانی
# 23 تو در آن پایه‌ای که گر به مثل %~% کار بر وفق کبریا رانی
# 24 نایبی را بجای هر کوکب %~% بر سپهری بری و بنشانی
# 25 چون بجنبی ز گوشه مسند %~% مسند ملکها بجنبانی
# 26 محسنی لاجرم ز قربت شاه %~% دایم‌الدهر غرق احسانی
# 27 گرچه ارکان ملک یافته‌اند %~% عز تشریفهای سلطانی
# 28 آن نه آنست با تو گویم چیست %~% آصف و کسوت سلیمانی
# 29 ای چهل سال یک زمان کرده %~% مصطفی معجز و تو حسانی
# 30 وانکه من بنده خواستم که کشم %~% اندرین عقد گوهر کانی
# 31 بیتکی چند حسب و در هریک %~% رمزکی شاعرانه پنهانی
# 32 از تو وز پادشاه و از تشریف %~% عقل درهم کشیده پیشانی
# 33 گفت تشریف پادشا وانگه %~% تو به وصفش رسی و بتوانی
# 34 هان و هان تا ترا عمادی‌وار %~% از سر ابلهی و نادانی
# 35 درنیفتد حدیث مصحف و بند %~% کان مثل نیست نیک تا دانی
# 36 این همی گوی کای ز کنه ثنات %~% خاطرم در مضیق حیرانی
# 37 وی ز لطف خدایگان و خدا %~% به چنین صد لطیفه ارزانی
# 38 وی در این تهنیت بجای نثار %~% از در جان که بر تو افشانی
# 39 بنده از جان‌نثاری آوردست %~% همه گوهر ولیک روحانی
# 40 او چو از جان ترا ثنا گوید %~% جان‌فشانی بود ثناخوانی
# 41 تا که در من‌یزید دور بود %~% روی نرخ امل به ارزانی
# 42 دور تو عمر باد و چندان باد %~% کز امل داد بخت بستانی
# 43 بلکه از بی‌نهایتی چو ابد %~% که نگنجد درو دو چندانی
PageV1P0521
### || [genre: Q]
# 1 ای عاقله چرخ به نام تو مباهی %~% نام تو بهین وصف سپیدی و سیاهی
# 2 ای چهره ملک از قلم کاه‌ربایت %~% لعلی که چو یاقوت نترسد ز تباهی
# 3 تا جاه عریض تو بود عارض این ملک %~% گردون بودش عرصه و سیاره سپاهی
# 4 مسعودی و در دادن اقطاع سعادت %~% چون طالع مسعود تویی آمر و ناهی
# 5 گر عرصه شطرنج به عرض تو درآید %~% دانی که پیاده چکند دعوی شاهی
# 6 ور نام جنینی مثلا در قلم آری %~% ای لوح و قلم هر دو به نام تو مباهی
# 7 در عرض جهان دور نباشد که ز مادر %~% با خود خروس آید و با جوشن ماهی
# 8 رای تو که از ملک شب فتنه برون برد %~% با صبح قدر خاسته از روی پگاهی
# 9 جاه تو که در دائره دور نگنجد %~% ایمن شده از طعنه آسیب تباهی
# 10 با کلک تو منشی فلک را سخنی رفت %~% کلک تو مصیب آمد و او مخطی و ساهی
# 11 آن کاه‌ربائیست که خاصیت جذبش %~% بر چرخ دهد سبنله را صورت کاهی
# 12 یک عزم تو از عهده تایید برون نیست %~% تایید کند هرچه کند فضل الهی
# 13 هر پیک تمنا که روان شد ز در آز %~% ره سوی تو داند چکند مقصد راهی
# 14 قدر تو به اندازه بینایی من نیست %~% خود دیدن اشیا که توانست کماهی
# 15 این دانم اگر صورت جسمیش دهندی %~% گردونش قبایی کندی مهر کلاهی
# 16 ای پشت جهانی قوی از قوت جاهت %~% یارب که جهان را چه قوی پشت و پناهی
# 17 من بنده در این خدمت میمون که به عونش %~% خضرای دمن کسب کند مهرگیاهی
# 18 دارم همه انواع بزرگی و فراغت %~% خود می‌دهد این شعر بدین شکر گواهی
# 19 آن چیست ز انعام که در حق منت نیست %~% هر ساعت و هر لحظه چه مالی و چه جاهی
# 20 با کار من آن کرد قبول تو کزین پیش %~% با چشم پدر پیرهن یوسف چاهی
# 21 در تربیت مادح و در مالش دشمن %~% گویی اثر طاعت و پاداش گناهی
# 22 تا کار جهان جمله چنان نیست که خواهند %~% کارت به جهان در همه آن باد که خواهی
# 23 در مرتبت و خاصیت آن باد مدامت %~% کز سعد بیفزایی وز نحس بکاهی
# 24 در خدمت تو تیر ز نواب ملازم %~% در مجلس تو زهره ز اصحاب ملاهی
PageV1P0522
### || [genre: Q]
# 1 ای بر سر کتاب ترا منصب شاهی %~% منشی فلک داده بر این قول گواهی
# 2 جاه تو و اقطاع جهان یوسف و زندان %~% ذات تو و تجویف فلک یونس و ماهی
# 3 ناخورده مسیر قلمت وهن توقف %~% نادیده نظام سخنت ننگ تناهی
# 4 نفس تو نفیس است در آن مرتبه کو هست %~% بل نسخه ماهیت اشیاست کماهی
# 5 زلف خط مشکین تو یک حلقه ندارد %~% بی‌رایحه خاصه ز اسرار الهی
# 6 با جذبه نوک قلم کاه‌ربایت %~% پذرفته هیولای سخن صورت کاهی
# 7 چون رایت سلطان ضمیر تو بجنبد %~% تقدیر براند به اثر بر چو سپاهی
# 8 خصم ار به کمال تو تبشه نکند به %~% خضرای دمن می‌چه‌کند مهر گیاهی
# 9 معلوم شد از عارضه تو که کسی نیست %~% بر چرخ سراسیمه مگر مخطی و ساهی
# 10 خوش باش که سیاره بر احرار نهد بند %~% یاد آر ز سیاره و از یوسف چاهی
# 11 گفتی که مرا رشته چو در جنس تکسر %~% گم کرد سر رشته صحبت ز تباهی
# 12 بودند بر من همه اصحاب مناصب %~% وز جنس شما تا که به اصحاب ملاهی
# 13 الا تو و دانی که زیانیت نبودی %~% از پرسش من بنده نه مالی و نه جاهی
# 14 بالله که به جان خدمت میمون تو خواهم %~% وز لطف تو دانم که مرا نیز تو خواهی
# 15 لیکن ز وجود و عدم من چه گشاید %~% گر باشم و گر نه نه فزایی و نه کاهی
# 16 ای رای تو آن روز که از غیرت او صبح %~% هر روز ز نو جامه بدرد ز پگاهی
# 17 من چون رسم اندر شب حرمان به تو آخر %~% تا ضد سپیدی بود ای خواجه سیاهی
# 18 تا از ستم انصاف پناهیست چنان باد %~% حال تو که در عمر به غیری نه پناهی
# 19 لایق به کمال تو همین دید که تا حشر %~% کی بر سر کتاب ترا منصب شاهی
PageV1P0523
### || [genre: Q]
# 1 زهی بگرفته از مه تا به ماهی %~% سپاه دولت پیروز شاهی
# 2 جهانداری که خورشیدست و سایه %~% یکی شاهنشهی دیگر الهی
# 3 خداوندی که بنهادند گردن %~% خداوندیش را تا مرغ و ماهی
# 4 همش بر آسمان دست اوامر %~% همش بر اختران حکم نواهی
# 5 جهان بر هیچکس تا مرجعش اوست %~% ندارد منت مالی و جاهی
# 6 اگر پیروزه در پاسش گریزد %~% که آمر اوست گیتی را و ناهی
# 7 به کلی رنگ رویش فارغ آید %~% چو رنگ روی یاقوت از تباهی
# 8 وگر خورشید روی او بخواهد %~% فرو شوید ز روی شب سیاهی
# 9 ز رایش چاه یوسف بی‌اثر بود %~% وگرنه یوسفی کردی نه چاهی
# 10 در آبادی عالم تو توانی %~% که از هستی خرابی را بکاهی
# 11 زهی باقی به عونت عهد عالم %~% چنان کز عدل باشد پادشاهی
# 12 نه پیش آید نفاذت را توقف %~% نه دریابد دوامت را تناهی
# 13 جهان همت تست آنکه طوبی %~% کند در روضهای او گیاهی
# 14 یکی عالم تویی وان کت ببیند %~% ببیند کل عالم را کماهی
# 15 در آن موقف که از بیجاده‌گون تیغ %~% شود رخساره ارواح کاهی
# 16 سنان خندان بود او داج گریان %~% خرد مخطی شود ادارک ساهی
# 17 به هم‌آوازی تکبیر گردد %~% صدای گنبد گردون مباهی
# 18 امل چون صبح شمشیرت برآید %~% بدرد جامه چون صبح از پگاهی
# 19 کند اعدای ملک از ننگ عصیان %~% به دل‌گویان کجا بد بی‌گناهی
# 20 تن تیغ ترا از تن قبایی %~% سر رمح ترا از سر کلاهی
# 21 جهانی یک به دیگر می‌پناهند %~% تو از یزدان به یزدان می‌پناهی
# 22 الا تا بلبل از یک گونه گفتار %~% دهد بر دعوی بستان گواهی
# 23 جهان بستان بزمت باد و بلبل %~% درو نوعی ز اصحاب ملاهی
# 24 قضا را حجت آن بادا که گویی %~% جهان را شیوه آن بادا که خواهی
PageV1P0524
### || [genre: Q]
# 1 ای برده ز شاهان سبق شاهی %~% با تو همه در راه هواخواهی
# 2 هم فتح ترا بر عدد افزونی %~% هم وهم ترا از عدم آگاهی
# 3 واثق شده بر فتح نخستینت %~% گیتی که تو پیروزترین شاهی
# 4 پاس تو گر اندیشه کند در کان %~% رنگ رخ یاقوت شود کاهی
# 5 گردون ز پی کسب شرف کرده %~% از نوبتی جاه تو خرگاهی
# 6 در نسبت شیر علم جیشت %~% شیر فلک افتاده به روباهی
# 7 عدل تو جهان را به سکون آمر %~% زجر تو فلک را ز ستم ناهی
# 8 در دور تو دست فلک جائر %~% چون سایه شمعست به کوتاهی
# 9 در حزم ره راست‌روی مهری %~% در حمله چپ و راست‌روی ماهی
# 10 قادر نبود فکرت و زین معنی %~% در هرچه کنی خالی از اکراهی
# 11 تا خارج حفظت نبود شخصی %~% دارنده بدخواه و نکوخواهی
# 12 افواه پر است از شکر شکرت %~% ار شکر ولی‌نعمت افواهی
# 13 محوست ز شبهت ورق امکان %~% یارب چه منزه که ز اشباهی
# 14 ای روز بداندیش تو آورده %~% در گردن شب دست ز بیگاهی
# 15 من بنده که در یک نفسم دادی %~% صد مرتبه هم مالی و هم جاهی
# 16 این حال که در بلخ کنون دارم %~% از خوف پریشانی و گمراهی
# 17 زین پیش اگرم وهم گمان بردی %~% آن مخطی کوته‌نظر ساهی
# 18 به ز عبره جیحون نه به آموزش %~% چون بط به طبیعت شدمی راهی
# 19 تا در کنف حفظ تو چون یونس %~% بگذشتمی اندر شکم ماهی
# 20 آری ز قدر شد نه ز بی‌قدری %~% یوسف ز میان دگران چاهی
# 21 تا کار کس آن نیست که او خواهد %~% کارت همه آن باد که آن خواهی
# 22 عمر تو و ملک تو در افزایش %~% تا عدل فزایی و ستم کاهی
PageV1P0525
### || [genre: Q]
# 1 با خاک در تو آشنایی %~% خوشتر ز هزار پادشایی
# 2 دیده رخ راز مه ببیند %~% بر عارض تو ز روشنایی
# 3 از نکته طوطی لب تو %~% سیمرغ گزید پارسایی
# 4 جایی که زلب حیات بخشی %~% عیسی بود از در گدایی
# 5 مهر تو و سینه چو من کس %~% طاوس و سرای روستایی
# 6 در خدمت عشق تست ما را %~% دل عاریتی و جان بهایی
# 7 بردی ز پری و آدمی هوش %~% یک راه بگوی تا کرایی
# 8 در خانه صبر فرقت تو %~% افکند هزار بی‌نوایی
# 9 در دعوی حسن خود سخن‌گوی %~% تا ماه دهد بر آن گوایی
# 10 از کوی چو آفتاب از کوه %~% در خدمت تاج دین برآیی
# 11 صورتگر عز پناه دولت %~% معبرده دولت علایی
# 12 آن جان خرد که مر خرد را %~% با طاعت اوست آشنایی
# 13 در نسبت آن شرف توان دید %~% چون فضل خدای در خدایی
# 14 نه چرخ گرفت و هفت اختر %~% یک فکرت او به تیزپایی
# 15 ای دیده ناظر نبوت %~% در ذات تو دیده مصطفایی
# 16 چون روی خلقت نخواندت عقل %~% شاید که ز پشت مرتضایی
# 17 خود عقل ترا کمال هرگز %~% داند که ز جاه تا کجایی
# 18 پیش در تو قبول کرده %~% پیشانی سدره خاک پایی
# 19 مرغ دل جبرئیل گیرد %~% در مدحت تو سخن سرایی
# 20 اولاد بزرگ مرتضا را %~% یارب چه بزرگ پیشوایی
# 21 کبر تو کم است و کبریا بیش %~% از کبر نه‌ای ز کبریایی
# 22 آن روز که عمر در غم مرگ %~% معزول بود ز خوش لقایی
# 23 نیلوفر تیغ چشمها را %~% چون لاله کند به کم بقایی
# 24 از نسبت فعل سایه گیرد %~% در صدمت صور صوت نایی
# 25 از ساغر خوف تشنه جنگ %~% سیراب شود ز بی‌رجایی
# 26 جانهای مبارزان ز تنها %~% بینند ز تیغ تو جدایی
# 27 این خاطر من ز غیبت تو %~% محروم ز پادشا ستایی
# 28 دل در غم خدمت تو یک دم %~% نایافته از عنا رهایی
# 29 تا آمد مرگ جان غمگین %~% گشته ز هوای تو هوایی
# 30 زنهار مرا مگو که رو رو %~% تو در خور شهر و بوریایی
# 31 در غیبت تو خوش است ما را %~% آن به که بدین طرف نیایی
# 32 آخر به طریق لطف یکبار %~% بنویس که خیز چند پایی
# 33 در خدمت دیگران چه کوشی %~% چون بنده خاندان مایی
# 34 در جستن کرده گرد عالم %~% گردنده چو سنگ آسیایی
# 35 در شکر علا دین و دولت %~% پیوسته چرا شکر نخایی
# 36 از حضرت ما که روی کونست %~% دوری ز چه روی می‌نمایی
# 37 تا فائده نبات یابند %~% اشکال زمینی و سمایی
# 38 حکم تو گسسته باد یارب %~% ار علت چونی و چرایی
PageV1P0526
### || [genre: Q]
# 1 خرد را دوش می‌گفتم که ای اکسیر دانایی %~% همت بی‌مغز هشیاری همت بی‌دیده بینایی
# 2 چه گویی در وجود آن کیست کو شایستگی دارد %~% که تو با آب روی خویش خاک پای او شایی
# 3 کسی کاندر جهان بی‌هیچ استکمال از غیری %~% جهانی کامل آمد خود به استقلال و تنهایی
# 4 زمان در امتثال امر و نهی او چنان واله %~% که ممکن نیست در تعجیل او گنج شکیبایی
# 5 زمین در احتمال بار حلم او چنان عاجز %~% که صد منزل هزیمت شد از آن سوی توانایی
# 6 در آمد شد به چین دامن همت فرو رفته %~% غبار نیستی پذرفتن از گردون مینایی
# 7 چنان عالی نهاد آمد ز رفعت پایه قدرش %~% که گردونیست بیرون از نهم گردون خضرایی
# 8 نظام عالم از تایید قدر او پدید آمد %~% وگرنه غوطه دادستی جهان را موج رسوایی
# 9 ز حسن یوسف آرایش به مصر چرخ چارم در %~% دل خورشید با یک خانمان درد زلیخایی
# 10 به جذب همت ار دور زمان را باز گرداند %~% کند امروز بر عکس توالی باز فردایی
# 11 گر از حزمش قضا سدی کشیدی بر جهان شامل %~% نکردی روزگار اندر حریمش عمر فرسایی
# 12 وگر بر آسمان حلمش به حشمت سایه افکندی %~% زمان را دست بودی بر زمین در پای بر جایی
# 13 حریم حرمتش در ایمنی آن خاصیت دارد %~% که از روی تقرب گر به خاکش رخ بیالایی
# 14 به خاک پای او یعنی ردای گردن گردون %~% که از ننگ تصرف کردن گردون برآسایی
# 15 هوا با آب گفتا گرد خیل موکب او شو %~% اگر خواهی که چون آتش سراندر آسمان سایی
# 16 بهار دولت او آن هوای معتدل دارد %~% که گردون خرف را تازه کرد ایام برنایی
# 17 به دست آرد ضمیرش ز آفرینش نسخه روشن %~% اگر یک لحظه در خلوت‌سرای فکرتش آیی
# 18 نه از موجست قلزم را شبانروزی تب لرزه %~% ز طبع اوست تا چون می‌کند کانی و دریایی
# 19 ز بس کز غصه طبعش تفکر می‌کند شبها %~% شدست اندر عروق لجه او ماده سودایی
# 20 ببیند بی‌نظر نرگس بگوید بی‌لغت سوسن %~% اگر طبعش بیاموزد صبا را عالم‌آرایی
# 21 اگرنه فضله طبعش جهان را چاشنی بودی %~% صبا در نقش بستان کی زدی نیرنگ زیبایی
# 22 چو نیسان گر کنار خاک پرگوهر کند شاید %~% چو سوسن محض آزادی نه چون گل عین رعنایی
# 23 زنطقش در خوی خجلت روان صاحب وصابی %~% ز دستش در طی نسیان رسوم حاتم طایی
# 24 قضا هر ساعتی با دست او گوید نه تو گفتی %~% که در بخشش نه دینی مطلبی دارم نه دنیایی
# 25 ولیکن در کرم واجب بود درویش بخشودن %~% چو کان درویش گشت از تو چرا بر وی نبخشایی
# 26 چو این اوصاف نیکو حصر کردم با خرد گفتم %~% برین دعوی که برخیزد درین معنی چه فرمایی
# 27 خرد زان طیره گشت الحق مرا گفتا که با من هم %~% به گز مهتاب پیمایی به گل خورشیداندایی
# 28 عجب‌تر اینکه می‌دانی و می‌دانی که می‌دانم %~% پسم هر ساعتی گویی نشانی باز ننمایی
# 29 گرم باور نمی‌داری نمایم چون که بنمایم %~% عزیزالدین طغرایی عزیزالدین طغرایی
# 30 الا تا گاه درگاهش بود گاهی در افزایش %~% ذراغ روز و شب همواره در تاریخ پیمایی
# 31 از آن کاهش نصیب دشمنش جان کاستن بادا %~% وزان افزایش او را تا قیامت زینت افزایی
# 32 به هر کاری که روی آورده خصمش گفته نومیدی %~% ترا این کار برناید تو با این کار برنایی
PageV1P0527
### || [genre: Q]
# 1 ای ملک ترا عرصه عالم سرکویی %~% از ملک تو تا ملک سلیمان سرمویی
# 2 بی‌موکب جاه تو فلک بیهده تازی %~% با حجت عدل تو ستم بیهده گویی
# 3 خاقانت نخوام که سزاوار خطابت %~% حرفی نستد هیچ زبانی ز گلویی
# 4 تو سایه یزدانی و بی‌حکم تو کس را %~% از سایه خورشید نه رنگی و نه بویی
# 5 مهدی جهانی تو که دجال حوادث %~% از حال به حالی شده وز خوی به خویی
# 6 جز در جهت باره عدل تو نیفتد %~% هرکس که اشارت کند امروز به سویی
# 7 جز رحمت و انصاف تو هم‌خانه نیابند %~% هر صادر و وارد که درآیند به کویی
# 8 جستند و ز کان تو برآمد گهر ملک %~% آری نرسد ملک به هر گمشده جویی
# 9 بدخواه تو خود را به بزرگی چو تو داند %~% لیکن مثلست آنکه چناری و کدویی
# 10 در نسبت فرمان تو هستند عناصر %~% چون چار عیال آمده در طاعت شویی
# 11 بی‌رای تو خورشید نتابد غم او خور %~% کو نیز در این کوکبه دارد تک و پویی
# 12 با دست تو گر ابر نبارد کم او گیر %~% جایی که تو باشی که کند یاد چنویی
# 13 گفتم که جهان جمله چو گوییست به صورت %~% گفتند حدیثیست محال از همه رویی
# 14 المنة لله که همی بینمش امروز %~% اندر خم چوگان مراد تو چو گویی
# 15 نصرت به‌لب چشمه شمشیر تو بگذشت %~% آن کرده ز خون حاصل هر معرکه جویی
# 16 سقای سر کوی امل خصم ترا دید %~% فریاد برآورد که سنگی و سبویی
# 17 ای خصم ترا حادثه چون سایه ملازم %~% آن رنگ نیابد به از آن هیچ رکویی
# 18 حال بد بدخواه تو مانند پیازیست %~% مویی نبرد در مزه توییش به تویی
# 19 تا هست فلک باعث نرمی و درشتی %~% تا هست شب آبستن زشتی و نکویی
# 20 در ملک تو اوراد زبانها همه این باد %~% کای ملک ترا عرصه عالم سر کویی
PageV1P0528
### || [genre: Q]
# 1 ای خداوندی که مقصود بنی‌آدم تویی %~% کارساز دولت و فرمان‌ده عالم تویی
# 2 آفرینش خاتمی آمد در انگشت قضا %~% گر جهان داند وگرنه نقش این خاتم تویی
# 3 ماتم سنجر اگر قتل ملکشه تازه کرد %~% ای ملکشاه معظم سور آن ماتم تویی
# 4 ملک مشرق گر ترا شد ملک مغرب هم تراست %~% شاه ایران گر تویی دارای توران هم تویی
# 5 هرکه دارد از تو دارد اسم و رسم خسروی %~% شاه اعظم شان تست و خسرو اعظم تویی
# 6 مور و مار و مرغ و ماهی جمله در حکم تواند %~% گم مکن انگشتری کاکنون بجای جم تویی
# 7 یوسف و موسی و عیسی نیستی لیک از ملوک %~% شاه یوسف روی و موسی دست و عیسی‌دم تویی
# 8 حمله بی‌شرک پذیری جمله بی‌منت دهی %~% خسروا در یک قبا صد رستم و حاتم تویی
# 9 پادشاه نسل آدم تا جهان باشد تو باش %~% زانکه اهل پادشاهی از بنی آدم تویی
# 10 فایض است از رایت و از پرچمت صبح و سحر %~% آنکه او را صبح رایت وز سحر پرچم تویی
PageV1P0529
### || [genre: Qt]
# 1 دیده جان بوعلی سینا %~% بود از نور معرفت بینا
# 2 سایه آفتاب حکمت او %~% یافت از مشرق و لوشینا
# 3 جان موسی صفات او روشن %~% به تجلی و شخص او سینا
# 4 ای سفیه فقیه‌نام تو کی %~% باز دانی زمرد از مینا
# 5 در تک چاه جهل چون مانی %~% مسکنت روح قدس مسکینا
PageV1P0530
### || [genre: Qt]
# 1 انوری چون خدای راه نمود %~% مصطفی را به نور لوشینا
# 2 برد قدرش به دولت فرقان %~% پای بر فرق گنبد مینا
# 3 نور عرشش به عرش سایه فکند %~% چون تجلی به سینه سینا
# 4 مسکن روح قدس شد دل او %~% نی دل تنگ بوعلی سینا
# 5 سخن از شرع دین احمد گو %~% بی‌دلا ابلها و بی‌دنیا
# 6 چشم در شرع مصطفی بگشا %~% گر نه‌ای تو به عقل نابینا
PageV1P0531
### || [genre: Qt]
# 1 نزد طبیب عقل مبارک قدم شدم %~% حال مزاج خویش بگفتم کماجرا
# 2 دل را چو از عفونت اخلاط آرزو %~% محموم دید و سرعت نبضم بر آن گوا
# 3 گفتا بدن ز فضله آمال ممتلی است %~% س المزاج حرص اثر کرده در قوا
# 4 بی‌شک بود مولد تب لرزه نیاز %~% نامنهضم غذای امل بر سر غذا
# 5 ای دل به عون مسهل سقمونیای صبر %~% وقتست اگر به تنقیه کوشی ز امتلا
# 6 مقصود از این میانه اگر حقنه دلست %~% اول قدم ز اکل فضولست احتما
PageV1P0532
### || [genre: Qt]
# 1 نگر تا حلقه اقبال ناممکن نجنبانی %~% سلیما ابلها لابلکه مرحوما و مسکینا
# 2 سنایی گرچه از وجه مناجاتی همی گوید %~% به شعری در ز حرص آنکه یابد دیده بینا
# 3 که یارب مر سنایی را سنایی ده تو در حکمت %~% چنان کز وی به رشک آید روان بوعلی سینا
# 4 ولیکن از طریق آرزو پختن خرد داند %~% که با تخت زمرد بس نیاید کوشش مینا
# 5 برو جان پدر تن در مشیت ده که دیر افتد %~% ز یاجوج تمنی رخنه در سد ولوشینا
# 6 به استعداد یابد هرکه از ما چیزکی یابد %~% نه اندر بدو فطرت پیش از کان الفتی طینا
# 7 بلی از جاهدوا یکسر به دست تست این رشته %~% ولیک از جاهدوا هم برنخیزد هیچ بی‌فینا
PageV1P0533
### || [genre: Qt]
# 1 ای خصم تو پست و قدر والا %~% وی عقل تو پیر و بخت برنا
# 2 ای کرده به خدمت همایونت %~% هفت اختر و نه فلک تولا
# 3 ای پار گشاده بند امسال %~% و امروز بدیده نقش فردا
# 4 هم دست تو دستگاه روزی %~% هم پای تو پایگاه بالا
# 5 رای تو که کسوت کواکب %~% بر چرخ کنند ازو مطرا
# 6 ملک چو بنات را کشیدست %~% در سلک نظام چون ثریا
# 7 آنی که گر آسمان کند دست %~% با کین تو در کمر چو اعدا
# 8 بگشاید روز انتقامت %~% بند کمر از میان جوزا
# 9 من بنده به عادتی که رفتست %~% رفتم به در سرای والا
# 10 گفتند که تو خبر نداری %~% کان کوه وقار شد به صحرا
# 11 ای ذره به باغ رفت خورشید %~% وی قطره به کوشک رفت دریا
# 12 اینک به درم نشسته حیران %~% با رشک نهان و اشک پیدا
# 13 برخوانم راحلون اگر نیست %~% امید به مرحبا و اهلا
PageV1P0534
### || [genre: Qt]
# 1 هرکه سعی بد کند در حق خلق %~% همچو سعی خویش بد بیند جزا
# 2 همچنین فرمود ایزد در نبی %~% لیس للانسان الا ما سعی
PageV1P0535
### || [genre: Qt]
# 1 ایا صدری که از روی بزرگی %~% فلک را نیست با قدر تو بالا
# 2 خجل از قدر و رایت چرخ و انجم %~% غمی از دست و طبعت ابر و دریا
# 3 کله با همتت بنهاده کیوان %~% کمر در خدمتت بربسته جوزا
# 4 ثریا با علو همت تو %~% به نسبت چون ثری پیش ثریا
# 5 بر دست جوادت چرخ سفله %~% بر رای صوابت عقل شیدا
# 6 کفت پیوسته قسمت‌گاه روزی %~% درت همواره ماوا جای آلا
# 7 به فضل این قطعه برخوان تا که گردد %~% نهان بنده بر رای تو پیدا
# 8 به اقبال تو دارم عشرتی خوش %~% حریفانی چو بختت جمله برنا
# 9 مزین کرده مجلس‌مان نگاری %~% بنامیزد زهی شیرین و زیبا
# 10 نشسته ز اقتضای طالع سعد %~% به خلوت بارهی چون سعد و اسما
# 11 ز زلفش دست من چون روز وامق %~% ز وصلش روز من چون روی عذرا
# 12 موافق همچو با فرهاد شیرین %~% مساعد همچو با یوسف زلیخا
# 13 بر آن دل کرده خوش کز وصل دوشین %~% که‌مان چونین بود امروز و فردا
# 14 چو چشمش نیم مستیم و مرا نیست %~% علاج درد او یعنی که صهبا
# 15 چه صفراهاست کامروز او نکردست %~% در این یک ساعت از سودای حمرا
# 16 به انعام تو می‌باید که گردد %~% نظام مجلس تو مجلس ما
PageV1P0536
### || [genre: Qt]
# 1 سمند فخر دین فاخر ز فخرت مفتخر بادا %~% کمند قهر هر قاهر ز قهرت مقتصر بادا
# 2 اگر گردون به یک ذره بگردد برخلاف تو %~% همه دوران او ایام نحس مستمر بادا
# 3 قوام دولت ما را چو امر قدقضی گشتی %~% دوام محنت اعدات امر قد قدر بادا
# 4 اگر کشتی عز و جاه جز بار تو برگیرد %~% همه الواح معقودش جراد منتشر بادا
# 5 عروس طبع یک دانا اگر جز بر تو عیش آرد %~% زبان جهل صد دانا به جهلش بر مقر بادا
# 6 صفای صفه صدرت به صف صابران دین %~% چو وصف جنةالفردوس ما منهمر بادا
# 7 ز بهر حفظ جانت را به هر جایی که بخرامی %~% عنان دولتت در دست الیاس و خضر بادا
PageV1P0537
### || [genre: Qt]
# 1 آفتاب سخا حمیدالدین %~% دور از مجلس تو مرگ فجا
# 2 نی شکر گفته‌ای و می نرسید %~% شاعرم هم به مدح و هم به هجا
# 3  خر یاد می‌کنم لیکن %~% می‌دهی یا بگویمت که کجا
PageV1P0538
### || [genre: Qt]
# 1 ای بر عقاب کرده تقدم ثواب را %~% وی بر خطا گزیده طریق صواب را
# 2 در مستی ار ز بنده خطایی پدید شد %~% مست از خطا نگردد واجب عقاب را
# 3 گر در گذاری از تو نباشد بسی دریغ %~% امید رستگاری یوم‌الحساب را
# 4 ور زانکه باز رای ادب کردنی بود %~% نیمی مرا ادب کن و نیمی شراب را
PageV1P0539
### || [genre: Qt]
# 1 ای صدر نایبی به ولایت فرست زود %~% معزول کن شهابک منحوس دزد را
# 2 زرهای بی‌شمار به افسوس می‌برد %~% آخر شمار او بکن از بهر مزد را
# 3 تا دیگران دلیر نگردند همچو او %~% فرمان من ببر بکش این زن به مزد را
PageV1P0540
### || [genre: Qt]
# 1 این فلک پیش طالع نیکت %~% کرده بردار اختر بد را
# 2 فتح باب کفت به بار آرد %~% قلب دیماه شاخ بسد را
# 3 مستعد قبول نطق کند %~% فیض عقل تو طینت دد را
# 4 تو بمان صد قران و گر به شبی %~% برسد روز همچو من صد را
# 5 به کم از فکرتی بود مازار %~% رای عالی و جان بخرد را
# 6 درد پای من آن محل دارد %~% که تو دردسری دهی خود را
PageV1P0541
### || [genre: Qt]
# 1 خطابی با فلک کردم که از راه جفا کشتی %~% شهان عالم‌آرای و جوانمردان برمک را
# 2 زمام حل و عقد خود نهادی در کف جمعی %~% که از روی خرد باشد بر ایشان صد شرف سگ را
# 3 نهان در گوش هوشم گفت فارغ باش از این معنی %~% که سبلت برکند ایام هر ده روز یک یک را
PageV1P0542
### || [genre: Qt]
# 1 کرا عقل باشد زبر دست شهوت %~% چرا زیردستی کند هیچ زن را
# 2 عیال زن خویش باشد هرآنکس %~% که فرمان بر زن کند خویشتن را
# 3 ولیکن کسی را که زن شوی باشد %~% کجا درگذارد به گوش این سخن را
PageV1P0543
### || [genre: Qt]
# 1 چون بها الدین اعز را شاخ عزت بارور شد %~% شکر آن نعمت به واجب کرد اله‌العالمین را
# 2 کردگارش در خور وی این دو گوهر داد و هرگز %~% مثل آن حاصل نیاید بحر ملک و کان دین را
# 3 آن چنان محمود سیرت مهتر مسعود طالع %~% نام سیرت داد آنرا نام طالع داد این را
PageV1P0544
### || [genre: Qt]
# 1 گفت با خواجه یکی روز ازین خوش مردی %~% خنک آنکس که زن خوب بمیرد او را
# 2 گفت ای خواجه زن خوب تو داری امروز %~% گفت خوبست اگر مرگ پذیرد او را
# 3 زن چرا شاید آن را که بری بر سر چاه %~% در چه اندازی و کس به که نگیرد او را
# 4 مارگیری را ماری ز سر سله بجست %~% گفت هل تا برود هرکه بگیرد او را
PageV1P0545
### || [genre: Qt]
# 1 طوطی ای آنکه ز انصاف تو هر نیم‌شبی %~% بلبل شکر به عیوق کشد زمزمه را
# 2 ای شبان رمه آنکه تویی سایه او %~% نیک تیمار خور ای نیک‌شبان این رمه را
# 3 گرگ را دمدمه فتنه همی گوید خیز %~% به غنیمت شمر این تیره‌شب و این دمه را
# 4 تن در آن خدعه مده زانکه یکی زن رمه نیست %~% کش توان کآبش فدا ساختن این دمدمه را
# 5 همه با داغ خدایند چه خرد و چه بزرگ %~% نیک هشدار که تا حشر ضمانی همه را
PageV1P0546
### || [genre: Qt]
# 1 می‌نبینی که روزگار چه کرد %~% به فلک برکشید دونی را
# 2 بر سر آدمی مسلط کرد %~% آنچنان خر فراخ کونی را
PageV1P0547
### || [genre: Qt]
# 1 به جای باده نابم تو سرکه دادی ناب %~% هلاک جان و دل خود بر آن نبود شراب
# 2 شدی مصوص تنم بی‌گمان ز خوردن آن %~% اگر به کون من اندر بدی کرفس و سداب
PageV1P0548
### || [genre: Qt]
# 1 خدایگانا مهمان بنده بودستند %~% تنی دو دوش به سیکی و نقل و رود و شراب
# 2 به طبع خرم و خندان شراب نوشیدند %~% که بر خماهن گردون فروغ او سیماب
# 3 نه در مزاج کسی گرمیی بد از سیکی %~% نه در دماغ کسی غلبه کرد قوت خواب
# 4 شرابشان نرسیده است و بنده درمانده %~% خدایگانا تدبیر بنده کن به شراب
PageV1P0549
### || [genre: Qt]
# 1 ایا دقیق نظر مهتری که گاه سخا %~% توانی ار بچکانی همی از آتش آب
# 2 به پیش دست سخی تو از خجالت و شرم %~% به جای قطره باران عرق چکد ز سحاب
# 3 سه کس به زاویه‌ای در نشسته مخموریم %~% به یاد باده دوشینه هرسه مست و خراب
# 4 به ذروه فلک و ماه برکشیده سرود %~% ز چهره طرب و لهو برگرفته نقاب
# 5 امید ما پس از ایزد به جود تست که نیست %~% ز ساز مجلس ما هیچ جز کباب و رباب
# 6 مصاف عشرت ما بشکند زمانه اگر %~% تو نشکنی بتفضل خمار ما به شراب
PageV1P0550
### || [genre: Qt]
# 1 گفته بودی که کاه و جو بدهم %~% چون ندادی از آن شدم در تاب
# 2 بر ستوران و اقربات مدام %~% کاه کهتاب باد و جو کشکاب
PageV1P0551
### || [genre: Qt]
# 1 میر حیدر ایا که خیزد جود %~% از کف تو چو از شراب طرب
# 2 دوستت انوری که نگشاید %~% جز به یادت ز دوستداری لب
# 3 سه شبانروز شد که از مستی %~% باز نشناختست روز از شب
# 4 جلبی چند بوده‌اند حریف %~% الفیه شلفیه تبار و نسب
# 5 همه از آرزوی بزرگ %~% دست بر زنان که من یرغب
# 6 من و تایی دو دیگران با من %~% مانده زین خوارگان به عجب
# 7 همچنین باشد ارکند جودت %~% مدد خادمت به ما عنب
PageV1P0552
### || [genre: Qt]
# 1 من و نگار من امروز هر دو رگ زده‌ایم %~% من از حرارت عشق و وی از حرارت تب
# 2 بزرگ بارخدایی کنی و بفرستی %~% ورا شراب عناب و مرا شراب عنب
PageV1P0553
### || [genre: Qt]
# 1 دستار خوان بود ز دو گز کم به روستا %~% در وی نهند ده کدوی تر نه بس عجب
# 2 لیکن عجب ز خواجه از آن آیدم همی %~% کو بر کدوی خشک نهد بیست گز قصب
PageV1P0554
### || [genre: Qt]
# 1 گرچه در دور تو ای دریادل کان دستگاه %~% مدتی گرگان شبان بودند و دزدان محتسب
# 2 واندرین دوران که انصاف تو روی اندر کشید %~% فتنها شد ذوشجون و قصدها شد منشعب
# 3 سایه مفکن بر حدیث انقلابی کاوفتاد %~% کان نه اول حادثه است از روزگار منقلب
# 4 در خم دور فلک تا عدل باشد کوژپشت %~% عافیت را کی تواند بود قامت منتصب
# 5 کان و دریایی بنه در حبس دل بر اضطراب %~% زانکه کان پیوسته محبوسست و دریا مضطرب
PageV1P0555
### || [genre: Qt]
# 1 ای بس که جهان جبه درویش گرفته %~% از فضله زنبور برو دوخته‌ام جیب
# 2 واکنون همه شب منتظرم تا بفروزند %~% شمعی که به هر خانه چراغی نهد از غیب
# 3 آن روز فلک را چو در آن شکر نگفتم %~% امروز درین زشت بود گر کنمش عیب
PageV1P0556
### || [genre: Qt]
# 1 درین دو روزه توقف که بو که خود نبود %~% درین مقام فسوس و درین سرای فریب
# 2 چرا قبول کنم از کس آنکه عاقبتش %~% ز خلق سرزنشم باشد از خدای عتیب
# 3 مرا خدای تعالی ز آسیای فراز %~% که عقل حاصل آنرا نیاورد به حسیب
# 4 چو می‌دهد همه چیزی به قدر حاجت من %~% چنان که بی‌خبر سیب ماه رنگ به سیب
# 5 ز بهر حفظ حیات آنچه بایدم ز کفاف %~% ز بهر کسب کمال آنچه بایدم ز کتیب
# 6 هزار سال اگر عمر من بود به مثل %~% مرا نیاز نیاید به آسیای نشیب
# 7 دو نعمتست مرا کان ملوک را نبود %~% به روز راحت شکر و به روز رنج شکیب
PageV1P0557
### || [genre: Qt]
# 1 زهی نم کرمت در سخا بهارانگیز %~% چنانکه گشت هوای نیاز ازو محجوب
# 2 دهان لاله رخانم به خنده بازگشای %~% از ابر جود در آنم یکی یم مقلوب
PageV1P0558
### || [genre: Qt]
# 1 هر سخن کان نیست قرآن با حدیث مصطفی %~% از مقامات حمیدالدین شد اکنون ترهات
# 2 اشک اعمی دان مقامات حریری و بدیع %~% پیش آن دریای مالامال از آب حیات
# 3 شاد باش ای عنصر محمودیان را روح تو %~% رو که تو محمود عصری ما بتان سومنات
# 4 از مقاماتت اگر فصلی بخونی بر عدو %~% حالی از نامنطقی جذر اصم یابد نجات
# 5 عقل کل خطی تامل کرد ازو گفت ای عجب %~% علم اکسیر سخن داند مگر اقضی القضات
# 6 دیر مان ای قدر و رایت عالم تایید را %~% آفتابی بی‌زوال و آسمانی با ثبات
PageV1P0559
### || [genre: Qt]
# 1 ای سرافرازی که از یک سعی تو %~% پای محکم کرد ملک و سر فراخت
# 2 جز تو از ارکان دولت فتح را %~% تا بدین غایت کسی آلت نساخت
# 3 حق سلطان این چنین باید گزارد %~% قدر دولت این چنین باید شناخت
PageV1P0560
### || [genre: Qt]
# 1 گره عهد آسمان سست است %~% گره کیسه عناصر سخت
# 2 آنکه بگشاد هیچ وقت نبست %~% گره عهد و بندگیش ز بخت
# 3 کیست بحری که موج بخشش اوی %~% کیسه بحر و کان کند پردخت
# 4 میر بوطالب آنکه او ثمرست %~% اسدالله باغ و نعمه درخت
# 5 پادشاهیست نسبت او را تاج %~% شهریاریست همت او را تخت
# 6 جرم ماه از اشارت جدش %~% هم به دو نیمه گشت و هم یک لخت
# 7 عرش می‌گفت در احد تکبیر %~% پدرش تیغ فتح می‌آهخت
# 8 در ترازوی همتش هرگز %~% حاصل روزگار هیچ نسخت
# 9 دست او سایه بر جهان افکند %~% با عدم برد تنگدستی رخت
# 10 باد دستش قوی و از دستش %~% دشمنش لخت لخت گشته به لخت
PageV1P0561
### || [genre: Qt]
# 1 به خدایی که از میان دو حرف %~% هفت چرخ و چهار طبع انگیخت
# 2 بوی کافور و عود و مشک آورد %~% رنگ طاوس و کبک و زاغ آمیخت
# 3 که مرا درد هجر تو بر سر %~% خاک اندوه و آتش غم بیخت
# 4 از برم دل به خدمت تو رسید %~% وز تنم جان ز فرقت تو گریخت
# 5 این چنین کارها زمانه کند %~% با زمانه نمی‌توان آویخت
PageV1P0562
### || [genre: Qt]
# 1 صفی محمد تاریخی از خدای بترس %~% به خانه باش و میا تا گهی که خوانندت
# 2 فصیح و گنگ به تعریض چند گویندت %~% جوان و پیر به تصریح چند رانندت
# 3 گمان بری که ظریفی ولی نمی‌دانی %~% که پیش مردمک دیده می‌نشانندت
# 4 هزار خر اندر زن آن قوم %~% که تا فجی بنمیری ظریف دانندت
PageV1P0563
### || [genre: Qt]
# 1 ربع مسکون آدمی را بود دیو و دد گرفت %~% کس نمی‌داند که در آفاق انسانی کجاست
# 2 دور دور خشکسال دین و قحط دانشست %~% چند گویی فتح بابی کو و بارانی کجاست
# 3 من ترا بنمایم اندر حال صد بوجهل جهل %~% گر مسلمانی تو تعیین کن که سلمانی کجاست
# 4 آسمان بیخ کمال از خاک عالم برکشید %~% تو زنخ می‌زن که در من گنج پنهانی کجاست
# 5 خاک را طوفان اگر غسلی دهد وقت آمدست %~% ای دریغا داعی چون نوح طوفانی کجاست
PageV1P0564
### || [genre: Qt]
# 1 چون برگهای طوبی طبعم به نام تو %~% یک روی بر ثنا و دگر روی بر دعاست
# 2 در خاطرم که بلبل بستان نعت تست %~% اطراف باغ عمر ابدالدهر پر نواست
# 3 با برگ و با نوای چنین بنده‌ای چو من %~% هر روز بی‌نواتر و بی‌برگ‌تر چراست
PageV1P0565
### || [genre: Qt]
# 1 ای سروری که از گل دل قامت قلم %~% بی‌خدمت دوات تو بسته کمر نخاست
# 2 بادا همیشه ملک جمال تو منتظم %~% کز کاف کن فکان چو وجودت گهر نخاست
# 3 بی‌طبع دلگشای تو از سنگ زر نخاست %~% بی‌لفظ جانفزای تو از نی شکر نخاست
# 4 دعوی همی کنم که در آفاق چون تویی %~% از مسند امامت صدری دگر نخاست
PageV1P0566
### || [genre: Qt]
# 1 رتبت و تمیکن صدر موئتمن %~% همچو قدر و همتش بی‌منتهاست
# 2 آفتابش در سخاوت مقتدیست %~% واسمان را در کفایت مقتداست
# 3 طبع شد بیگانه با آز و نیاز %~% تا کفش با جود و بخشش آشناست
# 4 دست او را خواستم گفتن سخیست %~% باز گفتم نه غلط کردم سخاست
# 5 ای جوادی کز پی مدح و ثنات %~% بر من از مدح و ثنا مدح و ثناست
# 6 عالمی از کبریایی سر به سر %~% گرچه عالم سر به سر کبر و ریاست
# 7 زحمتی آورده‌ام بار دگر %~% گرچه روز و شب دلت در یاد ماست
# 8 کار شاعر زحمت آوردن بود %~% وانکه رحمت آورد کار شماست
# 9 هست مستغنی ز شرح از بهر آنک %~% شرح کردن زانچه می‌دانی خطاست
# 10 بادت اندر دولت باقی بقا %~% تا بقا از ایزد باقی بقاست
PageV1P0567
### || [genre: Qt]
# 1 قدر می‌خواست تا کار دو عالم %~% به یکبار از پی سلطان کند راست
# 2 چو او اندیشه برخاستن کرد %~% قضا گفتا تو بنشین خواجه برخاست
PageV1P0568
### || [genre: Qt]
# 1 آن شنیدستی که روزی زیرکی با ابلهی %~% گفت کین والی شهر ما گدایی بی‌حیاست
# 2 گفت چون باشد گدا آن کز کلاهش تکمه‌ای %~% صد چو ما را روزها بل سالها برگ و نواست
# 3 گفتش ای مسکین غلط اینک از اینجا کرده‌ای %~% آن همه برگ و نوا دانی که آنجا از کجاست
# 4 در و مروارید طوقش اشک اطفال منست %~% لعل و یاقوت ستامش خون ایتام شماست
# 5 او که تا آب سبو پیوسته از ما خواسته است %~% گر بجویی تا به مغز استخوانش زان ماست
# 6 خواستن کدیه است خواهی عشر خوان خواهی خراج %~% زانکه گر ده نام باشد یک حقیقت را رواست
# 7 چون گدایی چیز دیگر نیست جز خواهندگی %~% هرکه خواهد گر سلیمانست و گر قارون گداست
PageV1P0569
### || [genre: Qt]
# 1 آنکه بر سلطان گردون نور رایش غالبست %~% پادشاه آل یاسین مجد دین بوطالبست
# 2 آسمان همت خداوندی که همچون آسمان %~% همتش بر طول و عرض آفرینش غالبست
# 3 آنکه او تا در سرای آفرینش آمدست %~% تنگ عیشی از سرای آفرینش غایبست
# 4 بحر در موج شبانروزی دلش را زیر دست %~% ابر در باران نوروزی کفش را نایبست
# 5 آز محتاجان چو کلکش در مسیر آمد بسوخت %~% آز گویی دیو و کلک او شهاب ثاقبست
# 6 دی همی گفتم که از دیوان رای صائبش %~% آفتاب و ماه را هر روزی نوری راتبست
# 7 آسمان گفتا چه می‌گویی که گوید در جهان %~% پرتو نور نبوت را که رایی صایبست
PageV1P0570
### || [genre: Qt]
# 1 به خدایی که در ولایت غیب %~% عالم السر و الخفیاتست
# 2 که غمت شه رخم به اسب فراق %~% آن چنان زد که بیم شهماتست
PageV1P0571
### || [genre: Qt]
# 1 ای کریمی که در عطا دادن %~% خاک پایت مرا به سر تاجست
# 2 جان شیرین من به تلخ چو آب %~% به سر تو که نیک محتاجست
PageV1P0572
### || [genre: Qt]
# 1 رای مجدالملک در ترتیب ملک %~% ژاژ چون تذکیر قاضی ناصحست
# 2 یارب اندر ناکسی چون کیست او %~% باش دانستم چو تاج صالحست
PageV1P0573
### || [genre: Qt]
# 1 از خواص سخای مجد کرم %~% که همه دین و دانش و دادست
# 2 آنکه گردون در انتظام امور %~% تا که شاگرد اوست استادست
# 3 آنکه تا بنده می‌خرد جودش %~% در جهان سرو و سوسن آزادست
# 4 آنکه با اشتمال انصافش %~% ایمنی را کمینه بنیادست
# 5 سال و ماه از تواتر کرمش %~% کان و دریا ازو به فریادست
# 6 معجزی بین که غور اشکالش %~% نه به پای توهم افتادست
# 7 گوییا لا اله الا الله %~% از خواص پیمبری زادست
# 8 واندرین روزها مگر کرمش %~% حاجتم را زبان همی دادست
# 9 که ندانی خبر همی داری %~% که ز بختت چه کار بگشادست
# 10 غایت مهر خواجه بردادن %~% مهر زر از پی تو بنهادست
# 11 طلبم چون نکرد آن تعجیل %~% که در اخلاق آدمی زادست
# 12 رغبت همتش که رتبت او %~% از ورای خراب و آبادست
# 13 خواجه‌ای را که خازن او اوست %~% معطی کافتاب ازو رادست
# 14 کیست آن کس عطارد فلکی %~% که بدو جان آسمان شادست
# 15 دوش وقت سحر بدان معنی %~% که مرا زانچه گفته‌ام یادست
# 16 نابیوسان ز بخت و طالع من %~% به تقاضای آن فرستادست
# 17 آفرین باد بر چنین معطی %~% کافرینش به نزد او بادست
PageV1P0574
### || [genre: Qt]
# 1 تو آن فرزانه آزاد مردی %~% که آزادی ز مادر با تو زادست
# 2 دلت گر یک زمان در بند ما شد %~% به ما بر دست فرمانت گشادست
# 3 اگر بی‌تو نشستی بود ما را %~% غرامت را به جانی ایستادست
# 4 تو گر گویی که روز آمد به آخر %~% حدیثی از سر انصاف و دادست
# 5 ولیکن چون تویی روز زمانه %~% ترا هر گه که بینم بامدادست
PageV1P0575
### || [genre: Qt]
# 1 ای بزرگی که دین یزدان را %~% لقبت صد کمال نو دادست
# 2 دان که من بنده را خداوندی %~% میوه و گوشتی فرستادست
# 3 میوه در ناضج اوفتاد و کسی %~% اندر این فصل میوه ننهادست
# 4 گوشتی ماند و من درین ماندم %~% زانکه رعنا و محتشم زادست
# 5 لبش آهنگ کاه می‌نکند %~% چه عجب نه لبش ز بیجادست
# 6 گفتم ای گوسفند کاه بخور %~% کز علفها همینت آمادست
# 7 گفت جو گفتمش ندارم گفت %~% در کدیه خدای بگشادست
# 8 گفتمش آخر از که خواهم جو %~% اینت محنت که با تو افتادست
# 9 گفت خواه از کمال دین مسعود %~% که ولی نعمتی بس آزادست
# 10 منعما مکرما درین کلمات %~% کین زبان بسته‌ام زبان دادست
# 11 به کرم ایستادگی فرمای %~% کز شره بر دو پای استادست
PageV1P0576
### || [genre: Qt]
# 1 به خدایی که از کمان قضا %~% تیر تقدیر را روان کردست
# 2 چشمه آفتاب رخشان را %~% خازن نقد آسمان کردست
# 3 کز نحیفی و ناتوانی و ضعف %~% دورم از روی تو چنان کردست
# 4 که مرا دور بودن از رویت %~% هرچه گویم فزون از آن کردست
# 5 نتوان شرح داد آنکه مرا %~% غم هجر تو بر چه سان کردست
PageV1P0577
### || [genre: Qt]
# 1 فریدالدین کاتب دام عزه %~% مگر چون ده منی سیکیش بردست
# 2 به گرمایی چنین در چار طاقش %~% به دست چار خوارزمی سپردست
# 3 بنتوانی شنید آخر که گویند %~% که آن صافی سخن محبوس دردست
# 4 به آبی چند آبش باز روی آر %~% اگر دانی که آن آتش نمردست
# 5 مصون باد از حوادث نفس عالیت %~% الا تا نقش گیتی ناستردست
PageV1P0578
### || [genre: Qt]
# 1 شاها بدان خدای که بر دست قدرتش %~% هفت آسمان چو مهره به دست مشعبدست
# 2 فرماندهی که در خم چوگان حکم اوست %~% این گویهای زر که بدین سبز گنبدست
# 3 کین بنده تا ز خدمت بزم تو دور ماند %~% روزی دم خوش از دم او برنیامدست
PageV1P0579
### || [genre: Qt]
# 1 به خدایی که روز را دامن %~% با گریبان شب گره کردست
# 2 پشت چرخ از نهیب تیر قضا %~% جفته همچون کمان به زه کردست
# 3 کارزوی توام جهان فراخ %~% تنگ چون حلقه زره کردست
PageV1P0580
### || [genre: Qt]
# 1 به خدایی که با بزرگی او %~% چرخ با آنچه اندرو خردست
# 2 که مرا پای در رکاب سفر %~% دست بوسیدن تو آوردست
PageV1P0581
### || [genre: Qt]
# 1 مرا مقصود فرزندان آدم %~% ز فرزندان صدق خود شمردست
# 2 خداوند اوحدالدین خواجه‌اسحق %~% که گیتی با بزرگیهاش خردست
# 3 گرش بینی بگو ای آنکه پایت %~% ز رتبت پایه گردون سپردست
# 4 خبر داری که فرزند عزیزت %~% چه پای امروز در خواری فشردست
# 5 ز پای اندر میفکن دست گیرش %~% که اندر پایمال و دست بردست
PageV1P0582
### || [genre: Qt]
# 1 آن شد که جهان لاف همی زد که من آنم %~% کز بوالحسنم راتبه هر روز سه مردست
# 2 زان روز که قصد فلک از غصه رتبت %~% در گوشه حبسش گرو حادثه کردست
# 3 بالله به نان و نمک او که جهان نیز %~% جز خون جگر یک شکم سیر نخوردست
PageV1P0583
### || [genre: Qt]
# 1 دوش در خواب من پیمبر را %~% دیدمش کو ز امت آزردست
# 2 گفتمش ای بزرگ چت بودست %~% طبع پاک تو از چه پژمردست
# 3 گفت زین مقر یک همی جوشم %~% رونق وحی ایزدی بردست
# 4 آنچه این زن به مزد می‌خواند %~% جبرئیل آن به من نیاوردست
PageV1P0584
### || [genre: Qt]
# 1 ایا خسروی کز پی جاه خویش %~% فلک را به جاهت نیاز آمدست
# 2 ازین یک غلام تو یعنی جهان %~% که با خفته بختم به راز آمدست
# 3 که داند که بی‌صبر کوتاه عمر %~% به رویم چه رنج دراز آمدست
# 4 نگوئیش کاندر جفای فلان %~% ز ما کی ترا این جواز آمدست
# 5 به کشتی نوحم رسان هین که غم %~% چو طوفان به گردم فراز آمدست
# 6 ترا سهل باشد مرا ممتنع %~% نه پای تو در سنگ آز آمدست
# 7 بده زانکه کارم درین کوچ تنگ %~% تو گویی مگر ترکتاز آمدست
# 8 از آن پس که اسبی و فرشیم نیست %~% به زینی و یک خیمه باز آمدست
PageV1P0585
### || [genre: Qt]
# 1 به خدایی که در پرستش خویش %~% آسمان را رکوع فرمودست
# 2 دست حکمش به کیله خورشید %~% خرمن روزگار پیمودست
# 3 که ز چشمم به عشق خدمت تو %~% جان به عرض سرشک پالودست
# 4 این سخن را عزیز دار که دوش %~% چرخ با من در این سخن بودست
PageV1P0586
### || [genre: Qt]
# 1 بدان خدای که در جست و جوی قدرت او %~% مسافران فلک را قدم بفرسودست
# 2 به دست احمد مرسل به کافران قریش %~% هزار معجزه رنگ رنگ بنمودست
# 3 ز ناودان قضا آب حکم بگشادست %~% به لاژورد بقا بام چرخ اندودست
# 4 کمال لم یزل و ذات لایزالی اوی %~% ز هرچه نسبت نقصان بود برآسودست
# 5 مقدسی است که آسیب دامن امکان %~% بساط بارگه کبریاش نبسودست
# 6 ز راه حکمت و رحمت عموم اشیا را %~% طریق کسب کمالات خاص بنمودست
# 7 مشاعل فلکی را ز کارخانه صنع %~% بهین و خوبترین رنگ و شکل فرمودست
# 8 چنان که طره شب را به قهر شانه زدست %~% به لطف آینه جرم ماه بزدودست
# 9 ز عدل شاملش اندر مقام حیز خاک %~% نهاده هریکی از چار طبع و نغنودست
# 10 خمیرمایه بخشش به خاک بخشیدست %~% برآنکه مرجع او خاک شد نبخشودست
# 11 سوار روح به چوگان یای نسبت او %~% ز کوی گردون گوی کمال بربودست
# 12 درازدستی ادراک و تیزگامی وهم %~% طناب نوبتی حضرتش نه پیمودست
# 13 جناب قدرت او را به قدر وسعت نطق %~% زبان سوسن و طوطی همیشه بستودست
# 14 کمین سلطنتش در مصاف کون و فساد %~% سنان لاله به خون دلش بیالودست
# 15 سیاه روی سپهر کبود کسوت را %~% رخش ز زنگ کدورت نخست بزدودست
# 16 پس از خزانه حسن و جمال خورشیدش %~% کفاف حسن و زکوة جمال فرمودست
# 17 بیاض روز به پالونه هوای مشف %~% هزار سال بر این تیره خاک پالودست
# 18 گهی به خرج بخار از بحار کم کردست %~% گهی به دخل دخان بر اثیر بفزودست
# 19 ترا که میر خراسانی از ره تقدیم %~% بر آسمان و زمین قدر و جاه افزودست
# 20 که انوری را بی‌خدمت مبارک تو %~% هرآنچه دیده ندیدست و گوش نشنودست
# 21 در این سه سال چه در خواب و چه به بیداری %~% خیال رایت و آواز نوبتت بودست
# 22 شکستهای امانی به عشوه می‌بسته است %~% درشتهای حوادث به حیله می‌بودست
# 23 کنون حواشی جانش از قدوم فرخ تو %~% چو برگ گل همه شادیش توده بر تودست
# 24 که صورتی که ز من بنده آشنایی کرد %~% نه آنکه از لب من هیچ گوش نشنودست
# 25 نه بر زبان گذرانیده‌ام نه بر خاطر %~% نه بر عقیدت من بنده هرگز این بودست
PageV1P0587
### || [genre: Qt]
# 1 عاقلا از سر جهان برخیز %~% که نه معشوقه وفادارست
# 2 گیر کامروز بر سر گنجی %~% پا نه فردات بر دم مارست
PageV1P0588
### || [genre: Qt]
# 1 از آن سپس که به تعریض یک دوبارم رفت %~% که مردمی کن و بخشیده بی‌جگر بفرست
# 2 صفی موفق سبعی چو بارها می‌گفت %~% که گرت هیزم هر روزه نیست خر بفرست
# 3 شبی به آخر مستی به طیبتش گفتم %~% که آنچه گفتی ار خشک نیست تر بفرست
# 4 غلام را بفرستاد بامداد پگاه %~% نه زان قبل که ستوری پگاه تر بفرست
# 5 بگویم از چه جهت گفت خواجه می‌گوید %~% که آن حدیث به دست آمدست زر بفرست
PageV1P0589
### || [genre: Qt]
# 1 به خدایی که در دوازده میل %~% هفت پیکش همیشه در سفرست
# 2 تخته کارگاه صنعت اوست %~% کو سواد مه و بیاض خورست
# 3 چمن بوستان نعت ترا %~% خاطرم آن درخت بارورست
# 4 که ز مدح و دعا و شکر و ثنا %~% رایمش شاخ و بیهخ و برگ و بر است
PageV1P0590
### || [genre: Qt]
# 1 گشته‌ام بی‌نظیر تا که ترا %~% به عنایت به سوی من نظرست
# 2 که مرا در وفای خدمت تو %~% نه به شب خواب و نه به‌روز خورست
# 3 خاک سم ستور تو بر من %~% بهتر از توتیای چشم سرست
# 4 زانکه دانم که پیش همت تو %~% آفرینش به جمله بی‌خطرست
# 5 شعرم اندر جهان سمر زان شد %~% که شعار تو در جهان سمرست
# 6 زاتش عشق سیم نیست مرا %~% خاطرم لاجرم چو آب زرست
PageV1P0591
### || [genre: Qt]
# 1 دوش خوابی دیده‌ام گو نیک دیدی نیک باد %~% خواب نه بل حالتی کان از عجایب برترست
# 2 خویشتن را دیدمی بر تیغ کوهی گفتیی %~% سنگ او لعل و نباتش عود و خاکش عنبرست
# 3 ناگهان چشمم سوی گردون فتادی دیدمی %~% منبری گفتی که ترکیبش ز زر و گوهرست
# 4 صورتی روحانی از بالای منبر می‌نمود %~% گفتیی او آفتابست و سپهرش منبرست
# 5 با دل خود گفتم آیا کیست این شخص شریف %~% هاتفی در گوش جانم گفت کان پیغمبرست
# 6 در دو زانو آمدم سر پیش و بر هم دستها %~% راستی باید هنوزم آن تصور در سرست
# 7 چون برآمد یک زمان آهسته آمد در سخن %~% بر جهان گفتی که از نطقش نثار شکرست
# 8 بعد تحمید خدا این گفت کای صاحب‌قران %~% شکر کن کاندر همه جایی خدایت یاورست
# 9 بار دیگر گفت کای صاحب‌قران راضی مباش %~% تا ترا گویند کاندر ملک چون اسکندرست
# 10 بازانها کرد کای صاحب‌قران بر خور ز ملک %~% زآنکه ملکت همچو جان شخص جهان را در خورست
# 11 گر سکندر زنده گردد از تواضع هر زمان %~% با تو این گوید که جاهت را سکندر چاکرست
# 12 حق تعالی با سکندر هرگز این احسان نکرد %~% خسروا تو دیگری کار تو کار دیگرست
# 13 لشکرت را آیت نصر من الله رایت است %~% رایتت را از ملوک و از ملایک لشکرست
# 14 بیخ جور از باس تو چون بیخ مرجان آمدست %~% شاخ دین بی‌عدل تو چون شاخ آهو بی‌برست
# 15 صیت تو هفتاد کشور زانسوی عالم گرفت %~% تو بدان منگر که عالم هفت یا شش کشورست
# 16 هرکه او در نعمتت کفران کند خونش بریز %~% زانکه فتوی داده‌ام کو نیز در من کافرست
# 17 بر سر شمشیر تو جز حق نمی‌راند قضا %~% حکم شمشیر تو حکم ذوالفقار حیدرست
# 18 دینم از غرقاب بدعت سر ز رایت برکشید %~% خسروا رای تو خورشید است و دین نیلوفرست
# 19 بر من و تو ختم شد پیغمبری و خسروی %~% این سخن نزدیک هرکو عقل دارد باورست
# 20 چون سخن اینجا رسید الحق مرا در دل گذشت %~% کین کدامین پادشاه عادل دین‌پرورست
# 21 زیور این خطبه هر باری که ای صاحب‌قران %~% بر که می‌بندد که او شایسته این زیورست
# 22 گفت بر سلطان دین سنجر که از روی حساب %~% عقد ای صاحب‌قران چون عقد سلطان سنجرست
# 23 شاد باش ای پادشا کز حفظ یزدان تا ابد %~% بر سر تو سایه چترست و نور افسرست
# 24 تا موالید جهان را سیزده رکن است اصل %~% زانکه نه علوی پدر وان چار سفلی مادرست
# 25 بادی اندر خسروی در شش جهت فرمان‌روا %~% تا بر اوج آسمان لشکرگه هفت اخترست
PageV1P0592
### || [genre: Qt]
# 1 قطعه صدر اجل قاضی قضاة شرق و غرب %~% آنکه بر عالم نفاذ او قضای دیگرست
# 2 خواجه ملت حمیدالدین که از روی قوام %~% دین و ملت را مکانش چون عرض را جوهرست
# 3 آنکه قاضی فلک یعنی که جرم مشتری %~% روز بارش از عداد پرده‌داران درست
# 4 چاکران حضرتش نزد من آوردند دی %~% چاکران حضرتی کو را چو من صد چاکرست
# 5 چون نهادم بر سر و بر دیده آن تشریف را %~% کز عزیزی راست همچون دیدگانم در سرست
# 6 دیده از حیرت همی گفت این چه کحل و توتیاست %~% تارک از دهشت همی گفت این چه تاج و افسرست
# 7 بر زبانم رفت کین درج سراسر نکته‌بین %~% عقل گفت ای هرزه‌گو این درج تا سر گوهرست
# 8 زان سخن پروردنم یکبارگی معلوم شد %~% کانچه عالی رای ملک‌آرای معنی پرورست
# 9 خاطر وقادش اندر نسبت آب سخن %~% آتشی آمد که دودش جمله آب کوثرست
# 10 عالم معنیش خواندم عالمم خاموش کرد %~% گفت عامل چون بود آن کو ز عالم برترست
# 11 مهر و کینش موجب بدبختی و نیک‌اختریست %~% چون از این بدبخت شد انصاف از آن نیک‌اخترست
# 12 از خط شیرینش اندر فکرتم کایا مگر %~% آهوان چین و ماچین را چراگه عسکرست
# 13 با خرد گفتم توانی گفت این اعجوبه چیست %~% گفت پندارم که بحری پر ز مشک و شکرست
# 14 عشق ازو به گفت گفتا نیک دور افتاده‌اند %~% یادگاری از لب معشوق و زلف دلبرست
# 15 دیر زی ای آنکه بعد از پانصد و پنجاه سال %~% نظم و خطت بر نبوت حجت پیغامبرست
PageV1P0593
### || [genre: Qt]
# 1 حاجبت رگ ز دست دانستم %~% از چه معنی از آنکه محرورست
# 2 رگ زند هرکه او بود محرور %~% عذر عذرت مخواه معذورست
# 3 خیری خانه گر خراب شدست %~% غم مخور تابحانه معمورست
# 4 من ز خیری به تابخانه شوم %~% که نه من لنگم و نه ره دورست
PageV1P0594
### || [genre: Qt]
# 1 تا مشقت ره طاعت نبرد هرگز گفت %~% که ز آمد شد خدمت عصبم رنجورست
# 2 چون چنان شد که به هر گام دوره بنشیند %~% گر به خدمت نرسد در دو جهان معذورست
# 3 همه جور من از این کهنه دو صندوق تهیست %~% که به پریش گمان همه کس مغرورست
# 4 خانه چون خانه بوبکر ربابیست ولیک %~% اندرو هیچ طرب نیست که بی‌طنبورست
# 5 ای دریغا که برون رفت بدر عمر و هنوز %~% در و دیوار تمنی همه نامعمورست
# 6 حال او دور مشو با کرم خویش بگو %~% تات گوید که چنین‌ها ز مروت دورست
# 7 صلت و بخشش و مرسوم و مواجب بگذار %~% آخر ار مزد نباشد کم اگر مزدورست
# 8 عید بگذشت و عروسی شد و سور آمده گیر %~% زانکه کابین شود آن را خلفی مقدورست
# 9 دانم این قطعه چو برخواند خواهد گفتن %~% تا چنین عید و عروسی است چه جای سورست
PageV1P0595
### || [genre: Qt]
# 1 ای خداوندی کز غایت احسان و سخا %~% ابر در جنب کفت باطل و دریا زورست
# 2 جود و بخل از کف تو هر دو مخنث شده‌اند %~% مگرش طبع سقنقور و دم کافورست
# 3 بنده را خدمت پیوسته ده ساله مگیر %~% کز قرابات نفور و ز وطن مهجورست
# 4 ده قصیده است و چهل قطعه همه مدحت تو %~% که به اطراف جهان منتشر و مشهورست
# 5 با چنین سابقه کس را به چنین روز که دید %~% کز غم راتبه روزش چو شب دیجورست
# 6 سعی کن سعی که در باب چنین خدمتگار %~% سعی تو اندک و بسیار همه مشکورست
# 7 بر سرش سایه فکن هین که در افواه افتاد %~% که ز تقصیر فلان کار فلان بی‌نورست
# 8 اندرین شدت گرما که ز تاثیر تموز %~% بانگ جزد از تف خورشید چو نفخ صورست
PageV1P0596
### || [genre: Qt]
# 1 شمس را چیزکی است بر گردن %~% واندرور چیزها نه یک چیزست
# 2 هیچ دانی درو چه شاید بود %~% باش در زیر ریش او تیزست
# 3 آنچه بر گردن است ترکاج است %~% وانچه در زیر ریش تر تیزست
PageV1P0597
### || [genre: Qt]
# 1 رئیس دولت و دین ای اسیر دست اجل %~% شدی و رفت بهین حاصل جهان از دست
# 2 زمانه نی در مردی در کرم بشکست %~% سپهر نی دم شخصی دم هنر دربست
# 3 دلم حریق وفاتت چو کرد خاکستر %~% یتیم‌وار برو جان به ماتمت بنشست
# 4 فغان ز عادت این رنج ساز راحت سوز %~% فغان ز گردش این جان شکار جورپرست
# 5 که صورتی که به عمری نگاشت خود بسترد %~% که گوهری که به سی سال سفت خود بشکست
# 6 زمانه عقد کمالی گسست و ای دریغ %~% که آسمان نتواند نظیر آن پیوست
# 7 ز دامگاه عناصر چه فایده‌ست بگو %~% وزین کشنده دو دام سیه سپید که هست
# 8 که روزگار پس از انتظار نیک دراز %~% بدین دو دام همین مرغ صید کرد و بجست
# 9 اگرچه در غم هجرت به نوک ناخن اشک %~% نماند مردمک دیده‌ای که دیده نخست
# 10 وگرچه هیچ شبی نیست تا ز دست دماغ %~% هزار دیده نگردد ز اشک میگون مست
# 11 زبان حال همی گوید اینت مقبل مرد %~% که از چه عید و عروسی کرانه کرد و برست
# 12 تو پروریده کابوک آسمان بودی %~% از آن قرار نکردی در آشیانه پست
# 13 زمانه دل به تو زان درنبست می‌دانست %~% که ماهی فلکی را فرو نگیرد شست
PageV1P0598
### || [genre: Qt]
# 1 اعتقادی درست دار چنانک %~% اعتمادت بدان نباشد سست
# 2 بنده را بی‌شک از عذاب خدای %~% نرهاند جز اعتقاد درست
PageV1P0599
### || [genre: Qt]
# 1 ای کریمی که در زمین امید %~% هرچه رست از سحاب جود تو رست
# 2 لغزی گفته‌ام که تشبیهش %~% هست زاحوال بدسگال تو چست
# 3 آنچه از پارسی و تازی او %~% چون مرکب کنی دو حرف نخست
# 4 در مزان هرکه بیندش گوید %~% نامی از نامهای دشمن تست
# 5 باز چون با ز پارسیش افتاد %~% در مادرش چه سخت و چه سست
# 6 وانچه باقی بماند از تازیش %~% هست همچون شمایلش به درست
# 7 مر مرا در شبی که خدمت تو %~% روی بختم به آب لطف بشست
# 8 داده‌ای آن عدد که بر کف راست %~% پشت ابهام از رکوع آن جست
# 9 بده ار پخته شد و گر نی نی %~% نه تو در بصره‌ای نه من در بست
# 10 در دو هستیت نیستی مرساد %~% تا که مرفوع هست باشد هست
PageV1P0600
### || [genre: Qt]
# 1 ای بزرگی که جود بحر محیط %~% در کف چون سحاب تو بستست
# 2 مشکل و حل آسمان و زمین %~% در سؤال و جواب تو بستست
# 3 خبرت هست کز جماعی چند %~% در منی ده شراب تو بستست
PageV1P0601
### || [genre: Qt]
# 1 با خرد گفتم که دستور جهان %~% دست می‌زد گفت چه دستور و دست
# 2 دست نتوان خواندن او را زینهار %~% پنج کان بر پنج دریا می‌زدست
PageV1P0602
### || [genre: Qt]
# 1 تو کس خواجه‌ای و هرکه چو تو %~% کس دیگر کسست همچو خسست
# 2 من کس کس نیم به نفس خودم %~% لاجرم هرکه چون منست کسست
# 3 نسبت ما دو تن به عیب و هنر %~% گر همین هر دو بیش نیست بسست
PageV1P0603
### || [genre: Qt]
# 1 بوالحسن ای کسی که در احسان %~% وعده از رغبت تو مایوسست
# 2 دل و دستت که شاد باد و قوی %~% بحر معقول کان محسوسست
# 3 نکبتت عام نکبتی است کزو %~% شرع منکوب و ملک منکوسست
# 4 داغ آسیب دور تو دارد %~% هر اساس ستم که مدروسست
# 5 دوش آز از نیاز می‌پرسید %~% که کنون دور دهر معکوسست
# 6 گفت نی گفتش آخر از چه سبب %~% طالع مکرمات منحوسست
# 7 مکرمت بانگ برگرفت از حبس %~% که کریم زمانه محبوسست
PageV1P0604
### || [genre: Qt]
# 1 ای سروری که کوکبه کبریات را %~% کمتر جنیبت ابلق ایام سرکشست
# 2 رای تو در نظام ممالک براستی %~% تیری که جیب گنبد گردونش ترکشست
# 3 اکنون که از گشاد فلک بر مسام ابر %~% پیکان باد را گذر تیر آرشست
# 4 وز برف ریزه گوشه هر ابر پاره‌ای %~% تیغست گوییا که به گوهر منقشست
# 5 برحسب حال مطلع شعری گزیده‌ام %~% واورده‌ام به صورت تضمین و بس خوشست
# 6 گویم کسی که چهره روزی چنین بدید %~% خاصه چنین که طره شبها مشوشست
# 7 بر خاطرش هر آینه این شعر بگذرد %~% کامروز وقت باده و خرگاه و آتشست
# 8 چندان بقات باد ز تاثیر نه سپهر %~% کاندر زمانه طبع چهار و جهت ششست
PageV1P0605
### || [genre: Qt]
# 1 ای به همت بر آفتابت دست %~% آسمان با علو قدر تو پست
# 2 بهتر از گوهر تو دست قضا %~% هیچ پیرایه بر زمانه نبست
# 3 هیچ دل با تو بد نشد که فلک %~% آرزوهاش در جگر نشکست
# 4 هیچ سر آستان تو بنسود %~% که کله گوشه بر سپهر نخست
# 5 باز در طاعت تو کبک نواز %~% دیو در دولت تو حرزپرست
# 6 آن شهابست کلک مسرع تو %~% که ازو هیچ دیو فتنه نجست
# 7 ابر عدل تو نایژه بگشاد %~% گرد تشویش از جهان بنشست
# 8 همتت دامن کرم بفشاند %~% آز هم در زمان ز فاقه برست
# 9 ای به جایی که از علو بفکند %~% بیم دست تو چرخ را از دست
PageV1P0606
### || [genre: Qt]
# 1 انوری را ز حرص خدمت تو %~% چون بر آتش بود قدم پیوست
# 2 نتواند که زحمتت ندهد %~% گاه و بی‌گه چه هوشیار و چه مست
# 3 هست اینک ندیم حلقه در %~% ای جهان بر در تو بارش هست
PageV1P0607
### || [genre: Qt]
# 1 دی گفت به طنز نجم قوال %~% کای بنده سپهر آبنوست
# 2 در زنگوله نشید دانی %~% گفتم چه دهند از این فسوست
# 3 در پرده راست راه دانم %~% وانگاه به خانه عروست
PageV1P0608
### || [genre: Qt]
# 1 ای بزرگی که در بزرگی و جاه %~% قدرت از چرخ هفتمین بیشست
# 2 عقل با دانش تو بی‌دانش %~% چرخ با همت تو درویشست
# 3 دیده دیده ذکا تو است %~% هرچه در خاطر بداندیشست
# 4 باز بی‌پاس دولتت کبک است %~% گرگ بی‌داغ طاعتت میشست
# 5 نور در چشم دشمنت نارست %~% نوش در کام حاسدت نیشست
# 6 عالمی در حمایت کف تست %~% کف تو در حمایت خویشست
# 7 بنده را گرچه کمترین هنرست %~% اینکه نقش جهان بدکیشست
# 8 جز به سعی تو برنخواهد گشت %~% بنده را این مهم که در پیشست
PageV1P0609
### || [genre: Qt]
# 1 هر جمال و شرف که دارد ملک %~% از جمال و جلال اشرافست
# 2 خواجه منصور عامر آنکه کفش %~% از عطا یادگار اسلافست
# 3 دخل مدحش ز شرق تا غربست %~% خرج جودش ز قاف تا قافست
# 4 رسمش اندر زمانه تصنیف است %~% واندرو از بزرگی انصافست
# 5 ای هنرمند مهتری که خرد %~% با هنرهای تو ز اجلافست
# 6 شکر شکر تو در افواهست %~% سمر رسم تو در اطرافست
# 7 تیر در حضرت تو مستوفی %~% زهره در مجلس تو دفافست
# 8 گرچه از غایت فصاحت و ذهن %~% همه دیوان شعرم اوصافست
# 9 وصف احسان تو چو من نکند %~% هرکه اندر زمانه وصافست
# 10 نیستی مسرف و ز غایت جود %~% خلق را در تو ظن اسرافست
# 11 بده ای خواجه کز پی بذلت %~% خاک بزاز و کوه صرافست
# 12 تا اثیر از هوا لطیف‌ترست %~% تا هوا چون اثیر شفافست
# 13 باد صافی‌تر از هوای اثیر %~% دلت از غم که از حسد صافست
PageV1P0610
### || [genre: Qt]
# 1 این مجلس خواجه جهانست %~% یا شکل بهشت جاودانست
# 2 یا منشا ملک و نشو دین است %~% یا موقف عرض انس و جانست
# 3 اوجش فلکیست کز بلندی %~% معیار عیار آسمانست
# 4 صحنش حرمی که در حریمش %~% از سایه و آفتاب امانست
# 5 راز دل زهره و عطارد %~% در زخمه مطربش نهانست
# 6 سقفش به صدا پس از دو هفته %~% بی‌هیچ مدد نشید خوانست
# 7 خورشید مروق ار ندیدی %~% در ساغر ساقیانش آنست
# 8 تا قبه آسمان گردان %~% گرد کره زمین روانست
# 9 این قبله نشانه زمین باد %~% چونانکه نشانه جهانست
# 10 خرم ز نشستن وزیری %~% کز مرتبه پادشا نشانست
PageV1P0611
### || [genre: Qt]
# 1 به خدایی که بذل جان او را %~% پایه اولین احسانست
# 2 کمترین پایه لطف و صنعش را %~% باد نوروز و ابر نیسانست
# 3 که مرا در فراق خدمت تو %~% زندگانی و مرگ یکسانست
# 4 از هر آسانیی که بی‌تو بود %~% خاطر و طبع من هراسانست
# 5 می‌کشم در فراق سختیها %~% هجر یاران به گفتن آسانست
# 6 دل و جان تا مقیم خوارزمند %~% وای بر تن که در خراسانست
# 7 خوشدلی در جهان طمع کردن %~% هم ز سودای طبع انسانست
PageV1P0612
### || [genre: Qt]
# 1 آلوده منت کسان کم شو %~% تا یک شبه در وثاق تو نانست
# 2 راضی نشود به هیچ بد نفسی %~% هر نفس که از نفوس انسانست
# 3 ای نفس به رسته قناعت شو %~% کانجا همه چیز نیک ارزانست
# 4 تا بتوانی حذر کن از منت %~% کاین منت خلق کاهش جانست
# 5 زین سود چه سود اگر شود افزون %~% در مایه نفس نقص نقصانست
# 6 در عالم تن چه می‌کنی هستی %~% چون مرجع تو به عالم جانست
# 7 شک نیست که هرکه چیزکی دارد %~% وانرا بدهد طریق احسانست
# 8 لیکن چو کسی بود که نستاند %~% احسان آنست و سخت آسانست
# 9 چندان که مروتست در دادن %~% در ناستدن هزار چندانست
PageV1P0613
### || [genre: Qt]
# 1 ای سعد سپهر دین کجایی %~% کاثار سعادتت نهانست
# 2 بازم ز زمانه کم گرفتی %~% وین هم ز کیادت زمانست
# 3 این عادت قلةالمبالات %~% آیین کدام دوستانست
# 4 زین گونه بضاعت مودت %~% در حمل کدام کاروانست
# 5 ما را باری غم تو هر شب %~% همخوابه مغز استخوانست
# 6 زان روی که روزی از فراقت %~% با سال تمام توامانست
# 7 سالیست که دیده پر آبم %~% بر طرف دریچه دیدبانست
# 8 رخساره کاه‌رنگم از اشک %~% در هجر تو راه کهکشانست
# 9 روزم سیهست از آنکه چشمم %~% از آتش سینه پر دخانست
# 10 خود صحبت اندساله بگذار %~% گو مرد غریب ناتوانست
# 11 گرچه زده سپهر پیرست %~% آخر نه چو بخت ما جوانست
# 12 برخیزم و بنگرم که حالش %~% در حبس تکبر از چه سانست
# 13 از دست مشو ز سقطه من %~% پای تو اگرچه در میانست
# 14 سری دارم که گر بگویم %~% گویی بحقیقت آن چنانست
# 15 آن شب که دو عالم از حوادث %~% گویی که دو محنت آشیانست
# 16 و اجرام نحوس را به یکبار %~% در طالع عافیت قرانست
# 17 وز عکس شفق هوای گیتی %~% یک معرکه لمعه سنانست
# 18 گفتم که چو شب گران‌رکابست %~% تدبیر می سبک عنانست
# 19 مهمان تو آمدیم یالیت %~% یالیتم از آن دو میهمانست
# 20 تا از در مجلست که خاکش %~% همتای بهشت جاودانست
# 21 سر در کردم اشارتت گفت %~% در صدر نشین که جایت آنست
# 22 من نیز به حکم آنکه حکمت %~% بر جان و روان من روانست
# 23 بنشستم و گفتم ارچه صدر اوست %~% عیبی نبود که میزبانست
# 24 القصه چو جای خود بدیدم %~% کز منطقه نیک بر کرانست
# 25 با خود گفتم که انوری هی %~% هرچند که خانه فلانست
# 26 لیکن به حضور او که حدش %~% حاضر شدن همه جهانست
# 27 دانی که تصدری بدین حد %~% نه حد تو خام قلتبانست
# 28 فی‌الجمله ز خود خجل شدم نیک %~% خود موجب خجلتم عیانست
# 29 اندازه رسم دانی من %~% داند آن کس که رسم دانست
# 30 بر پای نشستم آخرالامر %~% چونان که گمان همگنانست
# 31 پی کورکنان حریف جویان %~% زانگونه که هیچکس ندانست
# 32 گفتم که چو شب سبکترک شد %~% اکنون گه ساغر گرانست
# 33 چون تو به سه گانه دست بردی %~% برجستم و این سخن نشانست
# 34 از گوشه طارمت که سمکش %~% معیار عیار آسمانست
# 35 بر خاک درت نثار کردم %~% شخصی که برو نثار جانست
# 36 یعنی که گرم ز روی تمکین %~% بر سدره منتهی مکانست
# 37 درگاه سپهر صورتت را %~% تا حشر سرم بر آستانست
PageV1P0614
### || [genre: Qt]
# 1 کمال دین محمد محمد آنکه برای %~% جمال حضرت و صدر و وزیر سلطانست
# 2 نفاذ حکم و قضا و قدرت قدر وسع آنک %~% به حل و عقد ممالک منوب دورانست
# 3 سپهر برشده تا رای روشنش دیدست %~% ز بر کشیدن خورشید و مه پشیمانست
# 4 زمانه در دل کتم عدم ضمیری داشت %~% که در وجود نگنجد کمال او آنست
# 5 مدار جنبش قدرش ورای خورشیدست %~% در سرای کمالش فراز کیوانست
# 6 به رای روشن پاک آفتاب گردونست %~% به قدر و جاه و شرف آسمان گردانست
# 7 وزارت از سخن او چو جان باجسمست %~% نیابت از قلم او چو جسم با جانست
# 8 به پیش آینه طبعش آشکار شود %~% هر آن لطیفه که از روزگار پنهانست
# 9 ز اتصال کواکب وز امتزاج طباع %~% هر آن اثر که ببینی هزار چندانست
# 10 که او مشیر همه کارهای اقبالست %~% که او مدار همه کارهای دیوانست
# 11 بجز حمایتش از حادثات امان ندهد %~% که این چو کشتی نوحست و او چو طوفانست
# 12 به کار خادمش اندیشه‌ای همی باید %~% به از گذشته که اندیشه ناک و حیرانست
# 13 به بنده وعده الوان چه بایدش بستن %~% که از زمانه برو بندهای الوانست
# 14 به زیر ضربت خایسک محنت و شیون %~% صبور نیست ولی صبر کار سندانست
# 15 به طول قطعه گرانی نکردم از پی آن %~% کزین متاع درین عرضگاه ارزانست
# 16 همیشه تا ز فرود سپهر ارکانند %~% هماره تا ز ورای کمال نقصانست
# 17 مباد هیچ بدی از سپهر و ارکانش %~% که از کمال بزرگی سپهر و ارکانست
# 18 ز طوق طوعش خالی مباد گردن دهر %~% که بس یگانه و فرزانه و سخندانست
PageV1P0615
### || [genre: Qt]
# 1 بهشت را چه کنی عرضه بر قلندریان %~% بهشت چیست نشانی ز بود انسانست
# 2 به سر سینه پاک و به جان معصومان %~% بدان خدای که دانای سر و اعلانست
# 3 که نقل رند ز مستان لم‌یزل خوشتر %~% ز میوهای بهشت و نعیم رضوانست
PageV1P0616
### || [genre: Qt]
# 1 کلبه‌ای کاندرو به روز و به شب %~% جای آرام و خورد و خواب منست
# 2 حالتی دادم اندرو که در آن %~% چرخ در غبن و رشک و تاب منست
# 3 آن سپهرم درو که گوی سپهر %~% ذره‌ای نور آفتاب منست
# 4 وان جهانم درو که بحر محیط %~% واله لمعه سراب منست
# 5 هرچه در مجلس ملوک بود %~% همه در کلبه خراب منست
# 6 رحل اجزا و نان خشک برو %~% گرد خوان من و کباب منست
# 7 شیشه صبر من که بادا پر %~% پیش من شیشه شراب منست
# 8 قلم کوته و صریر خوشش %~% زخمه و نغمه رباب منست
# 9 خرقه صوفیانه ارزق %~% بر هزار اطلس انتخاب منست
# 10 هرچه بیرون از این بود کم و بیش %~% حاش للسامعین عذاب منست
# 11 گنده پیر جهان جنب نکند %~% همتی را که در جناب منست
# 12 زین قدم راه رجعتم بستست %~% آنکه او مرجع و مب منست
# 13 خدمت پادشه که باقی باد %~% نه به بازوی باد و آب منست
# 14 این طریق از نمایشست خطا %~% چه کنم این خطا صواب منست
# 15 گرچه پیغام روح‌پرور او %~% همه تسکین اضطراب منست
# 16 نیست من بنده را زبان جواب %~% جامه و جای من جواب منست
PageV1P0617
### || [genre: Qt]
# 1 ای به دندان دولت آمده خوش %~% درد دندانت هیچ بهتر هست
# 2 دارد از غصه آسمان دندان %~% بر که بر نفس همتت پیوست
# 3 زانکه هرگز به هیچ دندان مزد %~% بر سر خوان آسمان ننشست
# 4 تیز دندانی حرارت می %~% درد دندانت چون به خیره بخست
# 5 باز بنمود آسمان دندان %~% تا الم باز پس کشیدی دست
# 6 سر دندان سپید کرد قضا %~% گفتش ای جور خوی عشوه‌پرست
# 7 آب دندان حریفی آوردی %~% کوش تا رایگان توانی جست
# 8 از چنین صید برمکش دندان %~% مرغ چربست و آشیانی پست
# 9 من نگویم که جامه در دندان %~% زانتقامش به جان بخواهی رست
# 10 خیز و دندان‌کنان به خدمت شو %~% آسمان دیرتر میان دربست
# 11 گفت هم عشوه پشت دست بزد %~% دو سه دندان آسمان بشکست
PageV1P0618
### || [genre: Qt]
# 1 میر یوسف سخن دراز مکش %~% وقت می‌بین چگونه کوتاهست
# 2 گرچه مستغنیم از این سوگند %~% حق تعالی گواه و آگاهست
# 3 کین چنین جود اگر بحق گویی %~% نه سزاوار آن چنان جاهست
# 4 راه آن هیچ گونه می‌نروی %~% کین جوان مرد بر سر راهست
# 5 تا نگویی که اینت طالب سیم %~% کهربا نیز جاذب کاهست
# 6 احتیاج ضرورتی مشمار %~% اینک اشتباه را به اشتباهست
# 7 گر تویی یوسف زمانه چرا %~% دل من ز انتظار در چاهست
# 8 ور منم معطی سخن ز چه روی %~% به عطا نام تو در افواهست
# 9 زانچنان بیتها که کس را نیست %~% کز پی پنچ دانگ پنجاهست
# 10 حاش لله مباد یعنی هجو %~% راستی جای حاش لله است
# 11 دوش بیتی دو می‌تراشیدم %~% خردم گفت خیز بی‌گاهست
# 12 این یک امشب مکن به قول هوا %~% کیست کورا هوا نکو خواهست
# 13 بو که فردا وگرنه با این عزم %~% تا به فردای حشر زین ماهست
# 14 هان و هان بیش از این نمی‌گویم %~% شیر در خشم و رشته یکتاهست
# 15 روز طوفان و باد حزم نکوست %~% خاصه آنرا که خانه خرگاهست
PageV1P0619
### || [genre: Qt]
# 1 با آنکه چند سال بدیدم بتجربت %~% کز کل خواجگان جهان بوالحسن بهست
# 2 پنداشتم که بازوی احسان قوی‌ترست %~% آنجا که بر کتف علم پیرهن بهست
# 3 یا همچو سرو نش در آزادگی کند %~% آنرا که باغ و برکه و سرو و چمن بهست
# 4 یا همچو شمع نور به هرکس رساند آنک %~% در پیش او نهاده به گوهر لگن بهست
# 5 مودود احمد عصمی عشوه‌ایم داد %~% گفتم که او سر است و سر آخر ز تن بهست
# 6 راغب شدم به خدمت او تا شدم چنانک %~% حال سگان بوالحسن از حال من بهست
PageV1P0620
### || [genre: Qt]
# 1 در جهان چندان که گویی بی‌شمار %~% نیستی و محنت و ادبیر هست
# 2 وز فلک چندان که خواهی بی‌قیاس %~% نفرت آهو و خشم شیر هست
# 3 گر ز بالای سپهر آگه نه‌ای %~% زین قیاسش کن که اندر زیر هست
# 4 دورها بگذشت بر خوان نیاز %~% کافرم گر جز قناعت سیر هست
# 5 نام آسایش همی بردم شبی %~% چرخ گفتا زین تمنی دیر هست
# 6 گفتمش چون گفت آن اندر گذشت %~% گر کنون رغبت نمایی هست
PageV1P0621
### || [genre: Qt]
# 1 با یکی مردک کناس همی گفتم دی %~% تو چه دانی که ز غبن تو دلم چون خستست
# 2 صنعت و حرفت ما هر دو تو می‌دانی چیست %~% آن چرا تیزرو و این ز چه روی آهستست
# 3 گفت از عیب خود و از هنر ما مشناس %~% اینک ما را ز خیار آتش وزنی جستست
# 4 کار فرمای دهد رونق کار من و تو %~% داند آن کس که دمی با من و تو بنشستست
# 5 کار فرمای مرا پایه من معلومست %~% لاجرم جان من از بند تقاضا رستست
# 6 باز چون گاو خراس از تو و از پایه تو %~% کارفرمای ترا دیده چنان بربستست
# 7 که چنان ظن برد او کانچ تو ترتیب کنی %~% کرده دانم و پرداخته و پیوستست
# 8 یا چنان داند کین عمر عزیز علما %~% همچو روز و شب جهال متاع رستست
# 9 او چه داند که در آن شیوه چه خون باید خورد %~% که ترا از سر پندار در آن پی خستست
# 10 انوری هم ز تو برتست که بر بیخ درخت %~% عقل داند که ستم نز تبرست از دستست
# 11 غصه خور غصه که خود بر فلک از غصه تو %~% تیر انگشت گزیدست و قلم بشکستست
PageV1P0622
### || [genre: Qt]
# 1 صاحبا ماجرای دشمن تو %~% که کسش در جهان ندارد دوست
# 2 گفته‌ام در سه بیت چار لطیف %~% زان چنانها که خاطرم را خوست
# 3 طنز می‌کرد با جهان کهن %~% در جهان گفتیی که تازه و نوست
# 4 رنگ او با زمانه درنگرفت %~% رونق رنگ با قیاس رکوست
# 5 روزگارش گلی شکفت و برو %~% همچو بر باقلی کفن شد پوست
# 6 آسمان در تنعمش چو بدید %~% گفت اسراف بیش از این نه نکوست
# 7 همچو ریواج پروریده شدست %~% وقت از بیخ برکشیدن اوست
PageV1P0623
### || [genre: Qt]
# 1 مقلوب لفظ پارس به تصحیف از کفت %~% دارم طمع که علت با من ز دست کوست
# 2 تصحیف قافیه که به مصراع آخرست %~% گر ضم کنی بر آنچه مسماست هم‌نکوست
# 3 آن دو لطیف را سیمی هست هم لطیف %~% وانچش کنی تو قلب به مقلوب او هم اوست
# 4 امروز اگر از این سه برون آریم به جود %~% فردا ز شکر هر سه برون آرمت ز پوست
PageV1P0624
### || [genre: Qt]
# 1 بفرستم ای امیر به تعجیل شربتی %~% زان کز قوام و نفع چو لفظ بدیع اوست
# 2 شیرین و ترش گشته دو جوهر به هم رفیق %~% این چون حدیث دشمن و آن چون عتاب دوست
# 3 آورده زیر کان ز پی فایده برون %~% رز را یکی ز سینه و نی را یکی ز پوست
PageV1P0625
### || [genre: Qt]
# 1 به خدایی که معول به همه چیز بدوست %~% به رسولی که چو ایزد بگذشتی همه اوست
# 2 که به اقطاع نخواهم نه جهان بلکه فلک %~% نه فلک نیز مجرد فلک و هرچه دروست
PageV1P0626
### || [genre: Qt]
# 1 بازآمد آنکه دولت و دین در پناه اوست %~% دور سپهر بنده درگاه جاه اوست
# 2 مودودشه موئید دین پهلوان شرق %~% کامروز شرق و غرب جهان در پناه اوست
# 3 گردون غبار پایه تخت بلند اوست %~% خورشید عکس گوهر پر کلاه اوست
# 4 سیر ستارگان فلک نیست در بروج %~% بر گوشهای کنگره بارگاه اوست
# 5 چشم مسافران ظفر نیست بر قدر %~% بر سمت ظل رایت و گرد سپاه اوست
# 6 ای بس همای بخت که پرواز می‌کند %~% در سایه‌ای که بر عقب نیکخواه اوست
# 7 هم سبز خنگ چرخ کمین بارگیر اوست %~% هم دستگاه بحر بهین دستگاه اوست
# 8 بر آستان چرخ به منت قدم نهد %~% گردی که مایه و مددش خاک راه اوست
# 9 انصاف اگر گواه دوام است لاجرم %~% انصاف او به دولت دایم گواه اوست
# 10 روزش چنین که هست همیشه به گاه باد %~% کین ایمنی نتیجه روز به گاه اوست
# 11 منصور باد رایت نصرت‌فزای او %~% کین عافیت ز نصرت تشویش کاه اوست
PageV1P0627
### || [genre: Qt]
# 1 بوطیب آنکه سرد و جفا گفت مر مرا %~% بگذاشتم که مرد سفیهست و عقربی است
# 2 ور زانکه از سفه به همه عمر در جهان %~% دشنام من دهد چه کنم گرچه مصعبی است
# 3 از حرمت علیکم او تا به قد سلف %~% هرچ از تبار اوست پلیدست و روسبی است
PageV1P0628
### || [genre: Qt]
# 1 نیامدست مرا خویشتن دگر مردم %~% از آن زمان که بدانسته‌ام که مردم چیست
# 2 گرم نشان دهی از روی مردمی چه شود %~% چو بخت نیک نشانت دهم که مردم کیست
PageV1P0629
### || [genre: Qt]
# 1 با فلک دوش به خلوت گله‌ای می‌کردم %~% که مرا از کرم تو سبب حرمان چیست
# 2 این همه جور تو با فاضل و دانا ز چه جاست %~% وین همه لطف تو با بی‌هنر و نادان چیست
# 3 فلکم گفت که ای خسرو اقلیم سخن %~% با منت بیهده این مشغله و افغان چیست
# 4 شکر کن شکر که در معرض فضلی که تراست %~% گنج قارون چه بود مملکت خاقان چیست
PageV1P0630
### || [genre: Qt]
# 1 نشنیده‌ای که زیر چناری کدو بنی %~% برجست و بر دوید برو بر به روز بیست
# 2 پرسید از چنار که تو چند روزه‌ای %~% گفتا چنار عمر من افزون‌تر از دویست
# 3 گفتا به بیست روز من از تو فزون شدم %~% این کاهلی بگوی که آخر ز بهر چیست
# 4 گفتا چنار نیست مرا با تو هیچ جنگ %~% کاکنون نه روز جنگ و نه هنگام داوریست
# 5 فردا که بر من و تو زد باد مهرگان %~% آنگه شود پدید که نامرد و مرد کیست
PageV1P0631
### || [genre: Qt]
# 1 نشوی سرور اندرین گیتی %~% گرچه در هر فنیت چالاکیست
# 2 بشنو از من اگر سری طلبی %~% کاین سخن سر علم افلاکیست
# 3 سینه بر خاک نه مربع‌وار %~% که قران در مثلث خاکیست
PageV1P0632
### || [genre: Qt]
# 1 خسروا این چه حلم و خاموشیست %~% صاحبا این چه عجز و مایوسیست
# 2 آخر افسوستان نیاید از آنک %~% ملک در دست مشتی افسوسیست
# 3 اولا نایبی که نیست به کار %~% راست چون پیر کافر روسیست
# 4 ثانیا این کمال مستوفی %~% نیک سیاح روی و سالوسیست
# 5 ثالثا این قوام رعنا ریش %~% بر سر منهی و جاسوسیست
# 6 رابعا این کریم گنده دهن %~% مردکی حیلتی و ناموسیست
# 7 خامسا این محمد رازی %~% بتر از رهزنان چپلوسیست
# 8 سادسا این ثقیل مفسد عز %~% کز گرانی چو کوه بعلوسیست
# 9 همه ناز و کرشمه و کبرست %~% گوییا از نژاد کاووسیست
# 10 سابعا این فرید عارض لنگ %~% از در صدهزار طرطوسیست
# 11 ثامن‌القوم آن یمین سرخس %~% راست چون میل گور قابوسیست
# 12 کیست تاسع نتیجه مخلص %~% که به رخ همچو زر بر موسیست
# 13 مردکی اشقراست و رومی روی %~% گویی از راهبان ناقوسیست
# 14 عاشر آن اکرم معاشر شر %~% گویی از گبرکان ناووسیست
# 15 اکرم اکرم نعوذ بالله ازو %~% هیکل مدبری و منحوسیست
# 16 چاکر خام قلتبانی اوست %~% هیچ گویی کمال عبدوسیست
# 17 ما فرحنا معین حدادی %~% هست محبوس و اهل محبوسیست
# 18 احمد لیث آن مخنث فش %~% که همه خز و توزی وسوسیست
# 19 از کمال خری و بی‌خردی %~% جل اسبش کتان قبروسیست
# 20 هریکی را از این رهی مذهب %~% کفر محض این نجیبک طوسیست
# 21 همه از روزگار معکوسست %~% هرچه در کار ملک معکوسیست
PageV1P0633
### || [genre: Qt]
# 1 برترین مایه مرد را عقلست %~% بهرین پایه مرد رد تقویست
# 2 بر جمادات فضل آدمیان %~% هیچ بیرون از این دو معنی نیست
# 3 چون از این هر دو مرد خالی ماند %~% آدمی و بهیمه هر دو یکیست
# 4 کافران را که آدمی نسبند %~% نص بل هم اضل از این معنیست
PageV1P0634
### || [genre: Qt]
# 1 عنصری گربه شعر می صله یافت %~% نه ز ابنا عصر برتری ایست
# 2 نیست اندر زمانه محمودی %~% ورنه هرگوشه صد چو عنصری‌ایست
PageV1P0635
### || [genre: Qt]
# 1 ز مردمان مشمر خویش را به هیات و شکل %~% که مردمی نه همین هیکل هیولا نیست
# 2 به حسن ظاهر و باطن مسلمت نکنند %~% که این دو هم ز صفتهای روح حیوانیست
# 3 وگر تو گویی نطقست مر مرا گویم %~% که این حدیث هم از احمقی و کم‌دانیست
# 4 اگر به نطق همی حرف و صوت را خواهی %~% زنخ مزن نه قیاسیست این نه برهانیست
# 5 که این نتیجه جانست و آن دو قرع هوا %~% هوا مجسم و جان نز جهان جسمانیست
# 6 برابری چه کنی با کسی که در ملکش %~% امیر شهر تو در آرزوی سگبانیست
# 7 به شغل دیوان بر من تکبرت نرسد %~% که دیوی ارچه ترا صد مثال دیوانیست
# 8 ترا اگر عملی داد روزگار چه شد %~% مرا به جای عمل عملهای یونانیست
# 9 به شهوتی که براندی همی چه پنداری %~% که در وجود همان لذتست و آسانیست
# 10 به روح من نشوی زنده تات ننمایم %~% که از چه نوع مرا عیشهای روحانیست
# 11 وگر تو گویی عیش من و تو هر دو یکیست %~% غلط کنی که مرا عقلی و ترا نانیست
# 12 ترا به روح بهیمیست زندگی و مرا %~% به فیض علت اولی و نفس انسانیست
# 13 بدین دلیل که گفتم یقین شدت باری %~% که ملک و ملک مرا باقی و ترا فانیست
# 14 بدین شرف که تو داری و این کرم که تراست %~% چه جای این‌همه ما در غری و کشخانیست
# 15 گذشت ظلم تو ز اندازه بر مسلمانان %~% ز کردگار بترس این چه نامسلمانیست
# 16 خدای شر تو از روی خلق دور کناد %~% که با وجود تو روی جهان به ویرانیست
PageV1P0636
### || [genre: Qt]
# 1 چار شهرست خراسان را در چارطرف %~% که وسطشان به مسافت کم صد در صد نیست
# 2 گرچه معمور و خرابش همه مردم دارند %~% بر هر بی‌خردی نیست که چندین دد نیست
# 3 مصر جامع را چاره نبود از بد و نیک %~% معدن در و گهر بی‌سرب و بسد نیست
# 4 بلخ شهریست در آکنده به اوباش و رنود %~% در همه شهر و نواحیش یکی بخرد نیست
# 5 مرو شهریست به ترتیب همه چیز درو %~% جد و هزلش متساوی و هری هم بد نیست
# 6 حبذا شهر نشابور که در ملک خدای %~% گر بهشتیست همانست و گرنه خود نیست
PageV1P0637
### || [genre: Qt]
# 1 ای سروری که چون تو به رادی سحاب نیست %~% چون رای روشن تو بلند آفتاب نیست
# 2 مهمان رسیده‌اند تنی چندم این زمان %~% قومی که شان برفتن از اینجا شتاب نیست
# 3 داریم کودکی که چو روی و چو موی او %~% گلبرگ نوشکفته و مشک به تاب نیست
# 4 دربند خواب او همه حیران بمانده‌ایم %~% او نیم مست گشته و ما را شراب نیست
PageV1P0638
### || [genre: Qt]
# 1 کیمیایی ترا کنم تعلیم %~% که در اکسیر و در صناعت نیست
# 2 رو قناعت گزین که در عالم %~% کیمیایی به از قناعت نیست
PageV1P0639
### || [genre: Qt]
# 1 تو مرا گر پیاده‌ام منکوه %~% که مرا از پیادگی گله نیست
# 2 جنبش آسمان به نفس خودست %~% پای‌بند طویله و گله نیست
# 3 در سواری تو لاف فخر مزن %~% که ترا جای لاف و مشغله نیست
# 4 تو چو کوهی و در مفاصل کوه %~% حرکت جز به سعی زلزله نیست
PageV1P0640
### || [genre: Qt]
# 1 نیست یک تن در همه روی زمین %~% کو به نوعی از جهان فرسوده نیست
# 2 نیست بی‌غصه به گیتی هیچ کار %~% در زمانه هیچ شخص آسوده نیست
# 3 رنده می‌باید چنانک آید ز پیش %~% کار گیتی بر کسی پیموده نیست
PageV1P0641
### || [genre: Qt]
# 1 به خدایی که بی‌ارادت او %~% خلق را رنج و شادمانی نیست
# 2 کاندرین روزگار زن کردن %~% بجز از محض قلتبانی نیست
PageV1P0642
### || [genre: Qt]
# 1 بها الدین علی کز چرخ جودش %~% دمی دریا و کان را خوشدلی نیست
# 2 دلش با بحر اخضر توامانست %~% ولیکن او بدین بی‌ساحلی نیست
# 3 به نادر معده آزی بیابی %~% که از انعام عامش ممتلی نیست
# 4 برو در سایه اقبال او رو %~% کز آن به کیمیای مقبلی نیست
# 5 حسودش گفت کز امثال این مرد %~% جهان آخر بدین بی‌حاصلی نیست
# 6 کرم گفتا بلی لیک از هزاران %~% یکی همچون بها الدین علی نیست
PageV1P0643
### || [genre: Qt]
# 1 ای جوانمردی که هرگز چرخ پیر %~% گام حکم الا به کامت برنداشت
# 2 از کفایت آنچه دارد طبع تو %~% خاطر لقمان و اسکندر نداشت
# 3 دوستی دارم که در روی زمین %~% کس ازو در حسن نیکوتر نداشت
# 4 بارها می‌گفت کایم نزد تو %~% این سخن از وی دلم باور نداشت
# 5 این زمان آمد ولیکن کمترین %~% در همه کیسه طسویی زر نداشت
# 6 گوشتی و نقل و نان ترتیب کرد %~% لیک وجه باده احمر نداشت
# 7 باده نابم فرست ای آنکه دهر %~% در سخاوت چون تویی دیگر نداشت
# 8 ور نداری از کس دیگر بخر %~% وین مثل برخوان که جحی خر نداشت
PageV1P0644
### || [genre: Qt]
# 1 هر کرا ریدنی بگیرد سخت %~% رید بایدش و کارها بگذاشت
# 2 زانکه ما تجربت بسی کردیم %~% تا نریدیم هیچ سود نداشت
# 3 تیز دادیم و گندها کردیم %~% عقلها نیز هم برین بگماشت
PageV1P0645
### || [genre: Qt]
# 1 جهان ز رفتن مودود شه موئید دین %~% به ما نمود مزاج و به ما نمود سرشت
# 2 جریده‌ایست نهاد سیه سپید جهان %~% که روزگار درو جز قضای بد ننوشت
# 3 چه سود از آنکه از این پیش خسروان کردند %~% زرزمگاه قیامت به بزمگاه بهشت
# 4 چو عاقبت همه را تا به سنجر اندر مرو %~% شدست بستر خاک و شدست بالین خشت
# 5 کدام جان که قضاش از ورای چرخ نبرد %~% کدام تن که فناش از فرود خاک نهشت
# 6 بگو که خوشه آسانی از کجا چینم %~% که گاو چرخ از این تخم و بیخ هیچ نکشت
# 7 بگو که جامه آسایش از کجا پوشم %~% چو دوک زهره از این تاروپود هیچ نرشت
# 8 مسافران بقا را چو نیست روی مقام %~% دوروزه منزل و آرامگه چه خوب و چه زشت
# 9 خدای ناصر دین را بزرگ اجرای داد %~% که دهر خرد بساطی ز ملک در ننوشت
PageV1P0646
### || [genre: Qt]
# 1 شکلی نهاده‌اند حکیمان روزگار %~% اعداد آن به رمز بخواهم همی نوشت
# 2 جشن عرب به سال درو اختران چرخ %~% نقش مهین کعب ببین این نکو سرشت
# 3 میعاد وضع حمل و نماز و خدای عرش %~% یاران مصطفی و طلاق و در بهشت
PageV1P0647
### || [genre: Qt]
# 1 جریده‌ایست نهاد سیه سپید جهان %~% که روزگار درو جز قضای بد ننوشت
# 2 جهان نثار گل تیره کرد آب سیاه %~% وزان زمانه نهفت آنکه سالها بسرشت
# 3 زمانه روزی چند از طریق عشوه گری %~% دهد بهار بقای ترا جمال بهشت
# 4 ولیک باد خزانش چو شاخ عمر شکست %~% به موت بستر و بالین کند ز خاک و ز خشت
PageV1P0648
### || [genre: Qt]
# 1 چاشتگه در شهر مرو آن نامور فخر زمان %~% خسرو روی زمین سنجر ز عالم درگذشت
# 2 رفته از تاریخ هجرت پانصد و پنجاه و دو %~% روز شنبه از ربیع‌الاول از بعد سه هشت
PageV1P0649
### || [genre: Qt]
# 1 به خدایی که از صنایع او %~% روی هر بوستان منقش گشت
# 2 که مرا در فراق خدمت تو %~% زندگانی چو مرگ ناخوش گشت
PageV1P0650
### || [genre: Qt]
# 1 ای بزرگی کز آب و خاک چو تو %~% دست دوران آسمان نسرشت
# 2 تخمی از لطف در زمین کمال %~% چو تو حراث روزگار نکشت
# 3 یاد کردی ز انوری به کرم %~% باز بر پشت روزگار نبشت
# 4 غرض او تویی و خدمت تو %~% نه ملاقات چوب و صحبت خشت
# 5 در سرایی که تو نخواهی بود %~% در و دیوار او چه خوب و چه زشت
# 6 به خدایی که کعبه خانه اوست %~% که بود کعبه بی‌توام چو کنشت
# 7 میزبان اول آنگهی خانه %~% روئیة الله نخست باز بهشت
PageV1P0651
### || [genre: Qt]
# 1 در حدود ری یکی دیوانه بود %~% سال و مه کردی به سوی دشت گشت
# 2 در تموز و دی به سالی یک دو بار %~% آمدی در قلب شهر از طرف دشت
# 3 گفتی ای آنان کتان آماده بود %~% زیر قرب و بعد ازین زرینه طشت
# 4 قاقم و سنجاب در سرما سه چار %~% توزی و کتان به گرما هفت و هشت
# 5 گر شما را با نوایی بد چه شد %~% ورچه ما را بود بی‌برگی چه گشت
# 6 راحت هستی و رنج نیستی %~% بر شما بگذشت و بر ما هم گذشت
PageV1P0652
### || [genre: Qt]
# 1 سراجی ای ز مقیمان حضرت ترمد %~% رسید نامه تو همچو روضه‌ای ز بهشت
# 2 حدیث فخری منحول اندرو کرده %~% که دست و طبعش جز دوک آن حدیث نرشت
# 3 غرض چه یعنی دزدیست بی‌حیا آخر %~% من این ندانم کز ماده گاو ناید کشت
# 4 به کعبه سخن اندر چه ذکر او رانی %~% که ذکر او نکند هیچ کافری به کنشت
# 5 گواهیش که گواهی خود در این محضر %~% ز ننگ او به همه شهر خود دو کس ننوشت
PageV1P0653
### || [genre: Qt]
# 1 مکرم مفصل سدیدالدین سپهر سروری %~% ای کفت باغ امل را بهترین اردیبهشت
# 2 آنچنان افزون ز روی مرتبت ز ابنای عصر %~% کافتاب از ماه و چرخ از خاک و کعبه از کنشت
# 3 دست قدرت صورت آدم همی کردی نگار %~% ذکر اقبال تو بر اوراق گردون می‌نبشت
# 4 نه که خود آدم به ذکر تو تقرب می‌نمود %~% چون صور بخش هیولی خاک آدم می‌سرشت
# 5 سرورا وقت ضرورت خاصه چون من بنده را %~% بردن حاجت به نزدش چون کریمان نیست زشت
# 6 چون ندارم آنچه با قارون فروشد در زمین %~% در دلم آنست کانرا قبله کردن زرد هشت
# 7 در چنین وقتی مرا چون بنده امر توام %~% از کف رادت که او جز تخم آزادی نکشت
# 8 گر نباشد آنچه اسمعیل را زو بد خلاص %~% زان بنگریزم که آدم را برون کرد از بهشت
PageV1P0654
### || [genre: Qt]
# 1 نیز مدح و غزل نخواهم گفت %~% گرچه طبعم به شعر موی شکافت
# 2 کانک معشوق بود پیر شدست %~% وانک ممدوح بود فرمان یافت
PageV1P0655
### || [genre: Qt]
# 1 من به الماس طبع تا بزیم %~% گوهر مدحت تو خواهم سفت
# 2 تو عطا گر دهی و گر ندهی %~% بالله ار جز ثنات خواهم گفت
PageV1P0656
### || [genre: Qt]
# 1 خسروا گوهر ثنای ترا %~% جز به الماس عقل نتوان سفت
# 2 دی چو خورشید در حجاب غروب %~% روی از شرم رای تو بنهفت
# 3 بیتی از گفته باز می‌گفتم %~% رای عالی بر امتحان آشفت
# 4 گردی ار عقل داشت صحن دماغ %~% جان به جاروب هیبت تو برفت
# 5 نطقم اندر حجاب شرم بماند %~% خرم اندر خلاف عجز بخفت
# 6 حیرتم بر بدیهه خار نهاد %~% تا به باغ بدیهه گل نشکفت
# 7 عذر مستی مگیر و بی‌خردی %~% آشکارست این سخن نه نهفت
# 8 خود تو انصاف من بده چو منی %~% چون تویی را ثنا تواند گفت
# 9 عقل الحق از آن شریفترست %~% که شود با دماغ مستان جفت
PageV1P0657
### || [genre: Qt]
# 1 گفتی اجل شهاب موئید که آن فلان %~% رفت و نگفت رفتم و این ناصواب رفت
# 2 از باده نعیم تو شد چون به خانه مست %~% رفتم چگونه گوید آن کو خراب رفت
PageV1P0658
### || [genre: Qt]
# 1 ای ز جانم عزیزتر خاکی %~% گر زمین عطف دامن تو برفت
# 2 از تو باز آمدن که یارد خواست %~% عذر این آمدن که داند گفت
PageV1P0659
### || [genre: Qt]
# 1 صفی‌الدین موفق را چو بینی %~% بگویش کانوری خدمت همی گفت
# 2 همی گفت ای به وقت کودکی راد %~% همی گفت ای به گاه خواجگی زفت
# 3 اگر از من بپرسد کو چه می‌کرد %~% بگو در وصف تو دری همی سفت
# 4 به وصف حجره پیروزه در بود %~% که آمد گنبد پیروزه را جفت
# 5 به شب گفت اندرو بودم ز نورش %~% سواد شب ز چشمم ذره ننهفت
# 6 غلو می‌کرد کز حسنش زمین را %~% بهاری تا به روز حشر نشکفت
# 7 سحاب از آب چشمش صحن می‌شست %~% صبا از تاب زلفش فرش می‌رفت
# 8 درین بود انوری کامد غلامش %~% که هیزم نیست چون آتش برآشفت
# 9 مرا گفت از چهار انگشت مردم %~% که بر چارم فلک طنزش زند سفت
# 10 به استدعای خرواری دو هیزم %~% زمستانی چو خر در گل همی خفت
PageV1P0660
### || [genre: Qt]
# 1 گفتم آن تو نیست خواجه صلاح %~% گفت چه گفتم آن دو خلقانت
# 2 گفت چون نیست گفتم از پی آنک %~% گر بدو نافذست فرمانت
# 3 چون گذاری که بر زند هر روز %~% قلتبانی سر از گریبانت
PageV1P0661
### || [genre: Qt]
# 1 خسروا روزی ز عمرم گر سپهر افزون کند %~% یا نگیرد بسته مرگم چون مگس را عنکبوت
# 2 گر توانم سجده‌گاه شکر سازم ساحتت %~% چون مسیح مریم از صفر حمل تا پای حوت
# 3 پس چه گویی صرف یارم کرد بر درگاه تو %~% هریکی این روزها را از پی یک‌روزه قوت
# 4 بخت را دانی که یارد کرد حی لاینام %~% اعتکاف سده درگاه حی لایموت
# 5 طالب مقصود را یک سمت باید مستوی %~% مرد را سرگشته دارد اختلافات سموت
# 6 من چو کرم پیله‌ام قانع به یک نوع از غذا %~% توامان با صبر چون وتر حنیفی با قنوت
# 7 فضله طبعم نسیج‌الوحد از این معنی شدست %~% فضله کرمک نسیج‌الالف شد با برگ توت
# 8 انوری لاف سخن تا کی زنی خاموش باش %~% بو که چون مردان مسلم گرددت ملک سکوت
PageV1P0662
### || [genre: Qt]
# 1 ای خواجه رسیدست بلندیت به جایی %~% کز اهل سموات به گوشت برسد صوت
# 2 گر عمر تو چون قد تو باشد به درازی %~% تو زنده بمانی و بمیرد ملک‌الموت
PageV1P0663
### || [genre: Qt]
# 1 ای به تو مخصوص اعجاز سخن %~% چون به وترای وتر در معنی قنوت
# 2 سمت درگاهت سعود چرخ را %~% گشته در دوران کل خیرالسموت
# 3 روزگاری در کمال ناقصان %~% روزگار اطلس کند ز برگ توت
# 4 ما چو قرص ارزن و حوت غدیر %~% تو چو قرص آفتا و برج حوت
# 5 صعوه ما مرد سیمرغ تو نیست %~% تو قوی بازو به فضلی ما به قوت
# 6 پیش نظم چون نسیج الوحد تو %~% چیست نظم ما نسیج النعکبوت
# 7 گرچه در تالیف این ابیات نیست %~% بی‌سمین غثی و قسبی بی‌کروت
# 8 رای عالی در جواب این مبند %~% لایق اینجا السکوتست السکوت
# 9 ای به حق بخت تو حی لاینام %~% بادی اندر حفظ حی لایموت
PageV1P0664
### || [genre: Qt]
# 1 صاحبا رای رفیعت که به معیار خرد %~% هست پیوسته چو میزان فلک حادثه‌سنج
# 2 پیش شطرنجی تدبیر چو بر نطع امور %~% از پی نظم جهان کرد بساط شطرنج
# 3 چرخ را اسب و رخی طرح کند در تدبیر %~% فتنه را بر در شه مات نشاند بی‌رنج
# 4 باز چون دست به شطرنج تفرج یازی %~% ای ز دست تو طمع رقص‌کنان بر سر گنج
# 5 شاه شطرنج که در وقت ضرورت ستده است %~% بارها خانه فرزین و پیاده به سپنج
# 6 چون ببیند که ترا دست بود بر سر او %~% هم در آن معرکه با پیل کند نوبت پنج
PageV1P0665
### || [genre: Qt]
# 1 هزار مدح شکر طعم وصف تو گفتم %~% کزو نگشت مرا تازه یک صبوح فتوح
# 2 برادرم که دو تن تاک را نهد نیرو %~% همی گسسته نگردد غبوق او ز صبوح
# 3 درست شد که دو تن تاک به ز صد ممدوح %~% یقین شدم که دو ممدوح به ز صد ممدوح
PageV1P0666
### || [genre: Qt]
# 1 اندرین عصر هرکه شعر برد %~% به امید صلت بر ممدوح
# 2 چار آلت بیایدش ورنه %~% گردد از رنج غم دلش مجروح
# 3 دانش خضر و نعمت قارون %~% صبر ایوب و زندگانی نوح
PageV1P0667
### || [genre: Qt]
# 1 ای خداوندی که هر کز خدمتت گردن کشید %~% از ره جنبش فلک در گردنش افکند فخ
# 2 هم نکو خواهانت را دایم به روی تو نشاط %~% هم بداندیشانت را دایم به من زنخ
# 3 ساحت آفاق را اکنون که فراش سپهر %~% از حزیران صدره گسترد و تموز و آب یخ
# 4 بر سپهر اول از تاثیر نور آفتاب %~% حدت خوی از عذار مه فرو شوید وسخ
# 5 میوها سر درکشند از شدت گرما به شاخ %~% ماهیان بیرون فتند از جوشش دریا به شخ
# 6 وحش را گردد زبان در کام چون پشت کشف %~% طیر را گردد نفس در حلق چون پای ملخ
# 7 در چنین گرما ز بختم هیچ سردی نی که نیست %~% جز یکی کان نسبتی دارد به من یعنی که یخ
PageV1P0668
### || [genre: Qt]
# 1 ای ملک پادشه شده ثابت‌قدم به تو %~% بر امر و نهی تو قدمش را ثبات باد
# 2 در ذمت ملوک جهان دین طاعتت %~% واجب‌تر از ادای صیام و صلات باد
# 3 واندر زمین مملکت از حرص خدمتت %~% مردم گیاه رسته به جای نبات باد
# 4 نعال بارگاه ترا گرد دستگاه %~% بر جای نعل و میخ هلال و بنات باد
# 5 در استخوان هرکه ز مهر تو مغز نیست %~% از پای مال خاک رمیم و رفات باد
# 6 بس بر جگر چو جان به لب آید ز تشنگیش %~% آب ار رود ز نایژه حادثات باد
# 7 از آبهای دشمن تو اشک روشنست %~% رخساره چو نیلش ازو چون فرات باد
# 8 هر باد عارضه که به عرضت گذر کند %~% با نامه شفا و نسیم نجات باد
# 9 ای پادشا سکندر ثانی و خضر تو %~% این شربت مبارکت آب حیات باد
PageV1P0669
### || [genre: Qt]
# 1 ای مقر عز تو از خرمی دارالقرار %~% دایم از اقبال چون دارالقرار آباد باد
# 2 آن مکان کز تو فلک قدر و زمین بسطت شده است %~% در نهاد خود فلک سقف و زمین بنیاد باد
# 3 گفته‌ای از روی آزادی نزولی کن درو %~% جاودان جانت ز بند حادثات آزاد باد
# 4 وانکه گفتی طبع ما را شاد گردان گاهگاه %~% گاه و بی‌گاهت دل صافی و طبع شاد باد
# 5 پایه شعر از عذوبت برده‌ای بر آسمان %~% آشمان را کمترین شاگرد تو استاد باد
# 6 باد شهرت را که دارد نسبت از باد بهشت %~% بر سر از تشویر طبعت خاک و در کف باد باد
# 7 کمترین بندگان از بندگان خاص تو %~% ای خداوندیت عام از بندگانت یاد باد
PageV1P0670
### || [genre: Qt]
# 1 مجد دین ای جهان جود و کرم %~% دست جود تو ابر و باران باد
# 2 ساحت عالم از طراوت تو %~% چون رخ باغ در بهاران باد
# 3 نظر چشم و بوسه‌های لبت %~% به لب و چشم گلعذاران باد
# 4 شربت خوشگوار امروزت %~% چون همه عمر خوش‌گواران باد
PageV1P0671
### || [genre: Qt]
# 1 ای زمان فرع زندگانی تو %~% زندگانیت جاودانی باد
# 2 وی جهان شادمان به صحبت تو %~% همه عمرت به شادمانی باد
# 3 امر و نهی تو بر زمین و زمان %~% چون قضاهای آسمانی باد
# 4 بر در و بام حضرت عالیت %~% که بهشتش بنای ثانی باد
# 5 روز و شب خدمت قضا و قدر %~% پرده‌داری و پاسبانی باد
# 6 با فلک مرکب دوام ترا %~% هم رکابی و هم عنانی باد
# 7 خضر و اسکندری به دانش و داد %~% شربتت آب زندگانی باد
# 8 تو توانا و ناتوانی را %~% با مزاج تو ناتوانی باد
# 9 تا به پایان رسد زمانه پیر %~% جاه و بخت ترا جوانی باد
# 10 هست فرمانت بر زمانه روان %~% دایمش همچنین روانی باد
# 11 ملک و اقبال و دولت و شرفت %~% این جهانی و آن جهانی باد
PageV1P0672
### || [genre: Qt]
# 1 مبشر آمد و اخبار فتح ختلان داد %~% نشاط باده کن ای خسرو خراسان شاد
# 2 درخت رقص‌کنان گشت و مرغ نعره‌زنان %~% چو برد مژده فتحت به باغ و بستان باد
# 3 تویی که هرچ بخواهی خدات آن بدهد %~% بدان دلیل کزو هرچه خواستی آن داد
# 4 تویی که تیغ تو چون سیل خون برانگیزد %~% کنند انجم و ارکان ز روز طوفان یاد
# 5 به عون عدل تو از شیر و یوز بستانند %~% گوزن و آهو در بیشه و بیابان داد
# 6 ز سنگ ریز در تست دست دریا پر %~% ز فتح باب کف تست ابر نیسان راد
# 7 جهان ز خصم تو مخذول‌تر نیابد کس %~% مگر ز مادر محنت برای خذلان زاد
# 8 چنانکه نصرت دین می‌کنی ز رایت و رای %~% به هرچه روی نهی ناصر تو یزدان باد
PageV1P0673
### || [genre: Qt]
# 1 آن خداوندی که سال و ماه را %~% تکیه بر اجزای روز و شب نهاد
# 2 مر موالید جهان را سیزده %~% اصل و فرع و منشا و مطلب نهاد
# 3 چار سفلی را از آن ام نام کرد %~% نام آن نه علویان را آب نهاد
# 4 هرچه از عالم بخیلی جمع کرد %~% یک مکان‌شان مطعم و مشرب نهاد
# 5 آن بخیل آباد ممسک خانه را %~% روز فطرت نام او نخشب نهاد
PageV1P0674
### || [genre: Qt]
# 1 مذلت از طمع خیزد همیشه %~% وجودش در جهان نامنتفع باد
# 2 طمع آرد به روی مرد زردی %~% که لعنتهای رکنی بر طمع باد
PageV1P0675
### || [genre: Qt]
# 1 ای ریاحین ملک تازه به تو %~% راحت از راح قسم روحت باد
# 2 شهپر فکرت جهان‌پیما %~% قدم قاصد فتوحت باد
# 3 از تو بر فتنه نوحه کرده فلک %~% زندگانی و عمر نوحت باد
# 4 نسبت عشق و رغبت باده %~% مانع توبه نصوحت باد
# 5 تا بود راح کارساز صبوح %~% کار هر صبح با صبوحت باد
PageV1P0676
### || [genre: Qt]
# 1 ای خداوندی که بنای جهان یعنی خدای %~% گوهر پاک ترا اصل نکوکاری نهاد
# 2 آستان ساحت جاه ترا چون برکشید %~% عقل کل هم پای بر خاکش بدشواری نهاد
# 3 فتنه را خواب ضروری دیده از گیتی بدوخت %~% چون قضا در دیده بخت تو بیداری نهاد
# 4 دی حیات تو نهادستی مرا در تن چنانک %~% بالله ار در خاک هرگز ابر آذاری نهاد
# 5 عذر آن اقدام چون خواهم که خاکش را سپهر %~% سرمه چشم خداوندی و جباری نهاد
# 6 شاد باش ای مصطفی سیرت که خلق شاملت %~% بی‌تکلف بر تکبر داغ بیزاری نهاد
# 7 از شرف در عرض من عرقی نهادستی چنانک %~% مصطفی در نسل بوایوب انصاری نهاد
PageV1P0677
### || [genre: Qt]
# 1 مثال عالی دستور چون به بنده رسید %~% قیام کرد و ببوسید و بر دو دیده نهاد
# 2 خدای عزوجل را چو کرد سجده شکر %~% زبان به شکر خداوند و ذکر او بگشاد
# 3 چه گفت گفت زهی ساکن از وقار تو خاک %~% چه گفت گفت زهی سایر از نفاذ تو باد
# 4 تویی که عاشق عهد بقای تست جهان %~% مگر که عهد تو شیرین شد و جهان فرهاد
# 5 تویی که بر در امروز دی و فردا را %~% اگر بخواهی حاضر کنی ز روی نفاذ
# 6 مرا به خدمت شه خوانده‌ای که خدمت او %~% نه من سپهر کند آن زمانه را بنیاد
# 7 عماد دولت و دین آنکه حصن دولت و دین %~% پس از وفور خرابی شدند ازو آباد
# 8 شه مظفر فیروز شه که فتح و ظفر %~% ز سایه علم و شعله سنانش زاد
# 9 کدام دولت باشد چو بندگی شهی %~% که بندگیش کند سرو و سوسن آزاد
# 10 چو سرو و سوسن آزاد بنده شاهند %~% هزار بنده چو من بنده بنده شه باد
# 11 به سمع و طاعت و عزم درست و رای قوی %~% تنی به خدمت کوژ و دلی ز دولت شاد
# 12 به روز یازدهم از رجب روانه شدم %~% که کط ز شهر تموزست ویج از مرداد
# 13 اگر زمانه با تمام عزم باشد رام %~% وگر ستاره با عطای عمر باشد راد
# 14 به شکل باد روم زانکه باد در حرکت %~% نیاورد ز بیابان و آب جیحون یاد
# 15 چو زیر ران کشم آن مرکبی که رایض او %~% گه ریاضت او بود باد را استاد
# 16 عنان صولت جیحون چنان فرو گیرم %~% که از رکاب گرانم برآورد فریاد
# 17 چو بگذرم به در خسروی فرود آیم %~% که هم مربی دینست و هم مراقب داد
# 18 به امر یار سلیمان به عزم شبه کلیم %~% به فر قرین فریدون به ملک مثل قباد
# 19 به عون دولتش از بخت داد بستانم %~% که داد بخت من از چرخ دولت او داد
# 20 بقاش باد نه چندان که در شمار آید %~% که رونقی ندهد هرچه در شمار افتاد
PageV1P0678
### || [genre: Qt]
# 1 اگر بخت یاری دهد چون منی را %~% جنیبت بدو شاه سنجر فرستد
# 2 دو دست و دو پای خر استغفرالله %~% که او دوستان را چنین خر فرستد
PageV1P0679
### || [genre: Qt]
# 1 اگر عالم سراسر ظلم گیرد %~% نیابد هیچ مظلوم از فلک داد
# 2 همه ظلم از نجوم و از فلک دان %~% که لعنت بر نجوم و بر فلک باد
PageV1P0680
### || [genre: Qt]
# 1 تو آن کریمی کز التفات خاطر تو %~% نیاز تا به ابد در نعیم و ناز افتد
# 2 خرد سزای تو نا معنییی به دست آرد %~% هزار سال در اندیشه دراز افتد
# 3 به بیست بیت مدیح تو در کرم بینی %~% چنان فتد که به اصلاح آن نیاز افتد
# 4 عجب مدار که اندر سرای عالم کون %~% گهی نشیب فتد کار و گه فراز افتد
# 5 ز حرص مدح تو باشد که از درخت سخن %~% لطیفه‌ای مثلا نیم پخته باز افتد
PageV1P0681
### || [genre: Qt]
# 1 به خدایی که از شب تیره %~% روز روشن همی پدید آرد
# 2 بی‌قلم بر بساط آینه فام %~% صورت آفتاب بنگارد
# 3 کز غمت انوری ز آتش دل %~% آب حسرت ز دیده می‌بارد
PageV1P0682
### || [genre: Qt]
# 1 ای شاه جهان حیه صندوق خزانت %~% از هرچه نه خاص تو شود بانگ برارد
# 2 وانجا که فتد مال تو در معرض قسمت %~% دنبک زند و حق طمعها بگزارد
# 3 یکماه دگر گر ندهی سوزن عدلش %~% حقا که گر آن حیه ترا جبه گذارد
PageV1P0683
### || [genre: Qt]
# 1 طاعت پادشاه وقت به وقت %~% هرکه در بندگی بجای آرد
# 2 رحمت سایه خدای برو %~% سایه رحمت خدای آرد
# 3 خاصه آن پادشا که چترش را %~% بخت با سایه همای آرد
# 4 ستراعلی جلال دولت و دین %~% که اگر سوی سد ره رای آرد
# 5 جبرئیل از پی رکاب رویش %~% نوبتی بر در سرای آرد
# 6 آنکه در حل مشکلات امور %~% کلک او صد گره‌گشای آرد
# 7 کاه با اصطناع انصافش %~% خدمتیهای کهربای آرد
# 8 روز حکمش قضای ملزم را %~% هر زمان زیر دست رای آرد
# 9 رشک دستش سحاب نیسان را %~% گریهای به های های آرد
# 10 آنکه چون عصمتش تتق بندد %~% دور بینندگی به پای آرد
# 11 مردم دیده را ز خاصیتش %~% آسمان از رمد قبای آرد
# 12 باد را سوی حضرتش تقدیر %~% بسته دست و شکسته پای آرد
# 13 نفس نامی ز حرص مدحت او %~% برگ سوسن سخن‌سرای آرد
# 14 ای سلیمان عهد را بلقیس %~% کس به داود لحن نای آرد
# 15 بنده گرچه به دستبرد سخن %~% با همه روزگار پای آرد
# 16 طبع حسان مصطفایی کو %~% تا ثناهای غمزده‌ای آرد
# 17 زانکه مقبول مصطفی نشود %~% هرچه طیان ژاژخای آرد
# 18 از سلیمان و مور و پای ملخ %~% یاد کن هرچه این گدای آرد
# 19 تا بود زاده بنات زمان %~% هرچه خاک نبات‌زای آرد
# 20 باد را جوز دی چو عدل بهار %~% رنگ‌فرسای مشکسای آرد
# 21 لاله ناشکفته بی‌رزمی %~% رمحهای سنان‌گزای آرد
# 22 نرگس نوشکفته بی‌بزمی %~% جامهای جهان‌نمای آرد
# 23 جاهت اندر ترقیی بادا %~% که مددهای جانفزای آرد
# 24 خصمت اندر تراجعی بادا %~% که خللهای جانگزای آرد
PageV1P0684
### || [genre: Qt]
# 1 خدایگانرا از چشم زخم ملک چه باک %~% چو بخت آتش فتح و سپند می‌آرد
# 2 هنوز ماه ز تایید تو همی تابد %~% هنوز ابر ز انعام تو همی بارد
# 3 ز خشکسال حوادث چگونه خشک شود %~% نهال ملک که اقبال جاودان کارد
# 4 لگام حکم تو خواهد سر زمانه و بس %~% که کامش از قبل طاعت تو می‌خارد
# 5 اگرچه همت اعلام تو درین درجه است %~% که جود او به سؤالی جهان کم انگارد
# 6 ز بند حکم تو بیرون شدن به هیچ طریق %~% زمانه می‌نتواند جهان نمی‌یارد
# 7 نه دیر زود ببینی که بار دیگر ملک %~% زمام حکم به دستت چگونه بسپارد
# 8 ز روزگار مکن عذر کردهاش قبول %~% که وام عذر تو جز کردگار نگزارد
# 9 ترا خدای چو بر عالم از قضا نگماشت %~% بجای تو دگری واثقم که نگمارد
# 10 مباد روزی جز ملک تو جهان که جهان %~% به روز روشن از آن پس ستاره بشمارد
# 11 در این که هستی مردانه‌وار پای‌افشار %~% که بر سر تو فلک موی هم نیازارد
# 12 در فرج به همه حال زود بگشاید %~% چو مرد حادثه بر صبر پای بفشارد
# 13 ترا هنوز مقامات ملک باز پس است %~% خطاست آنکه همی حاسد تو پندارد
# 14 تو آفتاب ملوکی و سایه یزدان %~% تویی که مثل تو خورشید سایه بنگارد
# 15 چو آفتاب فلک را غروب نیست هنوز %~% خدای سایه خود را چنین بنگذارد
# 16 ز خواب بنده خسرو معبران فالی %~% گرفته‌اند که غمهای ملک بگسارد
# 17 به خواب دید که در پیش تخت شعری خواند %~% وزان قصیده همین قطعه یاد می‌آرد
PageV1P0685
### || [genre: Qt]
# 1 ای جهانی پر از مکارم تو %~% انوری در جهان ترا دارد
# 2 چون قوی‌دل بود به رحمت تو %~% هر زمان زحمتت همی آرد
# 3 چکند گرچه نیست بر تو عزیز %~% خویشتن خوار می‌نپندارد
# 4 بسکه کوشد که با تو دم نزند %~% کرمت خامشش بنگذارد
# 5 مبرمی شرط شاعریست ولیک %~% بنده را زان شمار نشمارد
# 6 اینک این مباینت حکمیست %~% که به انصاف حکم بگزارد
# 7 اینکه او پشت دست می‌خاید %~% همه را پشت پای می‌خارد
# 8 چه کنم قصه چون دراز کنم %~% عیش تلخم همی بیازارد
# 9 آب چون آتشم فرست که باد %~% بر سرم خاک غم همی بارد
# 10 آب انگور بوک سعی کند %~% تا غمم غوره در نیفشارد
PageV1P0686
### || [genre: Qt]
# 1 اگر در خدمتت تقصیر کردم %~% مگر لطفت مرا معذور دارد
# 2 که بهتر آن کسی باشد که هردم %~% ز مخدومان گرانی دور دارد
PageV1P0687
### || [genre: Qt]
# 1 درخت دولت شاه عجم سر بر فلک دارد %~% بلی سر بر فلک یازد چو بیخ اندر سمک دارد
# 2 سرافرازی و غواصی سزد شاخی و بیخی را %~% که آب چشمه شمشیر تیز خاصبک دارد
# 3 سپهداری که در قهر بداندیشان شه طوطی %~% سپاهش را ظفر منهی و از نصرت یزک دارد
# 4 مخالف کی تواند دیدعز عز دین هرگز %~% چو اندر دیده از پیکان او دایم خسک دارد
# 5 خیال تیغ فتح‌انگیز او دشمن گداز آمد %~% مگر این دستبرد آب و آن طبع نمک دارد
# 6 ز بهر بخششی کان هر زمان حشر دگر سازد %~% مگر کان آنچ دارد با کف او مشترک دارد
# 7 بقا باداش اندر عز و دولت با فلک همبر %~% که اندر خدمت خسرو هنر بیش از فلک دارد
PageV1P0688
### || [genre: Qt]
# 1 جور یکسر جهان چنان بگرفت %~% که همی بوی عدل نتوان برد
# 2 وز بزرگی که نفس حادثه راست %~% می‌شناسم که فاعلیست نه خرد
# 3 وز طریق دگر شناخته‌ام %~% که ره جور جابران بسپرد
# 4 ماند یک چیز اینکه او چو بکرد %~% تخته دیگران چرا بسترد
# 5 نه همه مغز به که لختی پوست %~% نه همه صاف به که بعضی درد
# 6 ور تو بر اتفاق و بخت نهی %~% چون کلاهی ببایدش زد و برد
# 7 عقل آغاز کار کم نکند %~% نه در این ماجرا کم است از کرد
# 8 وانکه قسمی به خویشتن بربست %~% خویشتن را شریک ملک شمرد
# 9 وانکه دست از چرا و چون بکشید %~% وقت تسلیم هم قدم نفشرد
# 10 خواجه دانی که چیست حاصل کار %~% تا نباید عنان به دیو سپرد
# 11 متفکر همی بباید زیست %~% متحیر همی بباید مرد
PageV1P0689
### || [genre: Qt]
# 1 ای زتو بنهاده کلاه منی %~% هر که نیاید کلهش از دو برد
# 2 نام تو اوراق سعادت نبشت %~% جاه تو الواح نحوست سترد
# 3 ازخلفات ذات دویم چون برفت %~% نام مبارک پدرت را سپرد
# 4 جز تو کرا در صف عرض جهان %~% عارض تقدیر جهانی شمرد
# 5 باد صبای کرمت چون بجست %~% آتش آز بنی‌آدم بمرد
# 6 قدر فلک باتو چه گر سخت باخت %~% نرد تقدم نتواتنست برد
# 7 رو که دراین عهد ز می تلخ‌تر %~% صاف تویی باقی خم جمله درد
# 8 در شکم خاک کسی نیست کو %~% پشت زمین چون تو به واجب سپرد
# 9 بار بزرگیت زمین کی کشد %~% کیک و عماری نه محالیست خرد
# 10 ای که ز تو آز شود پایمال %~% وی که ز تو حرص برد دستبرد
# 11 من که ره از حادثه گم کرده‌ام %~% پی سپری می‌شوم اکنون چو کرد
# 12 عزم بر آنست که عهدی رود %~% پای بر آن عهد بخواهم فشرد
# 13 خرقه بپوشم به همین قافیت %~% قافیت اول یعنی که برد
PageV1P0690
### || [genre: Qt]
# 1 به کلاهی بزرگ کرد مرا %~% آنکه گیتی به چشمشس آمد خرد
# 2 آنکه آب کلاهداری چرخ %~% آب دستار خواجگیش ببرد
# 3 هر که پیشش کمر به خدمت بست %~% بر کله گوشه زمانه سپرد
# 4  در زهره سپهر نمود %~% تا کلاهه بخورد و لب بسترد
# 5 پس چو از قله‌المبالاتش %~% پس از آن کس مرا به کس نشمرد
# 6 دست از صحبتم چنان بکشید %~% پای بر فرق من چنان بفشرد
# 7 که نه محرم شدم به شادی و غم %~% نه حریف آمدم به صافی و درد
# 8 گفتم آن را کله چگونم نهم %~% که کلاهی ببایدش زد و برد
# 9 خیز پیرا که راه ما غلط است %~% به سر راه باز گرد چو کرد
# 10 آن جوان بخت را بپرس و بگوی %~% که سفینه بده کلاه بمرد
PageV1P0691
### || [genre: Qt]
# 1 شمس بی نور و خواجه بی‌اصل %~% چند از این دفع گرم و وعده سرد
# 2 از سر جوی عشوه آب ببند %~% بیش از این گرد پای حوض مگرد
# 3 تا مرا در میان تابستان %~% مر ترا پوستین نباید کرد
PageV1P0692
### || [genre: Qt]
# 1 ای برادر نسل آدم را خدی از روی لطف %~% نامها دادست پیش ازتر و خشک و گرم و سرد
# 2 هر کسی را کنیت و نام و لقب در خورد اوست %~% پس در آوردست‌شان اندر جهان خواب و خورد
# 3 حاسدا مودود شاه ناصرالدین را لقب %~% گرموئید شد تو زین معنی چرا باشی به درد
# 4 دان که او را نعمت دیگر نو نیامد زاسمان %~% زانکه از روز ولادت خود موئید بود مرد
# 5 بیش از این چیزی دگر حادث نشد در نام او %~% آن به نیکونامی اندر جمله آفاق فرد
# 6 چون پدر مودود نامش کرد تایید خدای %~% از سیم حرف و چهارم حرف او یک حرف کرد
# 7 باد نامش درجان باقی وذاتش همچو نام %~% ملک گیتی دستگاه و حفظ مردان پایمرد
PageV1P0693
### || [genre: Qt]
# 1 میر طغرل بمرد و من گفتم %~% ملک‌الموت کار مردان کرد
# 2 برهانید مردمان را زو %~% مردمی کرد و سخت نیک آورد
# 3 قلتبانی که شصت سال بزیست %~% یک درم سنگ نان خویش نخورد
PageV1P0694
### || [genre: Qt]
# 1 به خدایی که کوه و دریا را %~% خازن در و لعل رخشان کرد
# 2 که من از درد فرقت لب تو %~% آن کشید م که شرح نتوان کرد
PageV1P0695
### || [genre: Qt]
# 1 شادمانی گزین و نیک خویی %~% که زمانه وفا نخواهد کرد
# 2 از سر روزگار گرد برآر %~% پیش از آن کز سرت برآرد گرد
PageV1P0696
### || [genre: Qt]
# 1 تابش رای سایه یزدان %~% منت آفتاب باطل کرد
# 2 آنچه بامن زلطف کرد امروز %~% دربهار آفتاب با گل کرد
# 3 کرمش پایمرد گشت و مرا %~% منت دستبوس حاصل کرد
# 4 خدمت خاک درگهش همه عمر %~% جان من بنده در همه دل کرد
PageV1P0697
### || [genre: Qt]
# 1 به خدایی که آب حکمت او %~% از دل خاک می‌دماند ورد
# 2 دست تقدیر او ز دامن شب %~% بر رخ روز می‌فشاند گرد
# 3 که رهی در فراق وصلت تو %~% زندگانی نمی‌تواند کرد
PageV1P0698
### || [genre: Qt]
# 1 به خدایی که درسپهر بلند %~% اختر و مهر و مه مرکب کرد
# 2 دایه صنع و لطف قدرت او %~% رونق حسن تو مرتب کرد
# 3 که جهان بر من غریب اسیر %~% اشتیاق جمال تو شب کرد
PageV1P0699
### || [genre: Qt]
# 1 مرکب من که داده شه بود %~% جان فدای مراکب شه کرد
# 2 بنده را با پیادگان سپاه %~% درچنین جایگاه همره کرد
# 3 اندر آمد ز بی جوی از پای %~% رویم از غم به گونه که کرد
# 4 سالها گفت باز نتوانم %~% آنچه با من فلک درین مه کرد
PageV1P0700
### || [genre: Qt]
# 1 آنکه او دست و دلت را سبب روزی کرد %~% درگهت را در پیروزی و بهروزی کرد
# 2 یافت از دست اجل جان گرامیش خلاص %~% هر کرا خدمت جان‌پرور تو روزی کرد
# 3 ای ولی‌نعمت احرار سوی نعمت و ناز %~% آز را داعی جود تو ره‌آموزی کرد
# 4 با جهانی کفت آن کرد که با خاک و نبات %~% باد نوروزی و باران شبانروزی کرد
# 5 فضله بزم توفراش به نوروز برفت %~% باغ را مایه به دست آمد و نوروزی کرد
# 6 بخت پیروز ترا گنبد فیروزه چرخ %~% تاقیامت سبب نصرت و پیروزی کرد
# 7 زبده گوهر آن شاه که از گوشه تخت %~% سالها گوهر تاجش فلک‌افروزی کرد
# 8 پاسبانی جهان گر تو بگویی بکند %~% فتنه بی‌عدل کزین پیش جانسوزی کرد
# 9 وز سراپرده آن شاه کز انگشت نفاذ %~% ماه را پرده دری کرد و قبادوزی کرد
# 10 از شب و روز میندیش که با تست بهم %~% آنکه از زلف شبی کرد و ز رخ روزی کرد
PageV1P0701
### || [genre: Qt]
# 1 در جهان با مردمان دانی که چون باید گذاشت %~% آن قدر عمری که یابد مردم آزاد مرد
# 2 کاستینها در غم او ترکنند از آب گرم %~% فی‌المثل گز بگذرد بر دامن او باد سرد
PageV1P0702
### || [genre: Qt]
# 1 گرچه شب سقطه من هر که دید %~% پاره‌ای از روز قیامت شمرد
# 2 عاقبت عافیت‌آموز را %~% گنج بزرگست پس از رنج خرد
# 3 من چو نیم دستخوش آسمان %~% کی برم از گردش او دستبرد
# 4 نقش طبیعی سترد روزگار %~% نقش الهی نتواند سترد
# 5 پی نبری خاصه در این حادثه %~% تانشوی بر سر پی همچو کرد
# 6 واقعه از سر بشنو تا به پای %~% پای براین راه جه باید فشرد
# 7 سوی فلک می‌شدم الحق نه زانک %~% تا بشناسم سبب صاف و درد
# 8 منزلتت گفت شوی بنگری %~% تا کلهیت آید از این هفت برد
# 9 خاک چو از عزم من آگاه شد %~% روح برو از غم هجرم بمرد
# 10 حلم مرا باز برو دل بسوخت %~% راه نکو عهدی ویاری سپرد
# 11 از فلکم باز عنان باز تافت %~% بار دگر زی کره خاک برد
PageV1P0703
### || [genre: Qt]
# 1 قلتبانی هم به خواهر هم بزن %~% نیست پیدا گرچه کس پنهان نکرد
# 2 چند گویی خواهر من پارساست %~% گپ مزن گرد حدیث او مگرد
# 3 پارسا در خانه تو نان تست %~% زانکه نانت را نه زن بیند نه مرد
PageV1P0704
### || [genre: Qt]
# 1 جهان گر مضطرب شد گو همی شو %~% من و می تا جهان آرام گیرد
# 2 دلم را انده امروز بس نیست %~% که می اندوه فردا وام گیرد
PageV1P0705
### || [genre: Qt]
# 1 هر که به ورزیدن کمال نهد روی %~% شیوه نقصان ز هیچ روی نورزد
# 2 زلزله حرص اگر زهم ببرد کوه %~% گرد قناعت بر آستانش نلرزد
# 3 رفعت اهل زمانه کسب کند زانک %~% صحبت اهل زمانه هیچ نه ارزد
PageV1P0706
### || [genre: Qt]
# 1 امیرالجبال آنکه با جاه جودش %~% نه گردون براند نه دریا ستیزد
# 2 چو دست گهر بار او نیست گردون %~% به پرویزن ابر گوهر چه بیزد
# 3 پلنگ خلافش نزد هیچ کس را %~% که درحال موش اجل برنمیزد
# 4 فلک ساغر ماه نو پیش دارد %~% که از جام همت جراعی بریزد
# 5 مگر سیم سیماب شد دستش آتش %~% هر آنجا که این آمد آن می‌گریزد
# 6 که از موج دریای دستش کم آمد %~% که گوید که از کوه دریا نخیزد
PageV1P0707
### || [genre: Qt]
# 1 کی بود کین سپهر حادثه زای %~% جمله از یکدگر فرو ریزد
# 2 تا چو پرویز نست او که مدام %~% بر جهان آتش بلا بیزد
# 3 در جهان بوی عافیت نگذاشت %~% چند از این رنگ فتنه آمیزد
# 4 برنخیزد مگر به دست ستم %~% مکن ندانم کزین چه برخیزد
# 5 می نیارم گریخت گرنه نه من %~% دیو از این روزگار بگریزد
# 6 به بیوسی چو گربه چند کنم %~% زانکه چون سگ ز بد نپرهیزد
# 7 بالله از بس که این لئیم ظفر %~% با مقیمان خاک بستیزد
# 8 آنچنان شد که بر فلک به مثل %~% شیر با گاو اگر برآویزد
# 9 زانکه باشد که درمزاج فلک %~% چون پلنگان فسادی انگیزد
# 10 هر کجا در دل زمین موشی است %~% سرنگون سار بر فلک میزد
PageV1P0708
### || [genre: Qt]
# 1 به خدایی که وصف بی چونش %~% همه اسباب عقل بر هم زد
# 2 کاف کن در مشیتش چو بگشت %~% صنع بی‌رنگ هر دو عالم زد
# 3 روح را قبه مقدس بست %~% طبه را خرگه مجسم زد
# 4 شحنه امر و نهی تکلیفش %~% خیمه بر آب و خاک آدم زد
# 5 که اگر بنده انوری هرگز %~% به خلاف رضای تو دم زد
PageV1P0709
### || [genre: Qt]
# 1 مقبلی آنکه روز و شب ادبار %~% از سر و ریش او همی ریزد
# 2 دست بر نبض هر کسی که نهاد %~% روح او از عروق بگریزد
# 3 هر کجا کو نشست از پی طب %~% درزمان بانگ مرگ برخیزد
# 4 ملک‌الموت کوفته دارد %~% اندر آن دارویی که آمیزد
PageV1P0710
### || [genre: Qt]
# 1 روز را رایگان ز دست مده %~% نیست امکان آنکه باز رسد
# 2 دست این روزهای کوتاهست %~% که بدان دولت دراز رسد
# 3 آنچ از آن چاره نیست آنرا باش %~% به سرت گرچه ترکتاز رسد
# 4 سایه بر قحبه جهان مفکن %~% تا برت آفتاب ناز رسد
# 5 باری از راه خویشتن برخیز %~% چون که کارت به احتراز رسد
# 6 مفس با بند آرزو بر پای %~% دیر درعقل بی‌نیاز رسد
# 7 مهر و حقه است ماه و سپهر %~% که به شاگرد حقه‌باز رسد
# 8 مستعدان به کام خویش رسند %~% کارها چون به کارساز رسد
# 9 عمر بر ناگریز تفرقه کن %~% تا ازو قسم آز رسد
# 10 هر کرا درد ناگزیر گرفت %~% کی به غم خوردن مجاز رسد
# 11 یک غذا شو که مایه چندان نیست %~% که همه چیز را فراز رسد
PageV1P0711
### || [genre: Qt]
# 1 گر اندک صلتی بخشد امیرت %~% ازو بستان کزو بسیار باشد
# 2 عطای او بود چون ختنه کردن %~% که اندر عمر خود یکبار باشد
PageV1P0712
### || [genre: Qt]
# 1 شعر تر و خوب بنده گوید %~% انعام نصیب غیر باشد
# 2 این رسم نو آمدست امسال %~% ان شا الله که خیر باشد
PageV1P0713
### || [genre: Qt]
# 1 به خدایی که بی‌شناس مقیم %~% دردل و دیده آتشم باشد
# 2 مرگ هر چند خوش نباشد لیک %~% بی رخ دوستان خوشم باشد
PageV1P0714
### || [genre: Qt]
# 1 غلام توام چون غلامت نباشد %~% هر آنکس که در نام نام تو باشد
# 2 چنین صد حوادث تو دانم که دانی %~% که در عهده یک پیام تو باشد
# 3 چه باشد که کامم درین برنیاید %~% چو امروز گیتی به کام تو نباشد
# 4 گرفتم غلامت نباشد غلامت %~% نه آخر غلام غلام تو باشد
PageV1P0715
### || [genre: Qt]
# 1 مدت عالم به آخر می‌رسد بی‌هیچ شک %~% طالع عالم نمی‌بینی که چون منحوس شد
# 2 احتباس روزی خلق آسمان آغاز کرد %~% آدمی‌زاد از بقا یکبارگی مایوس شد
# 3 خلق رابی‌وجه روزی عمر خواهد بود نه %~% وجه روزی از کجا چون بوالحسن محبوس شد
# 4 ای جهان را بوده بنیاد از طریق مکرمت %~% چون تو مستاصل شدی یکبارگی مدروس شد
PageV1P0716
### || [genre: Qt]
# 1 دعاگو اسبکی دارد که هر روز %~% ز بهر کاه تا شب می‌خروشد
# 2 غزل می‌گویم و در وی نگیرد %~% دو بیتی نیز کمتر می‌نیوشد
# 3 توقع دارد از اصطبل مخدوم %~% که اورا کولواری کاه نوشد
# 4 وگر که نیست در اصطبل مخدوم %~% در این همسایه شخصی می‌فروشد
PageV1P0717
### || [genre: Qt]
# 1 خداوندا رهی را شاهدی هست %~% که چرخ از عشق او پروین فروشد
# 2 مدام از شاخ زلف و باغ رخسار %~% به عاشق سنبل و نسرین فروشد
# 3 مرا گوید به مستی هرزه بفروش %~% که عاشق وقت مستی آن فروشد
# 4 به پیران سر نکو ناید که چاکر %~% برای لوت او سرگین فروشد
PageV1P0718
### || [genre: Qt]
# 1 گفتم چو لطف بار خدایم قبول کرد %~% جانم ز قهر و غصه ایام رسته شد
# 2 گفتم چو صبح وعده انعام او دمید %~% روزیم فاضل آمد و روزم خجسته شد
# 3 خود بعد انتظار درازم گلو گرفت %~% نومیدیم که جانم از آن درد خسته شد
# 4 گیرم که سنت صله برخاست از جهان %~% آخر در زکوة چرا نیز بسته شد
PageV1P0719
### || [genre: Qt]
# 1 ای خداوندی که درمعراج قدر و منزلت %~% تا به جایی همتت برشد که فکرت بر نشد
# 2 خاک‌پای تست آنکش کیمیا داند خرد %~% بر مسی هرگز فکندش آسمان کان زر نشد
# 3 نوک کلک تاست آن کش جوهری داند صدف %~% قطره‌ای هرگز بدو پیوست کو گوهر نشد
# 4 بر هوای دولتت مرغ خلافی کی گذشت %~% کز سموم انتقامت عاقبت بی‌پر نشد
# 5 در بهار خدمتت شاخ وفاقی کی شکفت %~% کز صبای اصطناعت جفت برگ و بر نشد
# 6 ماجرایی خرده‌وار اندر میان خواهم نهاد %~% باورم کن گرچه کس را از من این باور نشد
# 7 دسته‌ای ده کاغذم فرموده‌ای زان روزها %~% در تقاضا گرچه زان پس نوک کلکم تر نشد
# 8 خواستم تا قطعه‌ای پردازم امروز اندر آن %~% زین مطول‌تر ولیکن زین مطول‌تر نشد
# 9 زانکه چون اندیشه کردم از بباضش چاره نیست %~% حالی از بی‌کاغذی دستم به نظمش درنشد
# 10 لاغری ناید شگفت از بخت من آن بخت تست %~% کز دوام آرزو پهلوی او لاغر نشد
PageV1P0720
### || [genre: Qt]
# 1 من واین نفس که با قحبه رعنای جهان %~% چون خسان عشق نبازم نه به سهو و نه بعمد
# 2 قدرت دادن اگر نیست مرا باکی نیست %~% همت ناستدن هست و لله الحمد
PageV1P0721
### || [genre: Qt]
# 1 اوحدالدین که در سؤال و جواب %~% بدهد داد علم و بستاند
# 2 به بزرگی جواب این فتوی %~% بکند چون به فضل برخواند
# 3 آنکه داند که حال عالم چیست %~% پس تواند کز آن بگرداند
# 4 هم بر آن گر بماند از چه سبب %~% عقل اینجا همی فروماند
PageV1P0722
### || [genre: Qt]
# 1 افتخار جهان حمیدالدین %~% که خرد مدح تو همی خواند
# 2 دانکه از هیچ روی نتوان گفت %~% که نداند همی و نتواند
# 3 ماند یک چیز آنکه خود نکند %~% گرچه حالی تواند و داند
# 4 زانکه بر بی‌نیاز واجب نیست %~% کز پی نفع کس قضا راند
# 5 لم در افعال او نیاید از آن %~% که سبب در میانه بنشاند
# 6 غنی مطلق از غرض دورست %~% فعل او کی به فعل ما ماند
# 7 هیچ تدبیر نیست جز تسلیم %~% خویشتن بیش از این نرنجاند
PageV1P0723
### || [genre: Qt]
# 1 انوری را خدایگان جهان %~% پیش خود خواند و دست داد و نشاند
# 2 باده فرمود و شعر خواست ازو %~% واندر آن سحر کرد و در افشاند
# 3 چون به مستی برفت بار دگر %~% کس فرستاد و پیش تختش خواند
# 4 همه بگذار این نه بس که ملک %~% نام او بر زبان اعلی راند
# 5 بیش از این در زمانه دولت نیست %~% هیچ باقیش در زمانه نماند
PageV1P0724
### || [genre: Qt]
# 1 ای آنکه لقب تاش ثاقب تو %~% هر شب ز فلک اهرمن رماند
# 2 موئمن به زبان بر پس اذاجا %~% نام پسر و کنیت تو خواند
# 3 خورشید جهان را به هر وظیفت %~% نور دگر از رای تو ستاند
# 4 بر چهره گیتی اگر بخواهی %~% خالی ز سیاهی شب نماند
# 5 گیتی به لب خشک نامرادان %~% بی‌دست تو آبی نمی‌رساند
# 6 وز معرکه آز بی‌محابا %~% بی‌وجود تو کس را نمی‌رهاند
# 7 وز قدر تو اندر حروف معجم %~% کلک تو نهد زانکه او تواند
# 8 منشی فلک با فنون انشا %~% پیش قلمت هر ز بر نداند
# 9 بر سده تو کاسمان به رغبت %~% آن خواهد کانجم برو فشاند
# 10 چون سایه نشاندست انوری را %~% عشق تو وزین گونه او نشاند
# 11 گر نیست اجازه به ادخلوها %~% باز آیت الراحلون بخواند
PageV1P0725
### || [genre: Qt]
# 1 خداوندا تو می‌دانی که بنده %~% نیارد هیچ زحمت تا تواند
# 2 ولیکن چون به چیزی حاجت افتد %~% ز گیتی مرجع دیگر نداند
# 3 نیابد همتش از نفس رخصت %~% که از کس جز شما چیزی ستاند
# 4 نه آن دامن کشیدست از تکبر %~% که گردون گرد منت برفشاند
# 5 کم از بیتی بود وا و با %~% که گر امروز بر افلاک خواند
# 6 بحمدا به اقبال خداوند %~% که بختش هرچه باید می‌چشاند
# 7 فذلک چون تو کردی عزم جنبش %~% قرار کارها چونین نماند
# 8 اگرچه راتب معهود بنده %~% اجل معتمد هر مه رساند
# 9 تو آنی کز جفا و جور گردون %~% به یک صولت دلت بازش رهاند
# 10 بمان در نعمت و شادی همه عمر %~% که آن نعمت بدین نعمت بماند
PageV1P0726
### || [genre: Qt]
# 1 با جلال تو ای حمیدالدین %~% رونق ماه و آفتاب نماند
# 2 طلعت فضل و چهره دانش %~% از ضمیر تو در نقاب نماند
# 3 بی‌تو ما را به حق نعمت تو %~% در دل و چشم صبر و خواب نماند
# 4 تا من از تو جدا شدم به خطا %~% در دلم فکرت صواب نماند
# 5 جامه عیش را طراز برفت %~% خیمه لهو را طناب نماند
# 6 شخص اقبال را حیات بشد %~% جام لذات را شراب نماند
PageV1P0727
### || [genre: Qt]
# 1 بسا سخن که مرا بود وان نگفته بماند %~% ز من نخواست کس آنرا و آن نهفته بماند
# 2 سخن که گفته بود همچو در سفته بود %~% مرا رواست گر این در من نسفته بماند
PageV1P0728
### || [genre: Qt]
# 1 جفای گنبد گردان به پایه‌ای برسید %~% کز آن فرازتر اندر ضمیر پایه نماند
# 2 خرد چو مورچه در تشت حیرتست ازآنک %~% مدبران را تدبیر تشت و خایه نماند
# 3 از آفتاب حوادث چنان بسوخت جهان %~% که کوه را به مثل دستگاه سایه نماند
# 4 کدام طفل تمنی کنون رسد به بلوغ %~% چو در سواد و بیاض زمانه دایه نماند
# 5 طمع ببر ز سرایی که نظم عیش درو %~% به هم سرایه توان داد و هم سرایه نماند
# 6 جهان وظایف روزی و امن باز گرفت %~% مجاهزان فلک را مگر که مایه نماند
PageV1P0729
### || [genre: Qt]
# 1 آن بزرگانی که در خاک خراسان خفته‌اند %~% این در معنی که خواهم گفت ایشان سفته‌اند
# 2 عاقلان با تجارب عالمان ذوفنون %~% دوستی با غزنوی چون آب و روغن گفته‌اند
PageV1P0730
### || [genre: Qt]
# 1 ایمنی را و تندرستی را %~% آدمی شکر کرد نتواند
# 2 در جهان این دو نعمت است بزرگ %~% داند آن کس که نیک و بد داند
PageV1P0731
### || [genre: Qt]
# 1 ای خداوندی که بر درگاه جاهت بنده‌وار %~% چرخ و انجم سالها اجری و راتب خورده‌اند
# 2 بنده را فخرالزمان اسحق و چندین کس جز او %~% تازه از انعام تو چیزی حکایت کرده‌اند
# 3 گر درستست این سخن معلوم کن تا آن برات %~% خود که آوردست و کی باری به من ناورده‌اند
PageV1P0732
### || [genre: Qt]
# 1 گر خداوند عصمةالدین را %~% عارضه رنجه داشت روزی چند
# 2 آن بدان از بد ستاره نحس %~% یا جفای سپهر بد پیوند
# 3 دولتی داشت بس به غایت تیز %~% چون قضا قادر و چو چرخ بلند
# 4 بخت بیدار مهربانش گفت %~% که بود در کمال بیم گزند
# 5 دفع چشم بد جهانی را %~% همچنین نرم نرم و خنداخند
# 6 داشت از روی مصلحت دو سه روز %~% دل او را که شاد باد نژند
# 7 ور تو کفارتی نهی آنرا %~% من نباشم بدان سخن خرسند
# 8 کادمیزاده‌ای که بی‌گنه است %~% کی به کفار تست حاجتمند
# 9 وانکه معصوم هست دست گناه %~% پای او را نیارد اندر بند
# 10 معصیت را به عالم عصمت %~% وهم هم درنیاورد به کمند
# 11 پس چه کفارت این چه کفر بود %~% یا چه بیهوده باشد و ترفند
# 12 لفظ کفارت ای سلیم القلب %~% بپذیر از من مسلمان پند
# 13 هیچ معصوم را چو نپسندی %~% عصمت صرف را مکن به پسند
# 14 ای ز آبا و امهات وجود %~% چون تو هرگز نزاده یک فرزند
# 15 به خدایی که نیست مانندش %~% گرچه مستغنیم از این سوگند
# 16 که ز انصاف روزگار امروز %~% همه چیزیت هست جز مانند
# 17 وانکه در عرضگاه کون و فساد %~% چرخ را نیست هیچ خویشاوند
# 18 نظم پروین نداد کاری را %~% تا به شکل بنات نپراکند
# 19 گر نگاری نگاشت باز بشست %~% ور نهالی نشاند باز بکند
# 20 باری از طوبی تو طوبی لک %~% سالها رفت و بر گلی نفکند
# 21 روزگارت جگر نخواهد داد %~% خصم گو روز و شب جگر می‌رند
# 22 گر گشاید زمانه ور بندد %~% دل بجز در خدای هیچ مبند
# 23 پایت اندر رکاب تاییدست %~% درنیتفی از این سیاه و سمند
# 24 تو که در حفظ ایزدی چه کنی %~% حرز و تعویذ اهل جند و خجند
# 25 حرف و صوت ار قضا بگرداند %~% مرحبا زند و حبذا پازند
# 26 از که کرد آتش حوادث دور %~% در سرای سپنج دود سپند
# 27 تا که در نطع دهر در بازیست %~% رخ بهرام و اسب مار اسفند
# 28 باد فرزین عز و عمرت را %~% از پیاده دوام فرزین بند
# 29 شخص و دینت ودیعت ایزد %~% بی‌نیاز از طبیب و دانشمند
# 30 عدد سالهای مدت تو %~% همچو تاریخ پانصد و چل و اند
PageV1P0733
### || [genre: Qt]
# 1 ممسکی جست مر مرا در بلخ %~% که همه شهر اندر آن بندند
# 2 تا ببینند خواجه کجاست %~% کس ندیدست و جمله خرسندند
# 3 من ندیدم ولیک تا نه چرا %~% می‌ببرند تا بپیوندند
PageV1P0734
### || [genre: Qt]
# 1 کهتر و مهتر و وضیع و شریف %~% همه سرگشته‌اند و رنجورند
# 2 دوستان گر به دوستان نرسند %~% اندرین روزگار معذورند
PageV1P0735
### || [genre: Qt]
# 1 سرورا از می سخاوت تو %~% عالمی شاد و خرم و مستند
# 2 هرکه هستند در نشیمن خاک %~% همه بر بوی جود تو هستند
# 3 بنده با شاهدی و مطربکی %~% این زمان از سه قلتبان جستند
# 4 به امیدی تمام بعد الله %~% هر سه همت در آن کرم بستند
PageV1P0736
### || [genre: Qt]
# 1 یکی و پنج و سی وز بیست نیمی %~% وگر قدرت بود فرسنگکی چند
# 2 چو زین بگذشت و ما و مطرب و می %~% گناه از بنده و عفو از خداوند
PageV1P0737
### || [genre: Qt]
# 1 صاحبا دین و ملک بی‌تو مباد %~% کز جهان کار این و آن دارند
# 2 زانکه این دو ودیعتند که خلق %~% از خدای و خدایگان دارند
# 3 ملک و دین را زمان زمان تو باد %~% کاب و رونق درین زمان دارند
# 4 تویی آنکس که ذکر مدت تست %~% تا که گویندگان زبان دارند
# 5 عالمی دئر پناه نعمت تو %~% شکر شکر در دهان دارند
# 6 امتی در وفای خدمت تو %~% کمر عهد بر میان دارند
# 7 دامن عرصه‌ایست جاه ترا %~% این که این چار قهرمان دارند
# 8 گوشه طارمی است قدر ترا %~% این که این هفت پاسبان دارند
# 9 دوستان از تواتر کرمت %~% خانه چون راه کهکشان دارند
# 10 دشمنان از تراکم سخطت %~% فتنه در مغز استخوان دارند
# 11 ضبط عالم به تیغ و کلک کنند %~% که اثرهای بی کران دارند
# 12 کلک فرزانگان کارگزار %~% تیغ ترکان کاردان دارند
# 13 زین کروه آنکه اهل انعامند %~% همه از نعمت تو جان دارند
# 14 زان گروه آنکه اهل اقطاعند %~% همه از دست تو جهان دارند
# 15 جود می‌گفت با کرم روزی %~% که کسانی که این مکان دارند
# 16 گر جهانداری به شرط کنند %~% چه نکوتر که بر چه سان دارند
# 17 کرم از سوی تو اشارت کرد %~% که کریمان جهان چنان دارند
# 18 کیسه پرداز بحر و کان کف تست %~% که بدو خرج جاودان دارند
# 19 طاعت آموز انس و جان در تست %~% کش همه سر بر آستان دارند
# 20 همه در مهر خازنت بادا %~% هرچ اضافت به بحر و کان دارند
# 21 همه با داغ طاعتت بادند %~% هرکه نسبت به انس و جان دارند
# 22 پای بر خاک هر زمین که نهی %~% منتی تا بر آسمان دارند
PageV1P0738
### || [genre: Qt]
# 1 دوستی در سمر کتابی داشت %~% یک دو صفحه به پیش من برخواند
# 2 که فلان شخص در فلان تاریخ %~% به یکی بیت بدره‌ای بفشاند
# 3 وان دگر پادشه به یک نکته %~% عالمی را فراز تخت نشاند
# 4 گفتم ای دوست نرهاتست این %~% این سخن بر زبان نشاید راند
# 5 آخر این قوم عادیان بودند %~% که خود از نسلشان کسی بنماند
PageV1P0739
### || [genre: Qt]
# 1 پنج قالاشیم در بیغوله‌ای %~% با حریفی کو رباب خوش زند
# 2 چرخ مردم‌خوار گویی خصم ماست %~% تا چو برخیزیم بر هر شش زند
# 3 بی‌شرابی آتش اندر ما زدست %~% کیست کو آتش در این آتش زند
PageV1P0740
### || [genre: Qt]
# 1 بیخ دو غماز برانداختند %~% اصل بشد فرع چه تن می‌زند
# 2 اسعد بندار به دوزخ رسید %~% مخلص غزال چه فن می‌زند
PageV1P0741
### || [genre: Qt]
# 1 ای نمودار آفتاب بلند %~% گشته ایمن چو آسان ز گزند
# 2 صورت فتح و قبه ظفری %~% این‌چنین دلگشای دشمن بند
# 3 ساحتت آب قندهار ببرد %~% صنعتت بیخ نوبهار بکند
# 4 سقف تو با سپهر همسایه %~% صحن تو با بهشت خویشاوند
# 5 آسمانی که نیستت همتا %~% یا بهشتی که نیستت مانند
# 6 از تو آباد باد و فرخ باد %~% آنکه بنیاد فرخ تو فکند
# 7 مجد دین بوالحسن هست عقیم %~% مادر عالم از چو او فرزند
# 8 آنکه دستش به دادن روزی %~% آمد اندر زمانه روزی مند
# 9 تا ز تاریخها شود معلوم %~% کز فلان چند شد ز بهمان چند
# 10 عدد سالهای عمرش باد %~% همچو تاریخ پانصد و چل و اند
PageV1P0742
### || [genre: Qt]
# 1 به خدایی که دست قدرت او %~% ناوک مجری قدر فکند
# 2 دست قهرش مگر ز وعد و وعید %~% جوز در مغز معصیت شکند
# 3 کز ملافات مردک جاهل %~% بیخ شادی ز جان و دل بکند
PageV1P0743
### || [genre: Qt]
# 1 احکام دین چو از شرف‌الدین شرف گرفت %~% آنرا عنایت ازلی تقویت کند
# 2 آن کاملست او که نماند جهان جهل %~% گر علم را به کلک و نظر تربیت کند
# 3 از رای اوست تابش خورشید عاریت %~% مه زان به طبع تابش ازو عاریت کند
# 4 هردم ز غایت و رعش کاتب یمینش %~% همسایه را به عزل همی تعزیت کند
# 5 نشگفت اگر به قوت فتویش بعد از این %~% باگرگ میش کشته لجاح دیت کند
# 6 هان تا به منصبش نکنی تهنیت که دین %~% خود را به منصب شرف تهنیت کند
PageV1P0744
### || [genre: Qt]
# 1 ای کریمی که رای همت تو %~% عدم سایلان وجود کند
# 2 شرم دارد زمانه با چو تویی %~% که ز حاتم حدیث جود کند
# 3 حاتم از خاک گربرآرد سر %~% خاک پای ترا سجود کند
PageV1P0745
### || [genre: Qt]
# 1 گنبد پیروزه گون بااختران سیم رنگ %~% هر شبی تا روز وصف بی نوایی من کند
# 2 روزگار بی‌نوایی وصل را هجران دهد %~% اتفاق تنگ دستی دوست را دشمن کند
# 3 صعب و تاریکست دوراز وصل تو شبهای من %~% شمعها باید که این تاریک را روشن کند
# 4 پاره‌ای ازاعتقاد خویش نزد من فرست %~% تاشبم را روشن و این حجره را گلشن کند
# 5 ورنه فراش سرای مکرمت را نصب کن %~% تا دو دانگی در وجوه یک منی روغن کند
PageV1P0746
### || [genre: Qt]
# 1 ای خداوندی که از دریای دستت روزگار %~% آز مفلس را چو کان تا جاودان قارون کند
# 2 گر سموم قهر تو بر بحر و کان یابد گذر %~% در این بیجاده و بیجاده آن خون کند
# 3 ور نسیم لطف تو بر آتش دوزخ وزد %~% شعله او فعل آب دجله و جیحون کند
# 4 کلک تو میزان حشر آمد که در بازار ملک %~% زشت و خوب از هم جدا و خیر و شر موزون کند
# 5 عقل را حیرت همی آید ز کلکت گاه‌گاه %~% کو به تنهایی همی ترتیب عالم چون کند
# 6 دانکه تشریف خداوند خراسان آیتیست %~% کز بزرگی نسخ آیتهای گوناگون کند
# 7 پاسبانش ز انبساط نسبت همسایگی %~% کسوت خود را شبی گر تحفه گردون کند
# 8 از نشاط اینکه این تشریف خدمتگار اوست %~% در زمان دراعه کحلی ز سر بیرون کند
# 9 گرنه این بودی روا بودی که در تشریف تو %~% آنکه روز عالمی ذکری همی میمون کند
# 10 از ولوع خویش بر مدح تو ناگه گفتمی %~% پایگاه کعبه را کسوت کجا افزون کند
# 11 شادبادی تا جهان صد سال دیگر بر درت %~% همچنین خدمت کند از جان همی کاکنون کند
PageV1P0747
### || [genre: Qt]
# 1 دوستی گفت صبر کن ایراک %~% صبر کار تو خوب و زود کند
# 2 آب رفته به جوی باز آید %~% کار بهتر از آنکه بود کند
# 3 گفتم آب ار به جوی باز آید %~% ماهی مرده را چه سود کند
PageV1P0748
### || [genre: Qt]
# 1 به خدایی که قدر قدرت او %~% ماه را عاجز محاق کند
# 2 کاین دل ریش آرزومندم %~% تا که با وصلت اتفاق کند
# 3 گر زند خیمه بر دروغ زند %~% ور کند شادی نفاق کند
PageV1P0749
### || [genre: Qt]
# 1 ای خداوندی که پیش لطف خاک پای تو %~% آب حیوان از وجود خویش بیزاری کند
# 2 پای باست زین اگر بر خنگ ایام افکند %~% فتنه نتواند که در ظلمش ستمکاری کند
# 3 روی هر خاکی که از موزه‌ت جمالی کسب کرد %~% تاابد با زمزم و کوثر کله داری کند
# 4 موزه خاص ترادستار کردم از شرف %~% موزه خاص ترا زیبد که دستاری کند
# 5 نام میمون تو تا بر ساق او بنوشته‌اند %~% ساف عرش از رشک آن دولت همی زاری کند
# 6 موزه‌ای کز افسری بیش است در پایش کنم %~% حاش لله بنده هرگز این سبکساری کند
# 7 آ سمان از بهر تاج خسرو سیارگان %~% روزها شد تاهمی از من خریداری کند
# 8 هر کرا ای دست موزه‌اش از تفاخر دست داد %~% برهمه عالم زبر دستی و جباری کند
# 9 شاد و دولت یار بادی تا به سعی آ فتاب %~% در نما نفس نباتی را صبا یاری کند
PageV1P0750
### || [genre: Qt]
# 1 ترا هجا نکند انوری معاذالله %~% نه او که از شعرا کس ترا هجا نکند
# 2 نه از بزرگی تو زانک از معایب تو %~% چه جای هجو که اندیشه هم کرانکند
PageV1P0751
### || [genre: Qt]
# 1 کامل العصر نیک نیک بدان %~% با من این سیف نیک می‌نکند
# 2 غرضم حاصل و دلم فارغ %~% می‌تواند ولیک می‌نکند
# 3 مرغزی‌وار گر چه قافیه نیست %~% خود سلام علیک می‌نکند
PageV1P0752
### || [genre: Qt]
# 1 بافلک دی نیازمندی گفت %~% چون منت گر نیازمند کنند
# 2 زان ستمها که گردش تو کند %~% توچه گویی که باتو چند کنند
# 3 آخر این اختران بی معنیت %~% چند بخت مرانژند کنند
# 4 بی سبب هر زمان چو پایه خویش %~% پایه طاقتم بلند کنند
# 5 به زمستان گر آتشی یابم %~% هفت عضوم برو سپند کنند
# 6 حلقه جیب کهنه در حلقم %~% هر زمان حلقه کمند کنند
# 7 عالمی ناپسند احوالند %~% تا کی احوال ناپسند کنند
# 8 در احسان چرا بنگشایند %~% چاره چند مستمند کنند
# 9 فلکش گفت بربروت مخند %~% که جهانیت ریشخند کنند
# 10 در احسان بگو که بگشاید %~% بوالحسن را چو تخته‌بند کنند
# 11 ما در آنیم تا قضا و قدر %~% زهر آن فتنه باز قند کنند
# 12 که به مویی فلک بیاویزد %~% گر به مویی برو گزند کنند
PageV1P0753
### || [genre: Qt]
# 1 ای خداوندی که از روی تفاخر بنده‌وار %~% نعل اسبت اختران در گوش نه گردون کنند
# 2 آفتاب رای و ابر دست گوهربار تو %~% آز را از بی‌نیازی جاودان قارون کنند
# 3 لمعه رخسار جاه و عکس اشک دشمنت %~% کهربا را چون عقیق از خاصیت گلگون کنند
# 4 بنده را شاگرد خوارزمی است شیطان هیکلی %~% کان چنان هیکل نه در کوه و نه در هامون کنند
# 5 معده‌ای دارد که سیری را درو امید نیست %~% در علاج جوع کلبی کوه اگر معجون کنند
# 6 از نهیب او نهنگان رخت بر خشکی کشند %~% گر شیاطین صورت امعاش بر جیحون کنند
# 7 یک دم ار خالی شود حلقش که زهرش باد و مار %~% راست چون دیوی بود کش انکژه در کنند
# 8 از شره گویی همی حلوای صابونی خورد %~% گر خمیر نان او خود جمله از صابون کنند
# 9 حاش لله گر بماند یک مه دیگر به مرو %~% آه و واویلا که تا این چند مسکین چون کنند
# 10 کز نهیب معده او هر شبی تا بامداد %~% اهل شهر و روستا بر نان همی افسون کنند
# 11 مخت سوب و بکند او که از بیخم بکند %~% طبع موزونم همی زاندیشه ناموزون کنند
# 12 صاحبا یارب جزایت خیر بادا خیر کن %~% کندرین موسم بسی خیرات گوناگون کنند
# 13 یا غلامی چند را از روی حسبت بر گمار %~% تا شبیخون آورند و دفع این ملعون کنند
# 14 یا بکش این کافر زن روسبی را آشکار %~% پادشاهان از پی یک مصلحت صد خون کنند
# 15 یا بگو زان پیش کز عالم برآرد قحط کل %~% تا به سیلی از حدود عالمش بیرون کنند
# 16 یا بفرما اهل دیوان را که تا من بنده را %~% زانچه مجری دارم اجرا یک‌نفر افزون کنند
PageV1P0754
### || [genre: Qt]
# 1 ای کریمی که از نوال کفت %~% کان و دریا همیشه ناله کنند
# 2 روزی خلق چون مقدر شد %~% به کف دست تو حواله کنند
# 3 عیش خوش بر دلم حرام شدست %~% بامنش باز می حلاله کنند
# 4 زر نابم ده ازپی کابینش %~% زانچه از شیشه در پیاله کنند
# 5 شادزی تا که دایگان فلک %~% در کنارت هزار ساله کنند
PageV1P0755
### || [genre: Qt]
# 1 ای بزرگی که کلک وهمت تو %~% روی امید را چو لاله کنند
# 2 از یک احسان تو شکسته‌دلان %~% جبر کسر هزار ساله کنند
# 3 به نماز در تو بگرایند %~% آن کسان کز نیاز ناله کنند
# 4 قحط فرموده قلتبانی چند %~% که خری را به یک نواله کنند
# 5 در وثاق من آمدند امروز %~% تا بلا را به من حواله کنند
# 6 دفع ایشان نمی‌توانم کرد %~% جز به چیزی که در پیاله کنند
PageV1P0756
### || [genre: Qt]
# 1 پس دریده بریده پیشی چند %~% که ندیمان حضرت شاهند
# 2 از چپ و راست خلق می‌رانند %~% که کسی چند پاره در راهند
PageV1P0757
### || [genre: Qt]
# 1 خدایگانا آنی که دوستدارانت %~% ز نور رای تو دانم ستاره رای شوند
# 2 قبول درگه تو چون بیافتند به قدر %~% چو ساکنان مجره سپهرسای شوند
# 3 به بنده خانه تو بر امید آنکه مگر %~% به یمن طائر بختت طرب‌فزای شوند
# 4 نشسته چار حریفند شاهد و شیرین %~% بدانکه تا ز می لعل سرگرای شوند
# 5 شرابشان نرسیدست زان همی ترسم %~% که شاهدان همه ناگاده باز جای شوند
# 6 به یک دو ساغر پر شان که دردهد ساقی %~% به کام بنده همین هر سه چار پای شوند
# 7 اگر عزیز کنی شان به شیشه‌ای دو شراب %~% حریف و بنده تو تا شراب گای شوند
PageV1P0758
### || [genre: Qt]
# 1 به خشک ریش گری در هری ندیدستی %~% ز هجو روی سیاهی که نوبتی بیند
# 2 کنون به خیمه زدن دانه‌ای پراکندی %~% که مرغ ذکر تو تا جاودان از آن چیند
# 3 در آن دو لفظ سخن چاردست و پای شتر %~% چنان نشنید کان شیوه عقل بگزیند
# 4 مکن به عذر و تلطف دل مرا دریاب %~% که چوب خیمه در آن نیز نیک بنشیند
PageV1P0759
### || [genre: Qt]
# 1 آسمان آن بخیل بدفعلست %~% که ازو جز که فعل بد نجهد
# 2 نان و آبش مخور که هرکه خورد %~% هرگز از دست او به جان نرهد
# 3 خاک از او به که گر کسی به مثل %~% مشتکی جو به نزد او بنهد
# 4 چون کریمان از او قبول کند %~% پس به هر دانه بیست باز دهد
PageV1P0760
### || [genre: Qt]
# 1 خسروا آب آسمان نشود %~% که کمال تو نور خور ندهد
# 2 لقمه بی جگر نمی‌یابم %~% شد چنین عمر او نظر ندهد
# 3 گرده‌گاه جهان شکافته باد %~% که یکی گرده بی‌جگر ندهد
# 4 ملک‌الموت را ملامت نیست %~% که به بیمار گل شکر ندهد
# 5 تو جهان نیستی جهانداری %~% این اشارت به تو ضرر ندهد
# 6 تو بکن زیبد ار قضا نکند %~% توبده شاید از قدر ندهد
# 7 کمر عمر تو مبادا سست %~% تافلک را قبا کمر ندهد
# 8 نقش نام زمانه افروزت %~% سکه از دوستی به زر ندهد
# 9 کافران را چه باک باشد اگر %~% خشم تو مایه سقر ندهد
# 10 داد بنده نمی‌دهد در تو %~% حبذا گر دهد وگر ندهد
# 11 جود تو حق از آن فراوانست %~% کار او بود اگر وگر ندهد
# 12 دست میمون تو از آن دستست %~% که به کشت طمع مطر ندهد
# 13 وای آن رزمگه که حمله تو %~% دهد و نصرت وظفر ندهد
# 14 جز تو کس را نشاید آدم گفت %~% عقل مشاطگی به خر ندهد
# 15 گرچه بسیار درد دل دارد %~% جز به اندازه درد سر ندهد
# 16 حرمت تو نه آن درخت بود %~% که به سالی هزار برندهد
# 17 خاک در گاه تو نه آن سرمه است %~% که به چشم هنر بصر ندهد
PageV1P0761
### || [genre: Qt]
# 1 زن چو میغست و مرد چون ماهست %~% ماه را تیرگی زمیغ بود
# 2 بدترین مرد اندر این عالم %~% به بهینه زنان دریغ بود
# 3 هر که او دل نهد به مهر زنان %~% گردن او سزای تیغ بود
PageV1P0762
### || [genre: Qt]
# 1 تویی آن صدر که بر پایه قدرت نرسد %~% به مثل گر سر خصم تو بر افلاک بود
# 2 دست در دامن جاه تو زند هرکه ورا %~% دامن دولتش از دست فلک چاک بود
# 3 زهر آسیب زمانه نکند هیچ خلل %~% هر کرا خدمت درگاه تو تریاک بود
# 4 زاستین کرم تست اگر درهمه عمر %~% دامنی بینی کزگرد فلک پاک بود
# 5 پس پسندی ز پسندیده خصالت که سه روز %~% پای من چون سر بد خواه تو بر خاک بود
# 6 چه خبر باشد از لشکر جاهت که درو %~% به حسب مشرف و عارض دهد باک بود
PageV1P0763
### || [genre: Qt]
# 1 چه خیر باشد در خیل و لشکری که درو %~% نجیب مشرف و عارض فرید لنگ بود
# 2 شکست پای یکی زود تا نه دیر رسد %~% خبر که دست دگر نیز زیر سنگ بود
PageV1P0764
### || [genre: Qt]
# 1 یک چند روزگار نه از راه مکرمت %~% بر ما دری ز نعمت گیتی گشاده بود
# 2 چون چیز اندکی به هم افتاد باز برد %~% گفتی که نزد ما به امانت نهاده بود
# 3 وامروز هرکه گویدم آن نیم ثروتی %~% کز مادر زمانه به تدریج زاده بود
# 4 چون با تو نیست گویمش آن بازخواست زود %~% گویی دهنده از سر جودی نداده بود
# 5 گردون چو سگ به فضله خود بازگشت کرد %~% بیچاره او که کارش با این فتاده بود
PageV1P0765
### || [genre: Qt]
# 1 کسی را که بد مست باشد قفا %~% چنان کن به سیلی که نیلی بود
# 2 که پیران هشیار دل گفته‌اند %~% که درمان بدمست سیلی بود
PageV1P0766
### || [genre: Qt]
# 1 ای شاه ز نقدها که باشد %~% در کیسه صبح و شام موجود
# 2 در کیسه عمر انوری نیست %~% الا نفسی سه چار معدود
# 3 وان نیز به بند و مهر او نیست %~% تا خرج کند چو نقد معهود
# 4 گیرم که یکی دو زان بدزدد %~% تا رای فلک رسد به مقصود
# 5 نی دست تصرفش ببرند %~% وین عاقبتی بود نه محمود
# 6 آنگه چه زند چو دست نبود %~% در دامن جست و جوی معبود
# 7 دانی که چو حال بنده این است %~% ای عنصر عدل و رحمت و جود
# 8 شب خوش بادیش کن به کلی %~% نه شاعر و شعر هست مفقود
# 9 ای تا به ابد شب تمنیت %~% آبستن روزهای مسعود
PageV1P0767
### || [genre: Qt]
# 1 هر که زی خویشتن گران آید %~% به بر دیگران گران نبود
# 2 وانکه گوید که من سبک‌روحم %~% زو گرانتر درین جهان نبود
# 3 از سبک روح راحت افزاید %~% وز گران جز فساد جان نبود
PageV1P0768
### || [genre: Qt]
# 1 گفتم ترا مدیح دریغا مدیح من %~% خود کرده‌ام ندارد باکرد خویش سود
# 2 چون احتلام بود مرا مدح گفتنت %~% بیدار گشتم آب نه درجای خویش بود
PageV1P0769
### || [genre: Qt]
# 1 کرد عالی بنای این مجدود %~% اختر سعد و طالع مسعود
# 2 از برای نزول میر عمید %~% صدر دنیا ضیا دین مودود
# 3 آنکه حکمش دهد ز روی نفاذ %~% آتش و آب را نزول وصعود
# 4 به تفکر رسد به سر فلک %~% به تجسس رسد به وهم حسود
# 5 دل او برده بارنامه بحر %~% کف او کرده کارنامه جود
# 6 هست فرمانش رهنمای قضا %~% هست احسانش نقش بند وجود
# 7 نیست بر رای او غلط ممکن %~% نیست از عقل کل خطا معهود
# 8 ای ز حزم تو در حوالی ملک %~% دولت و فتنه در قیام و قعود
# 9 وی ز عدل تو در نواحی دهر %~% جور و انصاف در صدور و ورود
# 10 پیش ذهن تو غیب برده رکوع %~% پیش کلک تو کرده وحی سجود
# 11 به کمال خدای گر بجز اوی %~% هست کاملتر از تو یک موجود
# 12 تا که افلاک را در این حرکت %~% نیست کون و فساد کس مقصود
# 13 باد عمر تو درحصول مراد %~% همچو دوران چرخ نامعدود
PageV1P0770
### || [genre: Qt]
# 1 زهی صاحب ملک پرور که گیتی %~% سخای ترا چرخ یک روزه آید
# 2 زلعل نگین تو درحکم مطلق %~% همی لرزه در چرخ پیروزه آید
# 3 چو وهم تو در سیر برهان نماید %~% ازو باد را سنگ در موزه آید
# 4 اگر آز من نعمت تو بداند %~% در ایام تو نوبت روزه آید
# 5 زدهر سیه کاسه الحق چنانم %~% که از پشت من دسته کوزه آید
# 6 هوا ماه دیگر چنان گرم گردد %~% که دوزخ به دنیا به دریوزه آید
# 7 اگر آن نخواهم که از پیله باشد %~% بباید مرا آنچه از قوزه آید
PageV1P0771
### || [genre: Qt]
# 1 ای خداوندی که از ایام اگر خواهی بیابی %~% جز نظیر خویش دیگر هرچت از خاطر برآید
# 2 تاد اگر خاک سم اسبت به دوزخ برفشاند %~% تا ابد از آتش او فعل آب کوثر آید
# 3 کمترین بندگانت انوری بر در به پایست %~% چون حوادث باز گردد یا چو اقبال اندر آید
PageV1P0772
### || [genre: Qt]
# 1 شاهدی دارم ای بزرگ چنانک %~% چاکرش آفتاب می‌باید
# 2 تا دلم تل سیم او بیند %~% یک جهان زر ناب می‌باید
# 3 نشود راست تا بود هشیار %~% گند مستی خراب می‌باید
# 4 تا ستونم رسد به خیمه او %~% سه قدح می طناب می‌باید
# 5 نقل و اسباب و لوت حاصل شد %~% یک صراحی شراب می‌باید
# 6 تو بده تا ترا ثواب بود %~% گر دلت را ثواب می‌باید
PageV1P0773
### || [genre: Qt]
# 1 جاییست نشسته چاکر تو %~% جایی که درو طرب افزاید
# 2 با مطربه‌ای چو ماه تابان %~% چنگی تر و خوش همی سراید
# 3 اسباب نشاط جمله داریم %~% جز طلعت تو که می‌بباید
# 4 درخواست همی کنیم هر دو %~% تشریف دهد سبک بیاید
PageV1P0774
### || [genre: Qt]
# 1 مفتی شرع کرم عاقله ملت جود %~% آنکه از مادر احرار چنو کم زاید
# 2 فتوی بنده چو از روی کرم برخواند %~% حکم فتوی بکند مشکل آن بگشاید
# 3 خواجه‌ای بنده خود را نه به تکلیف سؤال %~% به مراد دل خود مکرمتی فرماید
# 4 مدتی بنده نیابد خبری زان انعام %~% هم در آن بی‌خبری عمر همی فرساید
# 5 چون خبر یافت هم از خواجه بپرسد کانکیست %~% که مراآنچه تو فرمودی ازو می‌باید
# 6 خواجه گوید که فلانست برو زو بطلب %~% بنده دم در کشد و هیچ بدان نفزاید
# 7 چون دگر روز بپرسد که فلان خواجه کجاست %~% تا بدو بگرود و پس به ادا بگراید
# 8 مردکی بیند از این بیهده گو چاکرکی %~% مشت کلپتره و بیهوده به هم درخاید
# 9 گویدش خواجه ما رفت کنون ده روزست %~% تا رسیدست برو دایه و زن می‌گاید
# 10 بنده چون از پس آن رفته نخواهد رفتن %~% عوض آن اگر از خواجه بخواهد شاید
# 11 ور نشاید که عوض خواهد ازو آیدش آن %~% که حوالت نپذیرد پس از آن تا ناید
PageV1P0775
### || [genre: Qt]
# 1 خدای کار چو بر بنده‌ای فرو بندد %~% به هرچه دست زند رنج دل بیفزاید
# 2 وگر به طبع شود زود نزد همچو خودی %~% ز بهر چیزی خوار و نژند باز آید
# 3 چو اعتقاد کند کز کسش نباید چیز %~% خدای قدرت والای خویش بنماید
# 4 به دست بنده ز حل و ز عقد چیزی نیست %~% خدای بندد کار و خدای بگشاید
PageV1P0776
### || [genre: Qt]
# 1 ای بدیع‌الزمان بیا و ببین %~% که ز بدعت جهان چه می‌زاید
# 2 دوستان را به رنج بگذاری %~% تا فلکشان به غم بفرساید
# 3 من بدین دوستی شدم راضی %~% که ترا این چنین همی باید
# 4 گرچه در محنتی فتادستم %~% که دل از دیده می‌بپالاید
# 5 به سر تو که هیچ لحظه دلم %~% از تقاضای تو نیاساید
# 6 به درم هر که دست باز نهد %~% گویم این بار او همی آید
# 7 تو ز من فارغ و دلم شب و روز %~% چشم بر در ترا همی پاید
# 8 خود به از عقل هیچ مفتی نیست %~% زانکه او جز به عدل نگراید
# 9 قصه با او بگوی تات برین %~% بنکوهد اگرت نستاید
# 10 این ندانم چه گویمت چو فلک %~% پایم از بند باز نگشاید
# 11 با سر و روی و ریش تو چه کنم %~% رحمت تو کنون همی باید
# 12 کاهنم پشت پای می‌دوزد %~% وافتم پشت دست می‌خاید
# 13 این دو بیتک اگرچه طیبت رفت %~% تا دگر صورتیت ننماید
# 14 گر بدین خوشدلی و آزادی %~% خود دلم عذرهات فرماید
# 15 ورنه باز اندر آستینم نه %~% گر همی دامنت بیالاید
# 16 جد بی‌هزل زیرکان گویند %~% جان بکاهد ملامت افزاید
# 17 طعنه دشمنان گزاینده است %~% طیبت دوستان بنگزاید
# 18 پوستینم مکن که از غم و درد %~% فلکم پوست می‌بپیراید
# 19 آسیای سپهر دور از تو %~% هر شبم استخوان همی ساید
# 20 عکس اشک و رخم چو صبح و شفق %~% سقف گردون همی بیاراید
# 21 نالهایی کنم چنانکه به مهر %~% سنگ بر حال من ببخشاید
# 22 دستم اکنون جز آن ندارد کار %~% کز رخم رنگ اشک بزداید
# 23 کیل غم شد دلم که چرخ بدو %~% عمرها شادیی نپیماید
# 24 در عمرم فلک به دست اجل %~% می‌بترسم که گل برانداید
# 25 چه کنم تا بلا کرانه کند %~% یا مرا از میانه برباید
PageV1P0777
### || [genre: Qt]
# 1 ای خاک درت سرمه شده چشم ولی را %~% از بسکه کف پای تو بر خاک در آید
# 2 بر درگه تو بند به پایست به خدمت %~% دستوری او چیست رود یا که درآید
PageV1P0778
### || [genre: Qt]
# 1 ای به جود و به قدر بر ز فلک %~% گر سجودت برد فلک شاید
# 2 دست جودت جهان همی بخشد %~% پای قدرت فلک همی ساید
# 3 فلکت پشت پای از آن بوسد %~% حاسدت پشت دست از این خاید
# 4 همتت از سر علو و سمو %~% به جهان دست می‌نیالاید
# 5 اخترت از پی سعود و شرف %~% به فلک بر همی نیاساید
# 6 شبه تو چرخ هم ترا آرد %~% مثل تو دهر هم ترا زاید
# 7 هرکه را در دل از هوای تو مهر %~% با دلش چرخ راز بگشاید
# 8 هرکرا برتن از قبول تو حرز %~% المش چون شفا بنگراید
# 9 دشمنت دشمن خودست چنان %~% که برو ذات او نبخشاید
# 10 خنجر کین او چه پیرایی %~% خود زیانش سرش بپیراید
# 11 ای نیاز از می سخای تو مست %~% با توام کی به کس نیاز آید
# 12 مشربی دادیم که شربت آن %~% غم بکاهد طرب بیفزاید
# 13 از لطافت چنانکه جز به عرض %~% جوهرش سوی سفل نگراید
# 14 ظل او بر زمین نبیند کس %~% زانکه او چون هوا بننماید
# 15 با منش چون خرد بدید چه گفت %~% گفت چون تو ترا که بستاید
# 16 چون به شکلت نگه کنم گویم %~% کس به گل آفتاب انداید
# 17 گر به جرمت نگه کنم گویم %~% کس به گز ماهتاب پیماید
# 18 تا درآن مشرب آن بود شربت %~% که زدل رنگ رنج بزداید
# 19 باد بر دست تو میی که به عکس %~% رنگ رخسار لاله برباید
# 20 صرف و پالوده‌ای چنانکه به لطف %~% زابگینه چو ضو بپالاید
# 21 رای و فرمانت بر زمانه روان %~% تا خرد رای بد نفرماید
# 22 جامه عمر تو بفرسوده %~% تا قضا آسمان نفرساید
# 23 سخن آرای مدح تو چو خرد %~% تا سخن را خر بیاراید
# 24 ای به جاه تو جان ما خرم %~% روح را راح تو همی باید
# 25 جام از بهر می همی بایست %~% جسم از بهر جان همی باید
PageV1P0779
### || [genre: Qt]
# 1 طبع مهتاب را دو خاصیت است %~% که ببندد بدان و بگشاید
# 2 به یکی جان چو جور بخراشد %~% به دگر دل چو عدل بزداید
# 3 ماهتابیست این علی مهتاب %~% که اخس الخواص می‌زاید
# 4 سیب انصاف را ببندد رنگ %~% قصب عهد را بفرساید
# 5 گل آزادگی نکرده فزون %~% در زکام جفا بیفزاید
# 6 مد دریای مکرمت نکند %~% تا به جوی ثنا برون ناید
# 7 باز در جزر می‌کند تاثیر %~% تا چو آب و گلشن بیالاید
# 8 این چنین ماهتاب دانی چه %~% گازر حادثات را شاید
# 9 تا گرش در حساب کون و فساد %~% کز شش و هفت جام درباید
# 10 به ذراع فجی به دست قضا %~% ناگهان بر فناش پیماید
PageV1P0780
### || [genre: Qt]
# 1 ای بزرگی که رای روشن تو %~% همه کار صواب فرماید
# 2 هر سؤالی که در زمانه کنند %~% جودت آنرا جواب فرماید
# 3 کهتران را چو مهتران به کرم %~% یک صراحی شراب فرماید
PageV1P0781
### || [genre: Qt]
# 1 بر کار جهان دل منه ایرا که نشاید %~% کین خوبی و ناخوبی هم دیر نپاید
# 2 چندان که بگفتم مهل کاخر روزی %~% آن سیم سیه گردد و آن حلقه بساید
# 3 پندم نپذیرفتی و خوکی شدی آخر %~% وامروز در این شهر کسی خوک نگاید
# 4 هم با دل پر دردی و هم با رخ پر موی %~% ای سرو لقا محنت از این بیش نیاید
PageV1P0782
### || [genre: Qt]
# 1 در مرثیه موئیدالدین %~% هرکس اثری همی نماید
# 2 گفتم که تشبهی کنم نیز %~% باشد که تسلیی فزاید
# 3 لیکن پس از آن جهان معنی %~% خود طبع سخن همی نزاید
# 4 با این همه شرح حال شرطست %~% شرطی نه که طبع هرزه لاید
# 5 در جوف سپهر تنگدل بود %~% عنقا به قفس درون نیاید
# 6 می‌گفت کجاست باد فضلی %~% کم زین سر خاک در رباید
# 7 یزدان که گره‌گشای فضلش %~% بند قدر و قضا گشاید
# 8 بشنید به استماع لایق %~% چونان که جز آنچنان نشاید
# 9 لطفش به رسالت اجل گفت %~% کاین زبده صنع می چه باید
# 10 بر شاخ مزاج بلبل جانت %~% تا چند نوای غم سراید
# 11 گر مختصرست عالم کون %~% رای تو بدو نمی‌گراید
# 12 بخرام که سکنه دگر هست %~% تا آن دگرت چگونه آید
PageV1P0783
### || [genre: Qt]
# 1 خدایگانا نزدیک شد که صبح ظفر %~% زظل گوهر چترت شود سیاه وسفید
# 2 ایا وجود ترا فیض جود واهب کل %~% به عمر ملک سلیمان و نوح داده نوید
# 3 تویی که سایه عدلت چنان بسیط شده %~% که رخنه کردن آن مشکل است برخورشید
# 4 نهیب رزم تو بگسست جوشن بهرام %~% شکوه بزم تو بشکست بربط ناهید
# 5 شود چو غنچه گل چاک ترک دشمن تو %~% گرش به نام تو بر سر زنند خنجر بید
# 6 برد یمین ترا سجده خامه تقدیر %~% دهد یسار ترا بوسه خاتم جمشید
# 7 بدان خدای که خورشید آسمان را داد %~% جوار سکنه بهرام و حجره ناهید
# 8 بدان خدای که در کارگاه صنعت کرد %~% رخ سیاه مه از نور آفتاب سفید
# 9 که در مفارقت بازگاه چون فلکت %~% مرا ز سایه به خورشید عمر نیست امید
PageV1P0784
### || [genre: Qt]
# 1 صاحبا سقطه مبارک تو %~% نه ز آسیب حادثات رسید
# 2 دوش این واقعه چو حادث شد %~% منهیی زاسمان به بنده دوید
# 3 ماجرایی از آن حکایت کرد %~% بنده برگویدت چنان که شنید
# 4 گفت دی خواجه جهان زچمن %~% ناگهانی چو سوی قصر چمید
# 5 مگر اندر میان آن حرکت %~% چین دامن زخاک ره برچید
# 6 خاک در پایش اوفتاد وبه درد %~% روی در کفش او همی مالید
# 7 یعنی از بنده در مکش دامن %~% آسمان انبساط خاک بدید
# 8 غیرت غیر برد بر پایش %~% قوت غیرتش چو درجنبید
# 9 رخ ترش کرد و آستین بر زد %~% سیلی خصم‌وار باز کشید
# 10 خاک مسکین زبیم سیلی او %~% مضطرب گشت و جرم در دزدید
# 11 پای میمونش از تزلزل خاک %~% مگر از جای خویشتن بخزید
# 12 هم از این بود آنکه وقت سحر %~% دوش گیسوی شب زبن ببرید
# 13 هم از این بود آنکه زاول روز %~% صبح برخویشتن قبا بدرید
# 14 یا ربش هیچ تلخییی مچشان %~% که از این سهل شربتی که چشید
# 15 نور بر جرم آفتاب فسرد %~% خوی ز اندام آسمان بچکید
PageV1P0785
### || [genre: Qt]
# 1 به خدایی که دست قدرت او %~% نیل شب برعزار روز کشید
# 2 کین برادر ندید یک لحظه %~% بی‌شما راحت و نخواهد دید
# 3 بی‌شما هیچ بر گل دل او %~% باد شبگیری صبا نوزید
# 4 هیچ یک از دریچه جانش %~% مرغ لذات و عیش خوش نپرید
PageV1P0786
### || [genre: Qt]
# 1 بنده گر درهنر عطارد نیست %~% ای به رامش قوی تر از ناهید
# 2 هر زمان از کدام زهره و دل %~% بار خواهد به مجلس خورشید
PageV1P0787
### || [genre: Qt]
# 1 روزی پسری با پدر خویش چنین گفت %~% کان مردک بازاری از آن زرق چه جوید
# 2 گفتا چه تفحص کنی احوال گروهی %~% کز گند طمعشان سگ صیاد نبوید
# 3 عاقل به چنان طایفه دون نگراید %~% مردم به سوی مزبله و جیفه نپوید
# 4 بازار یکی مزرعه تخم فسادست %~% زان تخم در آن خاک چه پاشی که چه روید
# 5 امید مکن راستی از پشت بنفشه %~% تا روی تو چون لاله به خونابه نشوید
# 6 قولی نبود راست‌تر از قول شهادت %~% زان در همه بازار یکی راست نگوید
PageV1P0788
### || [genre: Qt]
# 1 اگر انوری خواهد از روزگار %~% که یک لحظه بی‌زا زحمت زید
# 2 مگس را پدید آورد روزگار %~% که تا بر سر را رحمت رید
PageV1P0789
### || [genre: Qt]
# 1 خسرو از اصطبل معمورت که آن معمور باد %~% کام‌ور اعمار اسبان شیخ ابوعامر رسید
# 2 مرکب میمون ادام الله توفیقه که هست %~% یادگار نوح پیغمبر که در کشتی کشید
# 3 گفتم ای پیر مبارک خیر مقدم مرحبا %~% قصه آن کو که گوش و چشم تو دید وشنید
# 4 از خبرهای صریر آسمان گوشت چه یافت %~% وز خطرهای سپهری دیده سرت چه دید
# 5 اندر آن وقتی که عالم جمله اسبان داشتند %~% مجلس شیخ‌الشیوخی سبزها چون می‌چرید
# 6 حال آدم گوی و نوح و قصه ذبح خلیل %~% ناقه صالح چه بود و رخش رستم چون دوید
# 7 شهسوار سر اسری در شبی هفت آسمان %~% بر براق تیز تک ره چون بپیمود و برید
# 8 بیعت بوبکر و آن فضل اقیلونی چه بود %~% مصلحت دید علی وان فتنها چون خوابنید
# 9 حیدر کرار حرب عمرو عنتر چون شکست %~% رستم دستان صف گردان لشکر چون درید
# 10 اسب اندر خشم شد الحق ندانی تا چه گفت %~% پشت دست از غبن من آنجا به دندان می‌گزید
# 11 گفت ای استغفرالله این سؤال از چون منی %~% وه وه این اشکال بین کاین بر سر من آورید
# 12 گفتمش اسبا قدیما خرنه‌ای آخر بگوی %~% تا مبارک مقدمت در دور عالم کی رسید
# 13 گفت تو بسیار ماندی هیچ می‌دانی کدام %~% آن نخستین جانور کایزد تعالی آفرید
PageV1P0790
### || [genre: Qt]
# 1 ای برادر پند من بشنو اگر خواهی صلاح %~% در معاش خویش بر قانون من کن یک مدار
# 2 ور قرارت نیست بر گفتم یقین دان کز اسف %~% بر فوات آن نگردی ناصبور و بی قرار
# 3 مرد باش و ترک زن کن کاندرین ایام ما %~% زن نخواهد هیچ مرد باتمیز و هوشیار
# 4 باشد اندر اصل خود خر پس شود تصحیف حر %~% آنکه خواهد اصل هر اندوه مر تیماردار
# 5 ور اسیر شهوتی باری کنیزک خر به زر %~% سروقدی ماه رویی سیم ساقی گلعذار
# 6 این قدردانی که چون خیزی به وقت بامداد %~% روی مال خویش بینی نه روی وام دار
# 7 ور به کس رغبت نداری برگذر زو برحقی %~% کاندرو یک نفع بینی و کدورت صد هزار
# 8 شیوه اهل زمانه پیش کن بگزین غلام %~% در حضر بی‌بی و خاتون در سفر اسفندیار
# 9 بر زند از بهر تو دامن به وقت کاه زیر %~% بر زند خود را به صف کین به گاه کارزار
# 10 روز و شب دوزنده خصم و عدو باشد به تیر %~% سال ومه باشد جماع و بوسه را پیشت چو پار
# 11 هم حریف و هم قرین و هم ندیم و هم رفیق %~% هم غلام و هم کنیزک هم پیاده هم سوار
# 12 تا بود بر طبع تو باری بزی با سنگ و سیم %~% ور ز دل گردد مزاجت هست او زر عیار
PageV1P0791
### || [genre: Qt]
# 1 ای برقد تو راست قبای سخا و جود %~% حرفیست در لباس مرا با تو گوش دار
# 2 در تن مراست کهنه قبایی که پاره‌اش %~% دارد ز بخیه کاری ادریس یادگار
# 3 آدم به دست جود خودش پنبه کاشته %~% حوا به سعی دوک خودش رشته پود و تار
# 4 سوراخهای او کندم وام ریشخند %~% از هر طرف که پیش گروهی کنم گذار
# 5 لطفی نما که هست به راه قبای تو %~% سوراخها به هر طرفی چشم انتظار
PageV1P0792
### || [genre: Qt]
# 1 با خار قناعت ار بسازی یکبار %~% از هر قدمی برویدت صد گلزار
# 2 با خارکشان نشین که اندر دو سه روز %~% صد برگ بساخت گل ز یک دسته خار
PageV1P0793
### || [genre: Qt]
# 1 حکایت است به فضل استماع فرمایند %~% به شرط آنکه نگیرند از این سخن آزار
# 2 به روزگار ملکشه عرابیی خج کول %~% مگر به بارگهش رفت از قضا گه بار
# 3 سؤال کرد که امسال عزم حج دارم %~% مرا اگر بدهد پادشاه صد دینار
# 4 چو حلقه در کعبه بگیرم از سر صدق %~% برای دولت و عمرش دعا کنم بسیار
# 5 چو پادشه بشنید این سخن به خازن گفت %~% که آنچه خواست عرابی برو دوچندان آر
# 6 برفت خازن و آورد و پیش شه بنهاد %~% به لطف گفت شه او را که سید این بردار
# 7 سپاس دار و بدان کین دویست دینارست %~% صدست زاد ترا و کرای و پای افزار
# 8 صد دگر به خموشانه می‌دهم رشوت %~% نه بهر من ز برای خدای را زنهار
# 9 که چون به کعبه رسی هیچ یاد من نکنی %~% که از وکیل دربد تباه گردد کار
PageV1P0794
### || [genre: Qt]
# 1 گر بنده به خدمتت نیامد %~% زو منت بی شمار می‌دار
# 2 ور یک دو سه روز کرد تقصیر %~% در خدمت تو عبث مپندار
# 3 زیرا که تو کعبه جلالی %~% نتوان سوی کعبه رفت بسیار
PageV1P0795
### || [genre: Qt]
# 1 آ زاده گر کریم نیابد ورا چه عجب %~% گر زی خسیس طبع گراید به اضطرار
# 2 سوی سگان گراید از بهر قوت را %~% شیری که گور و غرم نیابد به مرغزار
PageV1P0796
### || [genre: Qt]
# 1 ای مستفاد لطف تو اقبال آسمان %~% وی مستعار جود تو آثار روزگار
# 2 انوار آن ز سایه جود تو مستفاد %~% و آثار این ز عادت خوب تو مستعار
# 3 دوش از حساب هندو جمل بنده ترا %~% بیتی دو شعر گفته شد از روی اختصار
# 4 مال چهار بنگر و جذرش بروفزای %~% پس ضرب کن تمامت این مال درچهار
# 5 اینک دوحرف گفته شد اندر دو نیم‌بیت %~% چون رای تو متین و چو حزم تو استوار
# 6 یک حرف دیگرست که بی‌آن تمام نیست %~% معنی آن دو خواه نهان خواه آشکار
# 7 مجموع این حساب همین هر دو حرف راست %~% چون در سه ضرب شد شود این کار چون نگار
# 8 این است التماسش و گر ناروا بود %~% از تو روا ندارد هم تو روا مدار
PageV1P0797
### || [genre: Qt]
# 1 من و سه شاعر و شش درزی و چهار دبیر %~% اسیر و خوار بماندیم در کف دو سوار
# 2 دبیر و درزی و شاعر چگونه جنگ کنند %~% اگر چه چارده باشند وگر چهار هزار
PageV1P0798
### || [genre: Qt]
# 1 با یکی مزاح و دو خنیاگر و سه تا حریف %~% دوش نزدیک من آمد آن پسر وقت سحر
# 2 پیشش آوردم شراب لعل چون چشم خروس %~% نزدش آوردم کمر بند مرصع از گهر
# 3 آن حریفان و ندیمانش به من کردند روی %~% کای بلاغت را بلاغ و وی بصارت را بصر
# 4 چون دهان نبود مر او را در کجا ریزد شراب %~% چون میان نبود مر او را در کجا بندد کمر
PageV1P0799
### || [genre: Qt]
# 1 دهر و افلاک و انجم و ارکان %~% همه شرند اگرنه مایه شر
# 2 خود جهان خرف ندارد خیر %~% تا که هست از و جود خیر خبر
# 3 تا نداری امید خیر که نیست %~% حامل ذکر او قضا و قدر
# 4 چیست عنقا به هر دو عالم خیر %~% که ازو نام هست و نیست اثر
# 5 ای دل از کار خویش هیچ مرنج %~% نیست کار دگر به رنگ دگر
# 6 نقد و نسیه چو هفده و هژده‌ست %~% بل دو پنج است و ده نه به نه بتر
PageV1P0800
### || [genre: Qt]
# 1 خداوندا تو آنی کافرینش %~% به کلی هست چون دریا و تو در
# 2 جهان را پهلوان چون تو نباشد %~% زهی از تو جهان را صد تفاخر
# 3 ندارد بیشه دولت چو تو شیر %~% نزاید مادر گیتی چو تو حر
# 4 به گیتی فتنه کی بنشستی از پای %~% اگز نه تیغ تو گفتیش التر
# 5 فلک با اختران گفتا که آن کیست %~% که هست از خیل او چشم ظفر پر
# 6 رکاب تو ببوسیدند و گفتند %~% الغ جاندار بک اینانج سنقر
PageV1P0801
### || [genre: Qt]
# 1 قاضی از من نصیحتی بشنو %~% نه مطول به از طویله در
# 2 بارها گفتمت خر از کفه دور %~% خر بغایی مکن تو گرد آخر
# 3 پند احرار دامنت نگرفت %~% این به تصحیف تا قیامت حر
# 4 کیک دریاچه من افکندی %~% وینکت سنگ اوفتاده به سر
# 5 هین که شاخ هجا به بار آمد %~% بیش از این بخ نام وننگ مبر
# 6 خشک ریشی گری کری نکند %~% هان وهان چاردست و پای شتر
# 7 این زمان بیش از این نمی‌گویم %~% ایها الشیخ بالسلامة مر
# 8 پس از این خون تو به گردن تو %~% گر بدان آریم که گویم پر
PageV1P0802
### || [genre: Qt]
# 1 بردم به کدوی تر بدو حاجت %~% انگشت نهاد پیش من بر سر
# 2 گفتا به گدوی خشک من گر هست %~% اندر همه باغ من کدویی تر
PageV1P0803
### || [genre: Qt]
# 1 اندرین دور بی‌کرانه که هست %~% آخر کار هوشیاران شکر
# 2 نعمتی کان به شکر ارزد چیست %~% پس مه اندیش هم مصحف شکر
PageV1P0804
### || [genre: Qt]
# 1 باده خوردن به ساتکینی در %~% از هنر نیست بلکه هست خطر
# 2 خفتن و رفتن است حاصل او %~% وز خطرهای مجلس اینت بتر
# 3 کردن قذف و کینه جستن مهر %~% گفتن ناصواب و جستن شر
# 4 هر که او خورد ساتکینی زان %~% جز چنین چیزها نبندد بر
# 5 چون همه رنج هست و راحتی نی %~% مردمی کن مرا بده تو مخور
PageV1P0805
### || [genre: Qt]
# 1 ای هنر از آتش تو بویا همچو عود %~% وی فلک در خدمتت چون نیشکر بسته کمر
# 2 کار من با شکر و عود آمدست اندر زفاف %~% وین محقر نزد آن مهتر نداردبس خطر
# 3 عود و شکر ده به من کین غم به من آن می‌کند %~% کاب و آتش می‌کند پیوسته باعود و شکر
PageV1P0806
### || [genre: Qt]
# 1 هر که تواند که فرشته شود %~% خیره چرا باشد دیو و ستور
# 2 تا نکنی ای پسر ناخلف %~% ملک پدر در سر شیرین و شور
# 3 چیست جهان قعر تنور اثیر %~% خود چه تفرج بود اندر تنور
# 4 جان که دلش سیر نگردد زتن %~% مرغ و قفس نیست که مرده است و گور
# 5 خشم چو دندان بزند همچو مار %~% حرص چو دانه بکشد همچو مور
# 6 طیره توان داد ملک را به قدر %~% سخره توان کرد فلک را به زور
# 7 چشمه خورشید شو از اعتدال %~% تا برهی از قصب و از سمور
# 8 خاک به شهوت مسپر چون سپهر %~% تا نه زنت غتفره گیرد نه پور
# 9 بو که گریبانت بگیرد خرد %~% خود که گرفتست گریبان عور
# 10 گیر که گیتی همه چنگست و نای %~% گیر که گردون همه ماهست و هور
# 11 طبع ترا زانچه که گوشیست کر %~% نفس ترا زانچه که چشمیست کور
PageV1P0807
### || [genre: Qt]
# 1 هر کس که جگر خورد و به خردی هنر آموخت %~% در دور قمر گو بنشین خون جگر خور
# 2 نزدیک کسانی که به صورت چو کسی‌اند %~% با صورت ایشان نفسی می زن و برخور
# 3 پیغام زنان می‌بر و دیبای به زر پوش %~% با مسخرگی می‌کن و حلوای شکر خور
PageV1P0808
### || [genre: Qt]
# 1 به خدایی که از مشیت او %~% رنج رنجور و شادی مسرور
# 2 که مرا در همه جهان جانیست %~% وان ز حرمان خدمتت رنجور
PageV1P0809
### || [genre: Qt]
# 1 هرگز گمان مبر که کمال‌الزمان بمرد %~% کو روح محض بود نه جسم فناپذیر
# 2 می‌دان که ساکنان فلک سیر گشته‌اند %~% از مطربی زهره بدین چرخ گنده پیر
# 3 خواهش گری به نزد کمال‌الزمان شدند %~% کو بود در زمانه درین علم بی نظیر
# 4 گفتند زهره را ز فلک دور کرده‌ایم %~% ای رشک جان زهره بیا جای او بگیر
PageV1P0810
### || [genre: Qt]
# 1 اثر خشمش از نوش پدید آرد نیش %~% نظر لطفش از سیر برون آرد شیر
# 2 از یکی دو کند آنگه که به کف گیرد تیغ %~% وز دویی یک کند آنگه که بیندازد تیر
PageV1P0811
### || [genre: Qt]
# 1 آزرده رفت مانا تاج‌الزمان ز ما %~% زیرا که وقت رفتن رفتم نگفت نیز
# 2 اسراف از او طمع نتوان داشت شرط نیست %~% لفظش درست و مرد حکیمست و در عزیز
PageV1P0812
### || [genre: Qt]
# 1 روزم از روز بهتر است اکنون %~% از مراعات شمس دین فیروز
# 2 جاودان از فلک خطابش این %~% کی بر اعدا و اولیا پیروز
PageV1P0813
### || [genre: Qt]
# 1 چهار چیز همی خواهم از خدای ترا %~% بگویم ار تو بگویی که آن چهار چه چیز
# 2 به پات اندر خار و به دستت اندر مار %~% به ریشت اندر هار و به سبلت اندر تیز
PageV1P0814
### || [genre: Qt]
# 1 دی از کسان خواجه بکردم یکی سؤال %~% گفتم به خوان خواجه نشینند چند کس
# 2 گفتا به خوان خواجه نشیند دو کس مدام %~% از مهتران فرشته و از کهتران مگس
PageV1P0815
### || [genre: Qt]
# 1 صاحبا به هر رهی یک قدری می بفرست %~% نه از آن می که بود در خور پیمانه وطاس
# 2 زان می بی‌شر و بی‌شور که بی‌سیمان را %~% ساغر او کف دستست وصراحی کریاس
PageV1P0816
### || [genre: Qt]
# 1 خواهی که بهین کار جهان کار تو باشد %~% زین هردو یکی کار کن از هر چه کنی بس
# 2 یا فایده ده آنچ بدانی دگری را %~% یا فایده گیر آنچ ندانی ز دگر کس
PageV1P0817
### || [genre: Qt]
# 1 ای به اقلیم کبریای تو در %~% آسمان شحنه آفتاب عسس
# 2 چند گویی چه خورده‌ای به وثاق %~% تو بدانی اگر نداند کس
# 3 چه خورم خون پنج و شش روزان %~% نپزد مطبخم جز که هوس
# 4 به خدایی که مجمل روزی %~% به تفاصیل او رساند و بس
# 5 که زمین و هوای خانه من %~% نه همی مور بیند و نه مگس
# 6 هین که اسباب زندگیم امروز %~% هیچ معلوم نیست جز که نفس
PageV1P0818
### || [genre: Qt]
# 1 ای خداوندی که کمتر بنده در فرمان تو %~% آسمان ابلق است و روزگار آبنوس
# 2 گشته قدرت را سر گردون گردان پایمال %~% کرده دستت را لب خورشید رخشان دستبوس
# 3 خاک طوس از نعل یک ران تو باشد پر هلال %~% آسمان هر ساعتی گوید که آوخ ای فسوس
# 4 کاشکی در ابتدای آفرینش کردگار %~% بنده را فرموده بودی تا که بوسد خاک طوس
PageV1P0819
### || [genre: Qt]
# 1 سر زلفت بجز دست تو حیفست %~% لب لعلت به بوس جز تو افسوس
# 2 سر زلف تو باری هم تو می‌کش %~% لب لعل تو باری هم تو می‌بوس
PageV1P0820
### || [genre: Qt]
# 1 تو در قوادگی ای سرخ کافر %~% توانی گر کنی تصنیف و تدریس
# 2 اگر حوا و آدم زنده گردند %~% به مکر و حیلت و دستان و تلبیس
# 3 بگردانی دل حوا ز آدم %~% کنی در ساعتش عاشق به ابلیس
PageV1P0821
### || [genre: Qt]
# 1 بودن اندر عذاب چون جرجیس %~% یات شدن در جحیم چون ابلیس
# 2 بهترست از سؤال کردن و طمع %~% وایستادن به پیش مرد خسیس
PageV1P0822
### || [genre: Qt]
# 1 انوری بهر قبول عامه چند از ننگ شعر %~% راه حکمت رو قبول عامه‌گو هرگز مباش
# 2 رفت هنگام عزل گفتن دگر سردی مکن %~% راویان را گرمی هنگامه‌گو هرگز مباش
# 3 تاج حکمت با لباس عافیت باشد بپوش %~% جان چو کامل شد طراز جامه‌گو هرگز مباش
# 4 در کمال بوعلی نقصان فردوسی نگر %~% هر کجا آمد شفا شهنامه‌گو هرگز مباش
# 5 تاکی از تشبیه تیغ و خامه خامی بایدت %~% تیر بهرامی تو تیغ و خامه‌گو هرگز مباش
# 6 آرزو خود کام زادست و قناعت خوش منش %~% باد او شو کام از خودکامه‌گو هرگز مباش
PageV1P0823
### || [genre: Qt]
# 1 شب سیاه به تاریکی ار نشینم به %~% که از چراغ لئیمان به من رسد تابش
# 2 جگر بر آتش حرمان کباب اولیتر %~% که از سقایه دونان کنند سیر آبش
PageV1P0824
### || [genre: Qt]
# 1 آن خواجه کز آستین رغبت %~% دست کرم بزرگوارش
# 2 برداشت زخاک عالمی را %~% در خاک نهاد روزگارش
# 3 ننشست نظیر او ولیکن %~% بنشاند عزای پایدارش
# 4 صدگونه چو من یتیم احسان %~% برخاک دریغ یادگارش
PageV1P0825
### || [genre: Qt]
# 1 شعرم به همه جهان رسیدست %~% مانند کبوتران مرعش
# 2 شوخ آن باشد که وقت پاسخ %~% ما را بدهد جواب ناخوش
# 3 شکر ز لبش چو خواستم گفت %~% بگذر ز سر حدیث زرکش
PageV1P0826
### || [genre: Qt]
# 1 ای کریمی که از سخاوت تو %~% روید از سنگ خاره مرزنگوش
# 2 تا جهان اسب دولتت زین کرد %~% چرخ را هست غاشیه بر دوش
# 3 آنکه او تای خدمتت نزند %~% چون ربابش فلک بمالد گوش
# 4 چنگ مدح تو ساختم چه شود %~% که چو بربط شوم عتابی‌پوش
PageV1P0827
### || [genre: Qt]
# 1 دوش دور از تو ای مدبر عقل %~% نه به تدبیر عقل دوراندیش
# 2 پیشت از گونه گونه بی‌نفسی %~% که نگون باد نفس کافرکیش
# 3 کرده‌ام آنکه یاد آن امروز %~% می‌کند جانم از خجالت ریش
# 4 هیچ دانی چگونه خواهم گفت %~% عذر می خوردگی و مستی خویش
PageV1P0828
### || [genre: Qt]
# 1 به خدایی که کرد گردون را %~% کلبه قدرت الهی خویش
# 2 که ندیدم ز کارداری خویش %~% هیچ سودی مگر تباهی خویش
PageV1P0829
### || [genre: Qt]
# 1 اگر به رنج ندارد اجل نجیب‌الدین %~% که هیچ رنج مبادش ز عالم بدکیش
# 2 به پاره‌ای سیهی بر سرم نهد منت %~% به شرط آنکه دگر دردسر نیارم بیش
# 3 به وقت خواندن این قطعه دانم این معنی %~% به گوشه دل او بگذرد که ای درویش
# 4 دل من از سیهی دادن تو سیر آمد %~% دل تو سیر نگشت از سپیدکاری خویش
PageV1P0830
### || [genre: Qt]
# 1 هر بلایی کز آسمان آید %~% گرچه بر دیگری قضا باشد
# 2 بر زمین نارسیده می‌گوید %~% خانه انوری کجا باشد
PageV1P0831
### || [genre: Qt]
# 1 ای شجاعی کز تو بددل‌تر ندیدم در جهان %~% تیرت از ترکش برون ناید مگر از بیم خویش
# 2 گر به اقلیمی دگر تیری ز ترکش برکشند %~% خفته گردی چون کمان از بیم در اقلیم خویش
# 3 آن برد زر ترا کو از تو زر بیرون کند %~% وان خورد سیم تراکو در تو ریزد سیم خویش
PageV1P0832
### || [genre: Qt]
# 1 عادت طرح شعر آوردند %~% قومی از حرص و بخل گنده خویش
# 2 نام حکمت همی نهند آنگاه %~% بر خرافات ژاژ ژنده خویش
# 3 گرگ و خراز این لئیمان‌اند %~% همه دوزنده و درنده خویش
# 4 انوری پس تو نیز یاد آور %~% طیرگیهای زهرخنده خویش
# 5 پیش همچون خودی ز سیلی آز %~% سرک پیش درفکنده خویش
# 6 شکر کن کین زمانش می‌بینی %~% خواجه دیگران و بنده خویش
PageV1P0833
### || [genre: Qt]
# 1 ای فلک با کمال تو ناقص %~% وی جهان بی‌نوال تو درویش
# 2 گم کند راه مصلحت تقدیر %~% گرنه تدبیر تو بود در پیش
# 3 همچو معنی که در بیان باشد %~% در جهانی و از جهانی بیش
# 4 دوش دور از تو ای مدبر عقل %~% نه به تدبیر عقل دوراندیش
# 5 جمع ضدین کرده در زنبور %~% لطفت از نوش انتقام از نیش
# 6 پیشت از گونه گونه بی‌نفسی %~% که نگون باد نفس کافرکیش
# 7 کرده‌ام آنکه یاد آن امروز %~% می‌کند جانم از خجالت ریش
# 8 هیچ دانی که روی عذری هست %~% تا بخواهم زنابکاری خویش
PageV1P0834
### || [genre: Qt]
# 1 ای فلک پیش قدر تو ناقص %~% وی جهان پیش دست تو درویش
# 2 دولتت را زوال بیگانه %~% مدتت را خلود آمده خویش
# 3 در بزرگی ز روی نسبت و قدر %~% ذاتت از کل آفرینش بیش
# 4 حلم تو زود عفو دیر عتاب %~% حزم تو پیش بین دوراندیش
# 5 دوش در پیش خدمت تو که باد %~% آسمانش به خدمت آمده پیش
# 6 آن تجاوز نکرده‌ام که توان %~% داشت جایز به هیچ مذهب و کیش
# 7 هیچ دانی چگونه خواهم خواست %~% عذر بی‌خردگی و مستی خویش
PageV1P0835
### || [genre: Qt]
# 1 ای به طالع چو نام خود مسعود %~% وی به همت چو رای خویش رفیع
# 2 آسمان آن مطاع عالم کون %~% امر و نهی ترا به طوع مطیع
# 3 تیره ماه امید را داده %~% به صبای وفا مزاج ربیع
# 4 دو طلایه است حزم و عزم ترا %~% سیرشان جاودان بطی و سریع
# 5 مدتی شد که در مصالح من %~% بوده‌ای هم تو خصم و هم تو شفیع
# 6 عاطفتهای خاص تو دادست %~% صد رهم بی‌نیازی از توزیع
# 7 بدعتی تو منه در این مدت %~% که بود از خصایص تو بدیع
# 8 به خدایی که جز بدو سوگند %~% هست شرک خفی و فحش شنیع
# 9 که به ترویج این خطم هرگز %~% این توقع نبود از آن توقیع
PageV1P0836
### || [genre: Qt]
# 1 دراز گشت حدیث درازدستی ما %~% سپید گشت به یک ره سپیدکاری برف
# 2 زمین و آب دو فعلند پر منافع سخت %~% هوا و آب دو بحرند پر عفونت ژرف
# 3 فغان من همه زین عیش تلخ و روی ترش %~% چنانکه قلیه افعی خوری بریق ترف
# 4 فغان من ز خداوند من حمیدالدین %~% که از وجود من او را فراغتیست شگرف
# 5 در این چنین مه و موسم که درع ماهی را %~% ز زور لرزه دریا نه قبه ماند و نه ظرف
# 6 به صد هزار تکلف به خدمتش بردم %~% قصیده‌ای که نه نقدش عیار یافت نه صرف
# 7 ز عرض کردن و ناکردنش چنان که کنند %~% خبر نکرد مرا بعد هفته‌ای به دو حرف
PageV1P0837
### || [genre: Qt]
# 1 ایا کان مروت صدر والا %~% مکان مردی و گنج لطائف
# 2 نظیرت در سخا و مردمی نیست %~% نه در مرو و نه بغداد و نه طائف
# 3 بدان معنی که فردا تا به محشر %~% سفیدت باشد اندر کف صحائف
# 4 بفرمایی برای انوری را %~% ز جود مکرمت یک شب وظائف
PageV1P0838
### || [genre: Qt]
# 1 مار نون نکاح چو بزدت %~% ای به حری و رادمری طاق
# 2 هان و هان تا ز کس طلب نکنی %~% هیچ تریاق به ز طای طلاق
PageV1P0839
### || [genre: Qt]
# 1 جامه ازرق همی پوشی و نزدیک تو نه %~% از حلال کسب تا نان گدایی هیچ فرق
# 2 چون الف کم کردی از ازرق تو یعنی راستی %~% حاصلی نامد از آن ازرق ترا الا که زرق
PageV1P0840
### || [genre: Qt]
# 1 ای بزرگی که شد دل و رایت %~% حارس ملک دوده سلجوق
# 2 متعجب بمانده بر گردون %~% در کمال علو تو عیوق
# 3 بوده در بذل و جود چون حاتم %~% گشته در عدل و داد چون فاروق
# 4 روز و شب در عبادت خالق %~% سال و ماه در رعایت مخلوق
# 5 نزهت‌افزای چون می صافی %~% مجلس‌آرای چون رخ معشوق
# 6 عز دین مر ترا لقب داده %~% سعد دین خواجه اجل مرزوق
PageV1P0841
### || [genre: Qt]
# 1 هرکه مخلوق را کند خدمت %~% چون بود حر و فاضل و مرزوق
# 2 عمر باید که بگذراند خوش %~% پیش مخلوق با می و معشوق
# 3 پس از این در تهی نیاید نیز %~% از زر و جامه کیسه و صندوق
# 4 چون ز خدمت به کف نیاید این %~%  خر در زن مخلوق
PageV1P0842
### || [genre: Qt]
# 1 غذای روح بود باده رحیق‌الحق %~% که لون او کند از لون دور گل راوق
# 2 به طعم تلخ چو پند پدر ولیک مفید %~% به نزد مبطل باطل به نزد دانا حق
# 3 حلال گشته به احکام عقل بر دانا %~% حرام گشته به فتوی شرع بر احمق
# 4 به رنگ زنگ زداید ز جان اندهگین %~% همای گردد اگر جرعه‌ای بیابد بق
PageV1P0843
### || [genre: Qt]
# 1 ای خواجه مبارک بر بندگان شفیق %~% فریاد رس که خون رهی ریخت جاثلیق
# 2 لختی ز خون بچه تاکم فرست از آنک %~% هم بوی مشک دارد و هم گونه عقیق
# 3 تا ما به یاد خواجه دگربار پر کنیم %~% از باده خون اکحل و قیفال و باسلیق
PageV1P0844
### || [genre: Qt]
# 1 نه نجیب از پی آن شد به فلک بر کورا %~% همتی بود که آن می‌شد و او بر فتراک
# 2 واینکه در خاک فتادست کنون هم زان نیست %~% که گزافیست ز دوران و بدی از افلاک
# 3 فلک از دور همی دیدش کی دانست او %~% که نه با صورت خوبست و نه با سیرت پاک
# 4 برکشیدش ز جهان تا به مقامی که ازوی %~% هرکه برتر شود ایمن بود از بیم هلاک
# 5 چون بدیدش که کسی نیست رها کردش باز %~% تا دگرباره نگونسار درافتاد به خاک
PageV1P0845
### || [genre: Qt]
# 1 ایا رادی که اندر ناف آهو %~% ز بوی خلق تو خون می‌شود مشک
# 2 ترا دستیست چون دریا گشاده %~% چرا بر من فروبستی چنین خشک
PageV1P0846
### || [genre: Qt]
# 1 صاحبا از نیکخواه و بدسگالت یک مثال %~% دیده‌ام از چرخ دولاب و در آنم نیست شک
# 2 میل دورش چون به گردش می‌درآید دیده‌ای %~% یک طرف سوی زمین دیگر طرف سوی فلک
# 3 قصد و میل نیکخواه و بدسگالت همچنوست %~% در ترقی زی درج و اندر تراجع زی درک
# 4 این کنار از کام دل برمی‌شود سوی سماک %~% وان دماغ از مغز خالی می‌شود سوی سمک
PageV1P0847
### || [genre: Qt]
# 1 منعمی بر پیر دهقانی گذشت اندر دهی %~% نان جو می‌خورد و پیشش پاره‌ای بز موی و دوک
# 2 گفتش ای مسکین نگر با آنچنان روزی و عیش %~% پیر دهقان گفت من لذاتنا این الملوک
PageV1P0848
### || [genre: Qt]
# 1 ای نمودار ارتفاع فلک %~% ساکنانت مقدسان چو ملک
# 2 اوج سقف تو رازدار سماک %~% بیخ صحن تو همنشین سمک
# 3 در تمیز میان جنت و تو %~% رای رضوان دراوفتاده به شک
# 4 پختکی داشت دیگ دهر و نداشت %~% راستی بی‌حلاوت تو نمک
# 5 فلکی کوکبت عزیزالدین %~% او نه کوکب و رای او نه فلک
# 6 آن در ابداع و امتحان علوم %~% رای عالیش کیمیا و محک
# 7 آنکه در حفظ خدمت میمونش %~% با حصول درج خلاص درک
# 8 آنکه تعیین پایه قدرش %~% زافرینش بود فراز ترک
# 9 کرده تاریخ رسم او منسوخ %~% سمر رسم دوده برمک
# 10 عدد سالهای عمرش باد %~% همچو تاریخ پانصد و چل و یک
PageV1P0849
### || [genre: Qt]
# 1 حبذا کارنامه ارژنگ %~% ای بهار از تو رشک برده به رنگ
# 2 صحنت از صحن خلد دارد عار %~% سقفت از سقف چرخ دارد ننگ
# 3 داده رنگ ترا قضا ترکیب %~% کرده نقش ترا قدر بی‌رنگ
# 4 صورت قندهار پیش تو زشت %~% عرصه روزگار نزد تو تنگ
# 5 وحش و طیرت به صورت و به صفت %~% همه همواره در شتاب و درنگ
# 6 تیر ترکانت فارغست از تاب %~% تیغ گردانت ایمنست از زنگ
# 7 داعی زایر صریر درت %~% هم ز یک خطوه هم ز یک فرسنگ
# 8 حاکی مطربان خمت به صدا %~% هم در آن پرده هم بر آن آهنگ
# 9 لب نائیت می‌سراید نای %~% دست چنگیت می‌نوازد چنگ
# 10 بوده بر یاد خواجه بی‌گه و گاه %~% جام ساقیت پر شراب چو زنگ
# 11 مجد دین بوالحسن که فرهنگش %~% خاک را فر دهد هوا را هنگ
# 12 آنکه عدلش در انتظام امور %~% شکل پروین دهد به هفتو رنگ
# 13 وانکه سهمش در انتقام حسود %~% ناف آهو کند چو کام نهنگ
# 14 تا بود پشت و روی کار جهان %~% گه شکر در مذاق و گاه شرنگ
# 15 باد پیوسته از سرشک حسد %~% روی بدخواه تو چو پشت پلنگ
PageV1P0850
### || [genre: Qt]
# 1 مرگ از آن به که مرا از تو خجل باید بود %~% نه کتابی و نه حرفی و نه قیلی و نه قال
# 2 سخن بنده همینست و بر این نفزاید %~% که نیفزاید از این بیهده الا که ملال
# 3 تا که امید کمالست پس از هر نقصان %~% بیم نقصانت مباد از فلک ای کل کمال
# 4 به چنین جرم و تجنی که مرا افکندند %~% ای خداوند خدایت مفکن در اقوال
PageV1P0851
### || [genre: Qt]
# 1 گویند که در طوس گه شدت گرما %~% از خانه به بازار همی شد زنکی لال
# 2 بگذشت به دکان یکی پیر حصیری %~% بر دل بگذشتش که اگر نیست مرا مال
# 3 تا چون دگران نطع خرم بهر تنعم %~% آخر نبود کم ز حصیری به همه حال
# 4 بنشست و یکی کاغذکی چکسه برون کرد %~% حاصل شده از کدیه به جوجو نه به مثقال
# 5 گفتا ده ده ده گز حصصیری سره را چند %~% نه از لللخ و از ککنب وزنه نه نال
# 6 شاگرد حصیری چو ادا سخنش دید %~% گفتش برو ای قحبه چونین به سخن زال
# 7 تدبیر نمد کن به نمد گر شو ازیراک %~% تا نرخ بپرسی تو به دی ماه رسد سال
# 8 جان من و آن وعده نطع تو همین است %~% از بس که زنی قرعه و گیری به ادا فال
# 9 هان بر طبق عرض نهم حاصل این ذکر %~% هین در ورق هجو کشم صورت این حال
PageV1P0852
### || [genre: Qt]
# 1 شعرهای کمالی آن به سخن %~% پای طبعش سپرده فرق کمال
# 2 گرچه نزدیک دیگران نظم است %~% مجمل از مفردات وهم و خیال
# 3 سخن چند معجزست مرا %~% در سخنهاش سخت لایق حال
# 4 گویم آن در خزانهای ازل %~% بود موزون طویلهای لال
# 5 مایه‌شان داده از مزاج درست %~% صدف جود ایزد متعال
# 6 همه همچون ازل قدیم نهاد %~% همه همچون فلک عزیز مثال
# 7 همه را دیده چشم صرف خرد %~% همه را سفته دست سحر حلال
# 8 به معانی فزوده قدر و بها %~% چون جواهر به گردش احوال
# 9 از نقاب عدم چو رخ بنمود %~% آن بلند اختر مبارک فال
# 10 آن جواهر چنان که رسم بود %~% درفشان بر مراقد اطفال
# 11 ریخت بر آستان خاطر او %~% روز مولودش آستین جلال
# 12 چون چنان شد که در سخن نشناخت %~% حلقه زلف را ز نقطه خال
# 13 دست طبعش به رشته شب و روز %~% بست بر گوش و گردن مه و سال
# 14 اوست کز خاطر چو آتش تیز %~% شعر راند همی چو آب زلال
# 15 خاطر من که گوی برباید %~% به کفایت ز جادوی محتال
# 16 چون بدید آن سخن پشیمان گشت %~% از همه گفتها صواب و محال
# 17 ای مسلم به نکته در اشعار %~% وی مقدم به بذله در امثال
# 18 طبع پاکت چو بر سؤال جواب %~% وهم تیزت چو بر جواب سؤال
# 19 تا زند دست آفتاب سپهر %~% آب عرض جنوب و عرض شمال
# 20 آفتاب شعار و شعر ترا %~% بر سپهر بقا مباد زوال
PageV1P0853
### || [genre: Qt]
# 1 تا نشست خواجه در گلشن بود %~% شاید ار ایمن نباشد از اجل
# 2 او جعل را ماند از صورت مدام %~% وانگهی حال جعل بین در مثل
# 3 کز نسیم گل بمیرد در زمان %~% چون به گلبرگ اندرون افتد جعل
PageV1P0854
### || [genre: Qt]
# 1 خاطری چون آتشم هست و زبانی همچو آب %~% فکرتی تیز و ذکایی رام و طبعی بی‌خلل
# 2 ای دریغا نیست ممدوحی سزاوار مدیح %~% وی دریغا نیست معشوقی سزاوار غزل
PageV1P0855
### || [genre: Qt]
# 1 ای ترا آفتاب حاجب بار %~% حشمتت را ستارگان در خیل
# 2 چرخ جاه ترا معالی برج %~% بحر جود ترا مکارم سیل
# 3 بوده در وقت فطرت عالم %~% گوهرت را وجود جمله طفیل
# 4 شرر شعله سیاست تست %~% از سها سپهر تا به سهیل
# 5 سده ساحت تو منبع امن %~% خانه دشمن تو معدن ویل
# 6 خرمن جود تو نپیماید %~% گر قضا از سپهر سازد کیل
# 7 بنده گستاخیی نخواهد کرد %~% گر ترا سوی عفو باشد میل
# 8 هیچ دانی که یاد هست امروز %~% رای عالیت را کلام اللیل
PageV1P0856
### || [genre: Qt]
# 1 تکلف میان دو آزاده مرد %~% بود ناپسندیده و سخت خام
# 2 بیا تا تکلف به یک سو نهیم %~% نه از تو رکوع و نه از من قیام
# 3 به سنت کنیم اقتدا زین سپس %~% سلام علیکم علیک‌السلام
PageV1P0857
### || [genre: Qt]
# 1 هیچ دانی ارشدالدین کز کف و طبع تو دوش %~% من چه شربتهای آب زندگانی خورده‌ام
# 2 آن ندانم تا تو چون پرورده‌ای آن قطعه را %~% این همی دانم که من زان قطعه جان پرورده‌ام
# 3 گرچه ایمانم بدان خاطر قوی بوده است و هست %~% راستی به دوش ایمانی دگر آورده‌ام
# 4 تا تو تعیین کرده‌ای یعنی که شعر تست شعر %~% پاره‌ای بر گفته خود اعتمادی کرده‌ام
# 5 نام من گسترده شد یکبارگی از نظم تو %~% ای مزید آورده بر نامی که من گسترده‌ام
PageV1P0858
### || [genre: Qt]
# 1 شاها بدیده‌ای که دلم را خدای داد %~% در دیده تو معنی نیکو بدیده‌ام
# 2 چون کردگار ذات شریفت بیافرید %~% گفت ای کسی که بر دو جهانت گزیده‌ام
# 3 راضی بدان نیم که به غیری نگه کنی %~% زیرا که از برای خودت پروریده‌ام
# 4 چشم جهانیان ز پی دیدن جهان %~% وان تو بهر دیدن خویش آفریده‌ام
# 5 تکحیل آن ز هیچ‌کس اندر جهان مدان %~% کان کحل غیرتست که من درکشیده‌ام
PageV1P0859
### || [genre: Qt]
# 1 زندگانی مجلس سامی در اقبال تمام %~% چون ابد بی‌منتها باد و چو دوران بر دوام
# 2 آرزومندی به خدمت بیش از آن دارد دلم %~% کاندرین خدمت توان کردن به شرح آن قیام
# 3 هست اومیدم به صنع و لطف حق عز اسمه %~% کاتصالی باشدم با مجلس عالی به کام
# 4 باد معلومش که من خادم به شعر بلفرج %~% تا بدیدستم ولوعی داشتستم بس تمام
# 5 شعر چند الحق به دست آورده‌ام فیما مضی %~% قطعه‌ای از عمرو و زید و نکته‌ای از خاص و عام
# 6 چون بدان راضی نبودستم طلب می‌کرده‌ام %~% در سفرگاه مسیر و در حضرگاه مقام
# 7 دی همین معنی مگر بر لفظ من خادم برفت %~% با کریم‌الدین که هست اندر کرم فخر کرام
# 8 گفت من دارم یکی از انتخاب شعر او %~% نسخه‌ای بس بی‌نظیر و شیوه‌ای بس بانظام
# 9 عزم دارم کان به روزی چند بنویسم که نیست %~% شعر او مرغی که آسان اندرون افتد به دام
# 10 لیکن از بی‌کاغذی بیتی نکردستم سواد %~% هست اومیدم که این خدمت چو بگزارد تمام
# 11 حالی ار دارد به تایی چند به یا ناسره %~% دستگیر آید مرا اما عطا اما به وام
# 12 از سر گستاخی رفت این سخن با آن بزرگ %~% تا بدین بی‌خردگی معذور دارد والسلام
PageV1P0860
### || [genre: Qt]
# 1 به نظم مرثیه‌ای در که چون ز موجب آن %~% یتیم‌وار تفکر کنم برآشوبم
# 2 امیر عادل در یک دو بیت نقدی کرد %~% هنوزش از سر انصاف خاک می‌روبم
# 3 وزان نشاط که آن نظم ازو منقح شد %~% چو سرو نو ز صبا پای حال می‌کوبم
# 4 زهی مفید که تنبیه کرد بی زجرم %~% زهی ادیب که تعلیم داد بی‌چوبم
PageV1P0861
### || [genre: Qt]
# 1 اوحدالدین انوری ای من مرید طبع تو %~% وی هوای عشق و مهر تو مراد طبع من
# 2 هم ببینم دولت وصل تو اندر ربع خویش %~% گر محل دولت و اقبال گردد ربع من
PageV1P0862
### || [genre: Qt]
# 1 به حمد و ثنا چون کنم رای نظمی %~% نه دشوار گویم نه آسان فرستم
# 2 ولیکن به حامی جناب حمیدی %~% اگر وحی باشد هراسان فرستم
# 3 ز فضل و هنر چیست کان نیست او را %~% بگو تا مرا گر بود آن فرستم
# 4 همی شرم دارم که پای ملخ را %~% سوی بارگاه سلیمان فرستم
# 5 همی ترسم از ریشخند ریاحین %~% که خار مغیلان به بستان فرستم
# 6 من و قطره‌ای چند سوئر سباعم %~% چه گویی که بر آب حیوان فرستم
# 7 من و ذره‌ای چند خاک زمینم %~% چه گویی که بر چرخ کیوان فرستم
# 8 به آبان گر از نکهت میوه بادی %~% نسیمی بدزدم به نیسان فرستم
# 9 چه فرمایی از صدمت سنگ و آهن %~% درخشی به خورشید رخشان فرستم
# 10 همه روضه من حشیش است یکسر %~% شوم دسته بندم به رضوان فرستم
# 11 همه لقمه‌ای نیست بر خوان طبعم %~% کز آن زله‌ای پیش لقمان فرستم
# 12 کرا گرد دامن سزد گوی گردون %~% برش تحفه‌گوی گریبان فرستم
# 13 کسی را که نوباوه وحی دارد %~% بقایای وسواس شیطان فرستم
# 14 سخن هست فرزند جانم ولیکن %~% خلف می‌نیاید مگر جان فرستم
# 15 نه شعرست سحرست از آن می‌نیارم %~% که نزدیک موسی عمران فرستم
# 16 غرض زین سخن چیست تا چند گویم %~% فلان را همی پیش بهمان فرستم
# 17 به معبود طیان و ممدوح حسان %~% اگر ژاژ طیان به حسان فرستم
# 18 بهانه است این چند بیت ارنه حاشا %~% که من زیره هرگز به کرمان فرستم
# 19 فرستاده شد گرچه نیکو نباشد %~% که زنگار آهن سوی کان فرستم
# 20 ز کم دانشی گاو گردون چوبین %~% بر شیر گردون گردان فرستم
# 21 وگرنه چرا با چو رستم سواری %~% چنین خر سواری به میدان فرستم
PageV1P0863
### || [genre: Qt]
# 1 امیر زنگی چون بامداد باز آید %~% نبشته عرض کنم وان کلاه بفرستم
# 2 نبشته بودی کان جزو بیتها بفرست %~% سپاس دارم فردا پگاه بفرستم
# 3 حسین گفت که جو خواستست حق داند %~% که جو به زیر نماندست کاه بفرستم
# 4 وگر به عیب نخواهی شمرد با دو سه مرغ %~% منی دو آردت از بهر راه بفرستم
PageV1P0864
### || [genre: Qt]
# 1 دوش در خواب دیو شهوت را %~% زیور دختری گسستستم
# 2 بی‌شک امروز شحنه احداث %~% خواهد انصاف و من تهی‌دستم
# 3 جز به سعی تو دفع می‌ناید %~% این جنایت که دوش کردستم
PageV1P0865
### || [genre: Qt]
# 1 شعری بسان دیبه زربفت بافتم %~% وانگه به سوی صدر مجیری شتافتم
# 2 عیب من اینکه نیستم از شعری سپهر %~% ورنه به فضل موی معانی شکافتم
# 3 گر پرسدم کسی که ز جودش چه یافتی %~% ای آفتاب جود بگویم چه یافتم
PageV1P0866
### || [genre: Qt]
# 1 من بدعهد را چه می‌گویی %~% هرچه گویی سزای آن هستم
# 2 حاکم ار جرم من بود مردم %~% داور ار لطف تو بود جستم
# 3 لطف باری بریده باد از من %~% تا به خدمت چرا نپیوستم
# 4 می‌ندانم ز پای سر زین غم %~% تا برفت آن سعادت از دستم
# 5 خواستم تا بیایم و گویم %~% کز حریفان دینه چون رستم
# 6 به سر تو که ذات هشیاریست %~% که هنوز این زمان چنان مستم
# 7 که گشادن نمی‌توانم چشم %~% وین قوافی به حیله بربستم
PageV1P0867
### || [genre: Qt]
# 1 به خدایی که عقل کلی را %~% بر درش سر بر آستان دیدم
# 2 از پی وصف حضرت عزش %~% دهن نطق بی‌زبان دیدم
# 3 که من از دوری تو دور از تو %~% بی‌تکلف هلاک جان دیدم
# 4 بی‌تو تاریک شد جهان بر من %~% که به روئیت همه جهان دیدم
PageV1P0868
### || [genre: Qt]
# 1 بجز تو در دو گیتی کس ندیدست %~% کریم ابن‌الکریمی تا به آدم
# 2 زمین تاب عتاب تو ندارد %~% چه جای این حدیث است آسمان هم
# 3 غرض ذات تو بود ارنه نگشتی %~% بنی آدم به کرمنا مکرم
# 4 سخن کوتاه شد گر راست خواهی %~% تویی آنکس دگر والله اعلم
PageV1P0869
### || [genre: Qt]
# 1 خداوندا به فر دولت تو %~% اگر کبک ضعیفم بازگردم
# 2 به دیدار تو هستم آرزومند %~% درآیم یا هم از در بازگردم
PageV1P0870
### || [genre: Qt]
# 1 در آینه چون نگاه کردم %~% یک موی سفید خود بدیدم
# 2 زاندیشه ضعف و وهم پیری %~% در آینه نیز ننگریدم
# 3 امروز به شانه‌ای از آن موی %~% دیدم دو سه تار و برطپیدم
# 4 شاید که خورم غم جوانی %~% کز پیری خود چو بررسیدم
# 5 زایینه معاینه بدیدم %~% وز شانه به صد زبان شنیدم
PageV1P0871
### || [genre: Qt]
# 1 ز روزگار به یک نامه تو خرسندم %~% که در دعا همه آن خواهم از خداوندم
# 2 شنیده‌ام که به خرسند کم گراید غم %~% غمم چراست که از تو به نامه خرسندم
# 3 ز هرچه باشد خرسند را بسنده بود %~% چرا که بی‌تو همی عمر و عیش نپسندم
# 4 مرا و حال مرا بی‌جمال طلعت تو %~% صفت ندیدم از این به چو دل برافکندم
# 5 چنان‌که تشنه به آب حیات و مرده به جان %~% به جان تو که به دیدارت آرزومندم
PageV1P0872
### || [genre: Qt]
# 1 نرسد گرد سر فراز همی %~% خواجه در خدمت تو دستارم
# 2 از گریبان من نداری دست %~% تا دگر دامنی به دست آرم
PageV1P0873
### || [genre: Qt]
# 1 امید و بیم دهد خلق را مسخر خویش %~% بدین دو خویشتن از خلق بازپس دارم
# 2 مرا چو در دل از این هر دو هیچ نیست ازو %~% هزار ناکس پیشم گرش به کس دارم
PageV1P0874
### || [genre: Qt]
# 1 اگر بیایی و من بنده را دهی تشریف %~% نه درخور تو ولیکن خرابه‌ای دارم
# 2 وگر هوای شراب مروقت باشد %~% چو اعتقاد تو صافی قرابه‌ای دارم
PageV1P0875
### || [genre: Qt]
# 1 خدایگانا سالی مقیم بنشستم %~% به بوی آنکه مگر به شود ز تو کارم
# 2 همی نیاید نقشی به خیره چه خروشم %~% همی نگردد کارم نفیر چون دارم
# 3 نه ماه دولتم از چرخ می‌دهد نورم %~% نه شاخ شادیم از باد می‌دهد بارم
# 4 نه پای آنکه ز دست زمانه بگریزم %~% نه دست آنکه در این رنج پای بفشارم
# 5 نه پشت آنکه ز اقبال روی برتابم %~% نه روی آنکه دگر پشت بر جهان آرم
# 6 نه حرفتی که بدان نعمتی به دست آرم %~% نه غمخوری که خورد پیش تخت تیمارم
# 7 گهی به باخته‌ای این سپهر منحوسم %~% گهی گداخته‌ای این جهان غدارم
# 8 گهی به کنجی اندر بمانده چون مورم %~% گهی به غاری اندر خزیده چون مارم
# 9 گهی چو باد به هر جایگاه پویانم %~% گهی چو خاک به هر بارگاه در خوارم
# 10 گهی ز آب دو دیده مدام در بحرم %~% گهی ز آتش سینه مقیم در نارم
# 11 گهی به اجرت خانه گرو بود کفشم %~% گهی به نان شبانه به رهن دستارم
# 12 گهی نهند گرانجان و ژاژخا نامم %~% گهی دهند لقب احمق و سبکبارم
# 13 به حد و وصف نیاید که من ز غم چونم %~% به وهم خلق نگنجد که من چه‌سان زارم
# 14 خدای داند زین‌گونه زندگی که مراست %~% به جان و دیده و دل مرگ را خریدارم
# 15 از آنچه گفتم اگر هیچ بیش و کم گفتم %~% ز دین ایزد و شرع رسول بیزارم
PageV1P0876
### || [genre: Qt]
# 1 ایا به عالم عهد از تو نوبهاروفا %~% چرا چنین ز نسیم صبات بی‌خبرم
# 2 به خاصه چون تو شناسی که رنگ و بوی نداد %~% خرد به باغ سخن بی‌شکوفه هنرم
# 3 به صد زبانت چو سوسن بگفته بودم دی %~% که چون بنفشه ز سستی فروشدست سرم
# 4 گر اندکی عرق نسترن به دست آری %~% به من فرست وگرنه بگوی تا بخرم
# 5 زبان چو لاله به گرد دهان درافگندی %~% که گر نیارمت از سبزه دمن بترم
# 6 فروخت روی نشاطم چو بوستان افروز %~% بدان امید کزین ورطه بو که جان ببرم
# 7 برون شدی و فرو برد سر چو نیلوفر %~% به آب غفلت ودانسته کاب می‌نخورم
# 8 دو روز رفت که چون شنبلید پژمرده %~% ز تشنگی به غایت نه خشکم و نه ترم
# 9 ز تف چو ظاهر تفاح زرد گشت رخم %~% ز غم چو باطن او پاره‌پاره شد جگرم
# 10 چو گوش این سخنت همچو پیل گوش نمود %~% که چیست عارضه یا من به معرض چه درم
# 11 نه بی‌وفات چو ایام یاسمن خوانم %~% نه زین سپس همه رنگت چو ارغوان شمرم
# 12 تو آنچه بینی این بین که با فراغت تو %~% هنوز دیده چو نرگس نهاده می‌نگرم
# 13 چو دستهای چنارست هر دو دستم سست %~% وگرنه پیرهن از جور تو چو گل بدرم
PageV1P0877
### || [genre: Qt]
# 1 گرچه دربستم در مدح و غزل یکبارگی %~% ظن مبر کز نظم الفاظ و معانی قاصرم
# 2 بلکه در هر نوع کز اقران من داند کسی %~% خواه جزوی گیر آن را خواه کلی قادرم
# 3 منطق و موسیقی و هیات بدانم اندکی %~% راستی باید بگویم با نصیب وافرم
# 4 وز الهی آنچه تصدیقش کند عقل صریح %~% گر تو تصدیقش کنی بر شرح و بسطش ماهرم
# 5 وز ریاضی مشکلی چندم به خلوت حل شده است %~% واندر آن جز واهب از توفیق کس نه یاورم
# 6 وز طبیعی رمز چند ار چند بی‌تشویر نیست %~% کشف دانم کرد اگر حاسد نباشد ناظرم
# 7 نیستم بیگانه از اعمال و احکام نجوم %~% در بیان او به غایت اوستاد و ماهرم
# 8 چون ز لقمان و فلاطون نیستم کم در حکم %~% ور همی باور نداری رنجه شو من حاضرم
# 9 با بزرگان مستفیدم با فرودستان مفید %~% عالم تحصیل را هم وارد و هم صادرم
# 10 غصه ها دارم ز نقصان از همه نوعی ولیک %~% زین یکی آوخ که نزدیک تو مردی شاعرم
# 11 این همه بگذار با شعر مجرد آمدم %~% چون سنایی هستم آخر گرنه همچون صابرم
# 12 هریکی آخر از ایشان بی‌کفافی نیستند %~% این منم کز مفلسی چون روز روشن ظاهرم
# 13 خود هنر در عهد ما عیب است اگرنه این سخن %~% می‌کند برهان که من شاعر نیم بل ساحرم
# 14 خاطرم در ستر دیوان دختران دارد چو حور %~% زهره‌شان پرورده در آغوش طبع زاهرم
# 15 گر ز یک خاطب یکی را روز تزویج و قبول %~% برتر از احسنت کابین یافتستم کافرم
# 16 در چنین قحط مروت با چنین آزادگان %~% وای من گر نان خورندی دختران خاطرم
# 17 اینکه می‌گویم شکایت نیست شرح حالتست %~% شکر یزدان را که اندر هرچه هستم شاکرم
# 18 در غرض از آفرینش غایتم بس اولم %~% گرچه در سلک وجود از روی صورت آخرم
# 19 قدر من صاحب قوام‌الدین حسن داند از آنک %~% صدر او را یادگار از ناصرالدین طاهرم
PageV1P0878
### || [genre: Qt]
# 1 عقل صد مسهل به طبعم بیش دارد %~% تا چنین در نظم و نثرش کرد نرم
# 2 چون بدانستم که بی اسهال او %~% مجلس سردان نخواهد گشت گرم
# 3 کافرم گر قطره‌ای زین پس ریم %~% در دهانشان جز به آزرم و به شرم
PageV1P0879
### || [genre: Qt]
# 1 ای کمال زمان بیا و ببین %~% که ز عشقت چگونه می‌سوزم
# 2 با بهار رخت تواند گفت %~% شب یلداکه روز نوروزم
# 3 در فراق رخ چو خورشیدت %~% روشنایی نمی‌دهد روزم
# 4 کیسه‌ای دادیم در این شبها %~% که همی وام صحبت اندوزم
# 5 روزها رفت و من نمی‌دانم %~% که بر آن کیسه کیسه‌ای دوزم
# 6 یارب از کاردی بود با آن %~% که بدان کین دشمنان توزم
# 7 سر چو سرو از نشاط بفرازم %~% رخ ز شادی چو گل برافروزم
# 8 وگر این کار هست بیهوده %~% تن زن آنگاه کاسه یوزم
# 9 سایه بر کار این سخن مفکن %~% زانکه چون سایه بر تو آموزم
PageV1P0880
### || [genre: Qt]
# 1 بزرگوارا دانی کز آفت نقرس %~% ز هرچه ترشی من بنده می‌بپرهیزم
# 2 شراب خواستم و سرکه‌ای کهن دادی %~% که گر خورم به قیامت مصوص برخیزم
# 3 شراب دار ندانم کجاست تا قدحی %~% به گوش و بینی آن قلتبان فروریزم
PageV1P0881
### || [genre: Qt]
# 1 جایی که من نشینم بیکار کی نشینم %~% یا خطکی نویسم یا بیتکی تراشم
# 2 خطی نه سخت نیکو زیبا خطی به لابه %~% زین شعرکی نه نیکو بل شعرکی بهاشم
PageV1P0882
### || [genre: Qt]
# 1 خدایگان وزیران و پادشاه صدور %~% که با نفاذ تو هست از قضا فراموشم
# 2 یکی ز آتش جور سپهر بازم خر %~% که از تجاوز او همچو دیگ می‌جوشم
# 3 عجب مدار که امروز مر مرا دیدست %~% در آن لباچه که تشریف داده‌ای دوشم
# 4 ز بهر خسرو سیارگان همی خواهد %~% که عشوه‌ای بخرم وان لباچه بفروشم
# 5 وگرنه جفته نهد با قبای کحلی خویش %~% همی برآید از این غصه دم به دم هوشم
# 6 ستارگان را صدره به من شفیع آورد %~% بگو چگونه کنم با کدامشان کوشم
# 7 بدان بهانه که تا آستینش بوسه دهد %~% هزار بار گرفته است اندر آغوشم
# 8 ز چاپلوسی این گربه هیچ باقی نیست %~% ولیک من نه حریفان خواب خرگوشم
# 9 مرا زبون نتواند گرفت روبه‌وار %~% که در پناه تو من شیر شیر او دوشم
# 10 به کردگار که انصاف من ازو بستان %~% کزو به کف چو حسود تو خون همی نوشم
# 11 نه آنکه بر من و بر آسمانت فرمان نیست %~% هموت بنده و هم منت حلقه در گوشم
# 12 مرا به دفع چنو خصم التفات تو بس %~% که بعد از این سخن او به گوش ننیوشم
# 13 به نعمتت که ورقهاش جمله محو کنم %~% ز جاه تست که در مجلس تو خاموشم
# 14 خطی کشیده‌ام ار خط در این ورق بکشند %~% بدان نگه نکنم من که بی‌تن و توشم
# 15 یقین شناس که گر دیگران سخن گویند %~% دماغ مه بخراشم ز بسکه بخروشم
# 16 بدو چگونه دهم کسوتی که از شرفش %~% کلاه گوشه عرشست ترک و شبوشم
# 17 ز پرده‌دار تو تشریف باشد آنچه دهد %~% بلی و باز تفاخر کند ازو دوشم
# 18 وگر برهنه بمانم چو آفتاب و مهش %~% قبای کحلی او کافرم اگر پوشم
PageV1P0883
### || [genre: Qt]
# 1 راحت چگونه یابم فضلست مانعم %~% قصه چگونه خوانم عقلست وازعم
# 2 در روی هرکه خندم از آنکس قفا خورم %~% کس را گناه نیست چنین است طالعم
# 3 نزد خواص حشو وجودم چو واو عمرو %~% پیش عوام چون الف بسم ضایعم
# 4 اینست عیب من که نه دورو نه مفسدم %~% وینست جرم من که نه خائن نه طامعم
# 5 در شغل شاکرم به گه عزل صابرم %~% گر هست راضیم پس اگر نیست قانعم
# 6 در حل مشکلات چو خورشید روشنم %~% در قطع معضلات چو شمشیر قاطعم
# 7 بر عقل و پاک دلی فضل من گواست %~% یار موافقم نه کی خصم منازعم
PageV1P0884
### || [genre: Qt]
# 1 مکوش تا بتوانی به جنگ و صلح گزین %~% که جنگ و صلح برد ره به سوی شادی و غم
# 2 پس ار عدو نکند صلح و جنگجوی بود %~% تو جنگ جوی و منه بر طریق صلح قدم
# 3 بکوش نیک که تا از عدو نمانی پس %~% بجوش سخت که تا در جدل نیابی کم
PageV1P0885
### || [genre: Qt]
# 1 شود زیادت شادی و غم شود نقصان %~% چو شکر و صبر کنی در میان شادی و غم
# 2 ز شکر گردد نعمت بر اهل نعمت بیش %~% به صبر گردد محنت بر اهل محنت کم
PageV1P0886
### || [genre: Qt]
# 1 ای از برادر و پدر افزون دوبار صد %~% وز تیر آسمان بتازی چهار کم
# 2 بفرست حورزاده به حکم دو سه ستیز %~% با چنبر مصحف و بیخی بدان به هم
# 3 بادا بقای نام تو چندان به روزگار %~% کاید برون ز صورت بی‌دو دویست کم
PageV1P0887
### || [genre: Qt]
# 1 به خدایی که زنده و باقیست %~% که من امروز طالب مرگم
# 2 باورم دار این حدیث ازآنک %~% صعب رنجور و نیک بی‌برگم
PageV1P0888
### || [genre: Qt]
# 1 ای همه سیرت تو هنگ و ثبات %~% چه کنم بی‌ثبات و بی‌هنگم
# 2 گر خطایی برفت بر قلمم %~% هست از آن شرم چون قلم رنگم
# 3 تا نگویی که شعر نیرنگیست %~% حاش لله نه مرد نیرنگم
# 4 از جهانی به تست فخرم و بس %~% گرچه هست از جهانیان ننگم
# 5 الحق الحق بدانچه کردستم %~% در خور هر عتاب و هر جنگم
# 6 چه شود از من این گران مشمر %~% هم تو دانی که بس سبک سنگم
# 7 بد مشو با من و مکن دل تنگ %~% که ز بد کرده نیک دلتنگم
PageV1P0889
### || [genre: Qt]
# 1 لنگ خواهی مرا روا باشد %~% دل از این من چگونه تنگ کنم
# 2 تا ترا من به قلتبانی تو %~% حاش لله که هیچ ننگ کنم
# 3 آن ترا از زن و مرا ز خدا %~% چون به میزان خود به سنگ کنم
# 4 تو بدان صلح کرده‌ای با زن %~% من بدین با خدای جنگ کنم
PageV1P0890
### || [genre: Qt]
# 1 فخر دین یک التماسست از توام %~% روزها شد تا همی پنهان کنم
# 2 خرده اکنون در میان خواهم نهاد %~% بر تو و بر خویشتن آسان کنم
# 3 کبشکی داری اگر بخشی به من %~% خویشتن در پیش تو قربان کنم
# 4 شکرهای آن کنم وانگاه چه %~% تا به کی تا کائنا من کان کنم
# 5 ور بفرمایی که دندان برکشم %~% سهل باشد برکشم فرمان کنم
# 6 بر میانم گر معد نبود خلال %~% چوبکی یابم که در دندان کنم
# 7 لیک از این پس در میان دوستانت %~% بس مساوی کز برای آن کنم
# 8 چیزهایی گویمت حقا که سگ %~% نان نبوید نیز اگر بر نان کنم
PageV1P0891
### || [genre: Qt]
# 1 از سخنهای عذب شکر طعم %~% در دهان زمانه نوش منم
# 2 لیکن از رد سمع مستمعان %~% با زبانی چنین خموش منم
# 3 در زوایای رسته معنی %~% مفلس کیمیا فروش منم
PageV1P0892
### || [genre: Qt]
# 1 غم به تکلف به سر من مبار %~% زانکه به سعی تو تن آسان شوم
# 2 من خود اگر مادر غم اژدهاست %~% تا که بزاید به سر آن شوم
# 3 پرسی و گویی که ز من بد مگوی %~% روز دگر با تو دگرسان شوم
# 4 چون تو نیم من که به هر خورده‌ای %~% گه به فلان گاه به بهمان شوم
PageV1P0893
### || [genre: Qt]
# 1 به خدایی که در موجودات %~% جز به امرش نمی‌شود منظوم
# 2 که بماندم چو قالبی بی‌روح %~% تا ز دیدار تو شدم محروم
PageV1P0894
### || [genre: Qt]
# 1 دی مرا عاشقکی گفت غزل می‌گویی %~% گفتم از مدح و هجا دست بیفشاندم هم
# 2 گفت چون گفتمش آن حالت گمراهی رفت %~% حالت رفته دگر باز نیاید ز عدم
# 3 غزل و مدح و هجا هرسه بدان می‌گفتم %~% که مرا شهوت و حرص و غضبی بود بهم
# 4 این یکی شب همه شب در غم و اندیشه آن %~% کز کجا وز که و چون کسب کنم پنج درم
# 5 وان دگر روز همه روز در آن محنت و بند %~% که کند وصف لب چون شکر و زلف به خم
# 6 وان سه دیگر چو سگ خسته تسلیش بدان %~% که زبونی به کف آرم که ازو آید کم
# 7 چون خدا این سه سگ گرسنه را حاشاکم %~% باز کرد از سر من بنده عاجز به کرم
# 8 غزل و مدح و هجا گویم یارب زنهار %~% بس که با نفس جفا کردم و با عقل ستم
# 9 انوری لاف زدن سیرت مردان نبود %~% چون زدی باری مردانه بیفشار قدم
# 10 گوشه‌ای گیر و سر راه نجاتی بطلب %~% که نه بس دیر سر آید به تو بر این دو سه دم
PageV1P0895
### || [genre: Qt]
# 1 کارها را طلب مکن غایت %~% تا نمانی ز کار دل محروم
# 2 زیرکان این مثل نکو زده‌اند %~% طلب‌الغایه ای برادر شوم
PageV1P0896
### || [genre: Qt]
# 1 به خدایی که قائمست به ذات %~% نه چو ما بلکه قایم و قیوم
# 2 که مرا در فراق خدمت تو %~% جان ز غم مظلمست و تن مظلوم
# 3 باز مرحوم روزگار شدم %~% تا که گشتم ز خدمتت محروم
# 4 هرکه محروم شد ز خدمت تو %~% روزگارش چنین کند مرحوم
PageV1P0897
### || [genre: Qt]
# 1 چون من به ره سخن فراز آیم %~% خواهم که قصیده‌ای بیارایم
# 2 ایزد داند که جان مسکین را %~% تا چند عنا و رنج فرمایم
# 3 صد بار به عقده در شوم تا من %~% از عهده یک سخن برون آیم
PageV1P0898
### || [genre: Qt]
# 1 کردگارا مشته رندی ده جهان را خوش تراش %~% تا که از قومی که هم ایشان و هم ما تیشه‌ایم
# 2 شعر بردم خواجه را حالی جوابی باز گفت %~% لفظ و معنی همچنان یعنی که ما هم‌پیشه‌ایم
# 3 قصه تا کی گویم از بس خواب خرگوش خسان %~% راست چون شیران به شب آتش زده در بیشه‌ایم
# 4 خاطر از اندیشه عاجز و نقد کیسه این %~% دیر شد معذور می‌دار اندر آن اندیشه‌ایم
PageV1P0899
### || [genre: Qt]
# 1 ای غلامت چو شاد بخت فلک %~% ما غلامان خاص و عام توایم
# 2 تا که در خانه فلک باشیم %~% همه در خانه غلام توایم
PageV1P0900
### || [genre: Qt]
# 1 خداوندا همی خواهم که از دل %~% ترا تا عمر باشد من ستایم
# 2 ولیکن این دم از جور زمانه %~% برنجید این دل انده نمایم
PageV1P0901
### || [genre: Qt]
# 1 گیتی به سر سنان گشادیم %~% پس از سر تازیانه دادیم
# 2 ملک همه خسروان گرفتیم %~% سد همه دشمنان گشادیم
# 3 بنیاد جهان اگر کهن بود %~% از عدل جهان نو نهادیم
# 4 قایم به وجود ماست گیتی %~% بس آتش و آب و خاک و بادیم
# 5 شادند به عدل ما جهانی %~% ما لاجرم از زمانه شادیم
# 6 تا ظن نبری که ما به شاهی %~% امروز به تازگی فتادیم
# 7 کز مادر خویش روز اول %~% شایسته تخت و تاج زادیم
# 8 سنجر که جهان سراسر او داشت %~% از ماست و ما از آن نژادیم
# 9 مسمار سه ملک برکشیدیم %~% جایی که دو دم بایستادیم
# 10 گر عادل و راد بود سنجر %~% شکرست که عادلیم و رادیم
# 11 بیداد و ستم نیاید از ما %~% کاخر پسران میردادیم
PageV1P0902
### || [genre: Qt]
# 1 خصم تو و قاعده ملک تو %~% آن شده از بدو جهان مستقیم
# 2 چون دو بنا بود برافراشته %~% وان دو یکی محدث و دیگر قدیم
# 3 زلزله قهر توشان پست کرد %~% زلزلة الساعة شیی عظیم
PageV1P0903
### || [genre: Qt]
# 1 علم آصف گنج قارون صبر ایوب رسول %~% یاد کرد اندر کتاب این هر سه لقمان حکیم
# 2 هرکه بازد عاشقی با این سه چیز ای نیکنام %~% لام او هرگز نبیند روی ضاد و روی میم
PageV1P0904
### || [genre: Qt]
# 1 ای ز نور شرابخانه تو %~% روی آفاق همچو دست کلیم
# 2 یک صراحی شراب ناب فرست %~% باشد آن نزد همت تو سلیم
# 3 هست نایاب باده اندر شهر %~% ورنه از دولت تو دارم سیم
PageV1P0905
### || [genre: Qt]
# 1 ای خردمند اگر گوش سوی من داری %~% قطعه‌ای بر تو بخوانم که عجب مانی از آن
# 2 در جهانداری و فرماندهی خلق خدای %~% بر سزاواری سلطان بنمایم برهان
# 3 سیصد و سیزده پیغمبر مرسل بودند %~% که فرستاده به هر وقت یکی را یزدان
# 4 نام سلطان به جمل چون عدد ایشانست %~% پس بود قاعده نظم جهان چون ایشان
# 5 فر او هرکه ببیند دهد انصاف که او %~% پادشاهیست به حق بر همه معمور جهان
# 6 گر ترا شبهت و شکیست در این دانی چه %~% شبهت و شک ترا حل نکند جز قرآن
# 7 شو اولی‌الامر بخوان پس عدد آن بشناس %~% به حساب جمل و مبلغ آن نیک بدان
# 8 تا بود راست حسابش چو حساب سنجر %~% چون که واوی که نه مقروست کنی زو نقصان
# 9 گر کسی گوید ما صد همه سنجر نامیم %~% گویمش نی‌نی منک چو اوئلوالامر بخوان
# 10 زانکه منکم ز شما باشد از روی لغت %~% باز از روی حساب ار تو بدانی سلطان
# 11 پس یقین شد که پس از باری و پیغمبر حق %~% نرسد بر همه آفاق جز او را فرمان
# 12 ای سه قرن از مدد عدل تو و رحمت حق %~% بوده سکان زمین بی‌خبر از دور زمان
# 13 ای به حق سایه آن کس که ترا حافظ اوست %~% تا بود سایه خورشید در آن حفظ بمان
PageV1P0906
### || [genre: Qt]
# 1 بزرگا گر خطایی کرده آمد %~% مگیر از من اگر باشد بزرگ آن
# 2 خطای بندگان باید به هر حال %~% که تا پیدا شود عفو بزرگان
PageV1P0907
### || [genre: Qt]
# 1 چو غزنینی به محشر زنده گردد %~% بسنجد طاعتش ایزد به میزان
# 2 کم آید طاعتش گوید خدایا %~% ترازو چشمه دارد سر بگردان
PageV1P0908
### || [genre: Qt]
# 1 من توانم که نگویم بد کس در همه عمر %~% نتوانم که نگویند مرا بد دگران
# 2 گر جهان جمله به بد گفتن من برخیزند %~% من و این کنج و به عبرت به جهان در نگران
# 3 در بد و نیک جهان دل نتوان بست ازآنک %~% گذرانست بد و نیک جهان گذران
# 4 جز نکویی نکنم با همه تا دست رسد %~% که بر انگشت نپیچند بدم بی‌خبران
# 5 نفس من برتر از آن است که مجروح شود %~% خاصه از گب زدن بیهده بی‌بصران
# 6 گاو در خرمن من هست مرا می‌شاید %~% ریش گاوی بود آبستنی از کون خران
PageV1P0909
### || [genre: Qt]
# 1 احمد مرسل ز خاک مکه چون هجرت گزید %~% مدتی آن خطه بود انگشت نومیدی گزان
# 2 باز چون باز آمد از اقبال میمون موکبش %~% تازه شد چون در سحرگاهان گل از باد بزان
# 3 بلخ را پیروز شاه احمد همان هجرت نمود %~% تا فروبارید از هم همچو برگ اندر خزان
# 4 باز چون در ظل عالی رایتش آرام یافت %~% زنده شد بار دگر چون از صبا شاخ رزان
# 5 شکر یزدان را که شد آباد و خرم تا به حشر %~% قبه اسلام ازین و کعبه اسلام از آن
PageV1P0910
### || [genre: Qt]
# 1 روبهی می‌دوید از غم جان %~% روبه دیگرش بدید چنان
# 2 گفت خیرست بازگوی خبر %~% گفت خر گیر می‌کند سلطان
# 3 گفت تو خر نیی چه می‌ترسی %~% گفت آری ولیک آدمیان
# 4 می‌ندانند و فرق می‌نکنند %~% خر و روباهشان بود یکسان
# 5 زان همی ترسم ای برادر من %~% که چو خر برنهندمان پالان
# 6 خر ز روباه می‌بنشناسند %~% اینت کون خران و بی‌خبران
PageV1P0911
### || [genre: Qt]
# 1 کم عیالی سعادتیست که مرد %~% نرود جز برای خویش بدان
# 2 مرد رد نیز بند تخته و غل %~% جز عیال گران مدان به جهان
# 3 گرچه مردانگی به جهد کند %~% نتواند شد از میان به کران
# 4 در کواکب نگاه کن به شگفت %~% تا ببینی دلیل این به عیان
# 5 ماه تنهاست زین سبب شب و روز %~% می‌کند گرد آسمان جولان
# 6 گاه باشد به شرق و گاه به غرب %~% گاه در حوت و گاه در سرطان
# 7 نعش مسکین که دختران دارد %~% لاجرم والهست و سرگردان
# 8 نه طلوعست مر ورا نه غروب %~% صعب کاریست این عیال گران
PageV1P0912
### || [genre: Qt]
# 1 روی بخت خواجه خرم همچو گل %~% باد تا هر سال گل آرد جهان
# 2 بسته دولت عهد با دورانش باد %~% تا بود پیوسته با دوران زمان
# 3 باد حاجت خرمی را با دلش %~% حاجتی که جسم دارد با روان
# 4 تیغ او جفت طبیعی با ظفر %~% رایتش با سرفرازی توامان
# 5 سوی اقلیمی که یک ره بنگرد %~% ابر آنجا فیض بارد جاودان
# 6 سوی هر لشکر که آرد روی قهر %~% گوش دوران نشنود جز الامان
# 7 اهل حاجت را درش دارالشفا %~% سایه تیغش بود دارالامان
# 8 جاودان خلق جهان را مدحتش %~% چون کلام انوری ورد زبان
# 9 گر بود بر خوان احسانش دمی %~% جوع نفتد حاجتش دیگر به نان
# 10 شاخ طوبی با قلم در دست اوست %~% نونهال باغ جنت نایبان
PageV1P0913
### || [genre: Qt]
# 1 ای جهانت به مهر دل جویان %~% آسمان هم در این هوس پویان
# 2 مویه‌گر گشته زهره مطرب %~% بر جهان و جهانیان مویان
# 3 عمر خوش خوی روترش کرده %~% بی‌تو بر زندگان چو بدخویان
# 4 کرده اجرام ماتمت بر وی %~% چرخ رایان مشتری رویان
# 5 من ز حج زیارتت عاجز %~% وانگه آن کعبه را به جان جویان
# 6 روزم از دود آتش تقدیر %~% تیره چون طره سیه مویان
# 7 خوانم از نعمت تو بود و نهاد %~% در کمی روی و داردش روی آن
# 8 زانکه پیوسته مردم چشمم %~% هست روی از غمت به خون شویان
# 9 ای که مستور عدت کف تست %~% قطره در ابر همچو بی‌شویان
# 10 نور و ظلمت ز پویه قدمت %~% خاک کیوت چو عاشقان بویان
# 11 نفس تو تازیان و در منزل %~% تازه گلهای ارجعی رویان
# 12 تو و سکان سده در نسبت %~% همه همشهریان و هم کویان
# 13 عرش رخ در جنابت آورده %~% قدس الله روحه گویان
PageV1P0914
### || [genre: Qt]
# 1 ما را برون ز حکمت یونانیان چو هست %~% تقلید مکیان و قیاسات کوفیان
# 2 نان حلال کسب خوریم از طریق علم %~% ادرار چون خوریم چو جهال صوفیان
PageV1P0915
### || [genre: Qt]
# 1 خواجه اسفندیار می‌دانی %~% که به رنجم ز چرخ رویین تن
# 2 من نه سهرابم و ولی با من %~% رستمی می‌کند مه بهمن
# 3 خرد زال را بپرسیدم %~% حالتم را چه حیلتست و چه فن
# 4 گفت افراسیاب وقت شوی %~% گر به دست آوری از آن دو سه من
# 5 باده‌ای چون دم سیاووشان %~% سرخ نه تیره چون چه بیژن
# 6 گر فرستی تویی فریدونم %~% ورنه روزی نعوذبالله من
# 7 همچو ضحاک ناگهان پیچم %~% مارهای هجات بر گردن
PageV1P0916
### || [genre: Qt]
# 1 ایا خورشید و مه در پیش رایت تیره و تاری %~% به روز و شب گهی خورشید و ماهم ثقبه روزن
# 2 پس ای سردی و تاریکی که در من هست بازم خر %~% ازین سردی و تاریکی به اندک پنبه و روغن
PageV1P0917
### || [genre: Qt]
# 1 نشاید بهر آداب ندیمی %~% دگر بر جان و دل محنت نهادن
# 2 زبان کردن به نظم و نثر جاری %~% ز خاطر نکتهای بکر زادن
# 3 که باز آید همه کار ندیمان %~% به سیلی خوردن و دشنام دادن
PageV1P0918
### || [genre: Qt]
# 1 سگ خشم و خر شهوت که زبون‌گیری نیست %~% تیز دندان‌تر از این هر دو در این خاک کهن
# 2 نفس من کو ملک مملکت شخص منست %~% هر دو را سخره خود کرده به تادیب سخن
# 3 ترک و تازیک شما جمله سگانند و خران %~% که بجز خوردن و کردن نشناسند ز بن
# 4 تو چه گویی که کند نفس ملک همت من %~% گر تو گوییش بیا خدمت این طایفه کن
PageV1P0919
### || [genre: Qt]
# 1 ای پایه دانش از دلت عالی %~% وی دیده بخشش از کفت روشن
# 2 آمال و نسیم و بوی خلق تو %~% یعقوب و نسیم و بوی پیراهن
# 3 پیراهن مدت تو دوران را %~% تا حشر فرو گرفته پیرامن
# 4 همچون زه و جیب قدر و رایت را %~% دست مه و آفتاب در گردن
# 5 ایام گریز پای سرگردان %~% بر پای تو سر نهاده چون دامن
# 6 آیا به چه فن توانمت دیدن %~% ای در همه فن چو مردم یک فن
# 7 از جیب کتان سنبلیی تو %~% سر برزده قلتبانی یعنی من
PageV1P0920
### || [genre: Qt]
# 1 من از تاثیر این گردنده گردون %~% بر این ساکن نیم یک لحظه ساکن
# 2 مرا گویی جهان اینست خوش باش %~% همی کوشم که خوش باشم ولیکن
PageV1P0921
### || [genre: Qt]
# 1 حسام دولت و دین ای خدای داده ترا %~% جمال احمد و جود علی و نام حسین
# 2 نهاد آدم لفظ و تو چون مراد از لفظ %~% سواد عالم عین و تو چون سواد از عین
# 3 عنایت ازلی صورت تو چون بنگاشت %~% نوشت نسخه روشن ز حاصل کونین
# 4 سعادت فلکی طینت تو چون بسرشت %~% نمود از دل و دست تو مجمع‌البحرین
# 5 رخ تو آب حیاتست و تشنه‌تر هر روز %~% به دیدن تو خداوند صد چو ذوالقرنین
# 6 چو ذکر جاه تو کردند آسمان من هو %~% چو عرض قدر تو دادند اختران من این
# 7 ز حسب حال در این قطعه رمزکی بشنو %~% چنان که بینک رفتست دی پریر وبین
# 8 مرا که طوطی نظمم در این چنین وحلی %~% چو چوژه پای به گل درنباشد آخر شین
# 9 اگرچه بط و همایم کند کرامت تو %~% بچه به زیور مسحی و زینت رانین
# 10 شوم چو هیات کبک دری سراسر زیب %~% شوم چو پیکر طاوس نر سراسر زین
# 11 کنم چو فاخته در گردن از سپاس تو طوق %~% از آنکه هست درین گردن آفرین تو دین
# 12 سرایمت همه جایی به شکر بلبل‌وار %~% وگرنه نایبه‌کش بادم از غراب‌البین
# 13 بقات باد بخوبی و خرمی چندان %~% که ابجدش ننهد بار جز به منزل غین
# 14 حسود جاه ترا آن الم که در همه عمر %~% حنین او نکند کم علاجهای حنین
PageV1P0922
### || [genre: Qt]
# 1 ای جوان بخت پیر ملت و ملک %~% صدر دنیا امین دولت و دین
# 2 ای چهل سال نام و کنیت تو %~% بوده نقش نگین دولت و دین
# 3 چیست دانی محمد یوسف %~% علم آستین دولت و دین
# 4 خاتم و خامه تواند هنوز %~% در یسار و یمین دولت و دین
# 5 تخم ذکر جمیل کاشته‌ای %~% سالها در زمین دولت و دین
# 6 داغ نام نکو نهادستی %~% عمرها بر سرین دولت و دین
# 7 دیده در عزم تو قضا پیدا %~% هم شک و هم یقین دولت و دین
# 8 کرده در حزم تو قدر پنهان %~% همه غث و سمین دولت و دین
# 9 نظر صائب ترا گوید %~% آسمان پیش‌بین دولت و دین
# 10 قلم منصف ترا خواند %~% چرخ حبل متین دولت و دین
# 11 چشم زخم قران کجا بیند %~% تا تو باشی قرین دولت و دین
# 12 راستی به ترا توان گفتن %~% خواجه راستن دولت و دین
# 13 از تو معمور بود چندین گاه %~% حصنهای حصین دولت و دین
# 14 بی‌تو دیدی که از پی یک سهو %~% چون قفا شد جبین دولت و دین
# 15 تا قیامت چو باز دوخته چشم %~% مانده شیر عرین و دولت و دین
# 16 دیر مان ای به گونه گونه شرف %~% اختیار و گزین دولت و دین
# 17 تا کس از آفرین سخن گوید %~% بر تو باد آفرین دولت و دین
PageV1P0923
### || [genre: Qt]
# 1 چهار چیز ز ارکان بارگاه تو باد %~% مخالف تو کزو هست عیش تو شیرین
# 2 دو نیمه تن چو ستون و دریده دل چو شرج %~% چو میخ کوفته سر چون طناب راه‌نشین
PageV1P0924
### || [genre: Qt]
# 1 ای فلک قدری که در انگشت قدر و همتت %~% از شرف مهر فلک زیبد همی مهر نگین
# 2 هست یسر خادمان از خاتم تو در یسار %~% هست یمن چاکران از خامه تو در یمین
# 3 مادحت را تا بدان رخ برفروزاند چو شمع %~% آن زهر کامی جدا چونان که موم از انگبین
# 4 آن نمی‌باید که آدم را برون کرد از بهشت %~% آن همی باید که با قارون فروشد در زمین
PageV1P0925
### || [genre: Qt]
# 1 ای بزرگی که از شمایل و قدر %~% ملک را زینتی و دین را زین
# 2 نور رای تو فالق الاصباح %~% کف و کلک تو مجمع‌البحرین
# 3 روزی خلق تو به یوم‌الدین %~% گشته در ذمت سخای تو دین
# 4 زاسمان تا به پایه شرفت %~% از زمین تا به آسمان مابین
# 5 سقطه تو سواد مسکون را %~% ای ز سکانش چون سواد از عین
# 6 به من از کربت و بلا آورد %~% که نیاورد کربلا به حسین
# 7 نبود شین اگر بود عاجز %~% ای ز گیتی نه عجز دیده نه شین
# 8 قطره‌ای از تحمل کشتی %~% اشتری از تحمل کونین
# 9 ای سلامت به صحبتت عطشان %~% چون به آب حیات ذوالقرنین
# 10 ز ارزوی علاجت از دل پاک %~% در حنین آمده عظام حنین
# 11 گفته بودم به خدمتت برسم %~% خردم گفت اننا من این
# 12 نزد سیمرغ تب از آن خوشتر %~% کش عیادت کند غراب البین
PageV1P0926
### || [genre: Qt]
# 1 ای پسر تا به فلک ظن سخاوت نبری %~% کانچه بدهد به یسارت بستاند به یمین
# 2 آفتابش که در این دعوی رایت بفراشت %~% اگر انصاف دهی آیت بخلیست مبین
# 3 از بخیلی نبود آنکه کسی داده خویش %~% برکشد از سر آن تا فکند در بر این
# 4 پاره ابر سیه را ندهد بهره نور %~% تا به اندازه آن باز نخواهد ز زمین
PageV1P0927
### || [genre: Qt]
# 1 شادباش ای خسرو عادل عماد دین و داد %~% دیر زی ای ناصر جاه امیرالموئمنین
# 2 ای ملکشاه معظم ای خداوند جهان %~% ای تو دارای زمان و ای هم تو دارای زمین
# 3 خسروانت زیر فرمان پهلوانان زیر حکم %~% آفتابت زیر رایت آسمان زیر نگین
# 4 روز بخشش آفتابی جام زرین بر یسار %~% وقت کوشش آسمانی تیغ هندی بر یمین
# 5 ای ترا تا مرغ و ماهی مهر بیعت بر زبان %~% وی ترا تا آب و آتش داغ طاعت بر سرین
# 6 ای نظام آفرینش بسته در انصاف تو %~% هر زمان از آفرینش بر تو بادا آفرین
PageV1P0928
### || [genre: Qt]
# 1 به خدایی که ذات لم یزلش %~% باشد از سر بندگان آگاه
# 2 دست صنعتش ز اقتدار نهد %~% بر سر آفتاب و ماه کلاه
# 3 زر فشاند ز صبح هر روزی %~% در خم این زمردین خرگاه
# 4 به رسولی که بد سبابه او %~% سبب جامه خرقه کردن ماه
# 5 به امینی که آورید بدو %~% ز اسمان امر و نهی بی‌اکراه
# 6 به کتابی که تا بدو داریم %~% از گناهان به روز حشر گواه
# 7 به کلامی که مهر ایمانست %~% چیست آن لا اله الا الله
# 8 که اگر هست یا بخواهد بود %~% ملک و دین را نظیر همچو تو شاه
# 9 تا جهان باشد از تو نازان باد %~% رایت و چتر و تخت و تاج و کلاه
PageV1P0929
### || [genre: Qt]
# 1 ز ابتدا کاندر آمدی به عمل %~% بیش از این بود بارنامه و جاه
# 2 کار با آب و گل نبودت بیش %~% باز خواهی شدن بر آن ناگاه
# 3 نه آب و گلی که سلطان راست %~% به گل تیره و به آب سیاه
PageV1P0930
### || [genre: Qt]
# 1 پارگکی کاه و نبیذم فرست %~% رنج دل شاعر سلطان بکاه
# 2 شکر چو شکر کنم از بهر می %~% منت چون کوه بدارم ز کاه
PageV1P0931
### || [genre: Qt]
# 1 هست در دیده من خوب‌تر از روی سپید %~% روی حرفی که به نوک قلمت گشته سیاه
# 2 عزم من بنده چنانست که تا آخر عمر %~% دارم از بهر شرف خط شریف تو نگاه
PageV1P0932
### || [genre: Qt]
# 1 ای به دریای عقل کرده شناه %~% وز بد و نیک این جهان آگاه
# 2 چون کنی طبع پاک خویش پلید %~% چه کنی روی سرخ خویش سیاه
# 3 نان فرو زن به خون دیده خویش %~% وز در هیچ سفله سرکه مخواه
PageV1P0933
### || [genre: Qt]
# 1 چند مهتاب بر تو پیماید %~% این و آن در بهای روی چو ماه
# 2 ای دریغ آن بر چو سیم سپید %~% که فروشی همی به سیم سیاه
PageV1P0934
### || [genre: Qt]
# 1 شعر دور از تو حیض مردانست %~% بعد پنجاه اگر نبندد به
# 2 مرد عاقل به ناخن هذیان %~% جگر خویش اگر نرندد به
# 3 بر سپیدی که جای گریه بود %~% آن ندانم چه گر نخندد به
PageV1P0935
### || [genre: Qt]
# 1 ای جهان را عدل تو آراسته %~% باغ ملک از خنجرت پیراسته
# 2 حلقه شب رنگ زلف پرچمت %~% روزها رخسار فتح آراسته
# 3 در دو دم بنشانده از باران تیر %~% هر کجا گرد خلافی خاسته
# 4 خسروان نقش نگین خسروی %~% نام را جز نام تو ناخواسته
# 5 گنجها خواهان ز دستت زان شدند %~% کز پی خواهنده داری خواسته
# 6 در بلاد ملک تو با خاک بیز %~% راستی ناید ز خاک آراسته
# 7 ای به قدر و رای چرخ و آفتاب %~% باد ماه دولتت ناکاسته
PageV1P0936
### || [genre: Qt]
# 1 ای بر در بامداد پندار %~% فارغ چو همه خران نشسته
# 2 نامت به میان مردمان در %~% چون آتشی از چنار جسته
# 3 ما را فلک گزاف پیشه %~% بر آخر شرکت تو بسته
# 4 نارسته ز جهل و برده هر روز %~% نوباوه احمقی برسته
# 5 با شومی جهل هرکه در ساخت %~% فالش نکند فلک خجسته
# 6 طفلند ممیزان و زینند %~% احرار چو دایه سینه خسته
# 7 باری چو درخت سست بیخی %~% کم ده به تبر ز شاخ دسته
# 8 در مجلس روزگارت این بس %~% کز درزه رسیده‌ای به دسته
# 9 طوفان منازعت مینگیز %~% ای ساکن کشتی شکسته
# 10 اف از خور و خواب اگر نبودیم %~% در سلک تناسب از تو رسته
PageV1P0937
### || [genre: Qt]
# 1 یک دو منک می سه تن به چار جوانب %~% پنج قدح شش زمان بخورده و خفته
# 2 هفت فلک شد گوا که هشت تن از دل %~% نه ره ده بار در مدح تو سفته
# 3 مفخر دهری بده زبان و بنه روی %~% هشت جنان هفت چرخ مدح تو گفته
# 4 می شش و نان پنج من چهار منی گوشت %~% زین سه دو دارم یکی فرست نهفته
PageV1P0938
### || [genre: Qt]
# 1 وزیر ملک‌پرور صدر دنیی %~% زهی احسان تو دنیی گرفته
# 2 وفا در طبع تو تسکین گزیده %~% سخا در دست تو ماوی گرفته
# 3 جهان در آفتاب دولت تو %~% وطن در سایه طوبی گرفته
# 4 ز دارالملک اقبال تو ترمد %~% جلال گنبد اعلی گرفته
# 5 ز اقبال تو درج گوهر کون %~% فروغ گوهر معنی گرفته
# 6 فلک در پیش عالی درگه تو %~% ز حیرتها کم دعوی گرفته
# 7 حسام فتح تو دنیی گشاده %~% کمند خیر تو عقبی گرفته
PageV1P0939
### || [genre: Qt]
# 1 ای زمین را ز بهر خدمت تو %~% آسمان بارها ثنا گفته
# 2 وی به الماس خاطر وقاد %~% در اسرار اختران سفته
# 3 ز اعتدال بهار خاطر تو %~% بوستان کمال بشکفته
# 4 دامن همت تو گرد فساد %~% از محیط فلک فرو رفته
# 5 من ز بیداری قضا و قدر %~% روزها همچو بخت خود خفته
# 6 تو نپرسی که آخرت چون زد %~% بر زمین آسمان آشفته
PageV1P0940
### || [genre: Qt]
# 1 بار خدایا به فضل بنده خود را %~% گر بتوانی فرست پاره باده
# 2 زان می آسوده کز پیاله بتابد %~% چون ز بلور سپید بسد ساده
# 3 زانکه بدو تند کره رام توان کرد %~% زانکه ازو گردد ایستاده فتاده
# 4 زانکه مرا کره‌ایست تند و زنخ سخت %~% سرکش و بدخو میانه گله‌زاده
# 5 بنده بدو جز به می سوار نگردد %~% ور نبود می بماند بنده پیاده
PageV1P0941
### || [genre: Qt]
# 1 چاکر ز روی عجز سؤالی همی کند %~% از روی مهتری سخنم را جواب ده
# 2 مهمان رسیده باده ندارم ز مکرمت %~% با چون خودی نمای مرا یا شراب ده
PageV1P0942
### || [genre: Qt]
# 1 شب تاریک و باد سرد و ابر تند و بارنده %~% غلاما خیز و آتش کن که هیزم داری افکنده
# 2 اگر از دود و آن آتش ترا مهمان فراز آید %~% تو از مال من آزادی که مهمان بهتر از بنده
PageV1P0943
### || [genre: Qt]
# 1 هیچ می‌دانی که در گیتی ز مرگ بوالحسن %~% چرخ جز قحط کرم دیگر چه دارد فائده
# 2 ای دریغا آنکه چون یادش کند گوید جهان %~% ای دریغا حاتم طایی و معن وائده
# 3 روزه روزی درآمد خواجه بی‌روزی مباش %~% یاد می‌کن ربنا انزل علینا مائده
PageV1P0944
### || [genre: Qt]
# 1 ای خدایت به پادشاهی خلق %~% از ازل تا ابد پسندیده
# 2 ابد از کشتزار مدت تو %~% خوشه عمر جاودان چیده
# 3 آبروی خدایگانی تو %~% خاک آدم به بیع بخریده
# 4 ابر عدلت که عافیت مطرست %~% سایه بر کاینات پوشیده
# 5 فتنه از بیم بخت بیدارت %~% شب فترت به خواب نادیده
# 6 گوش چرخ از صدای نوبت تو %~% جز نوای نفاذ نشنیده
# 7 آفرینش به چشم همت تو %~% التفات نظر نه‌ارزیده
# 8 خصم در مجلس تو مسخره‌وار %~% گردن از کاج در ندزدیده
# 9 رایت از هرچه نام هستی یافت %~% دادن دین و داد بگزیده
# 10 به سر تیغ ملک بگرفته %~% به سر تازیانه بخشیده
PageV1P0945
### || [genre: Qt]
# 1 ای ز دست تجاسر خادم %~% شربهای ملال نوشیده
# 2 اختلالی که من دارد %~% نیست بر خاطر تو پوشیده
# 3 بدو ایام بیض و من صایم %~% وز خطا در صواب کوشیده
# 4 نیم جوشیده دیگکی دارم %~% قلقلش گوش نانیوشیده
# 5 از طریق کرم توانی کرد %~% بدو چوبش تمام جوشیده
PageV1P0946
### || [genre: Qt]
# 1 به نزدیک خواجه بدم چند روز %~% بلا نفع دنیا و لا آخره
# 2 دگرباره رفتم به نزدیک او %~% فتلک اذا کرة خاسره
PageV1P0947
### || [genre: Qt]
# 1 شهاب دولت و دین ای کسی که هست مدام %~% نیاز راز تو عید و سؤال را روزه
# 2 ستاره را ز روا تو کیک دریاچه %~% زمانه را ز سخای تو ریگ در موزه
# 3 ز سرخ‌رویی توفیق تست نزد خرد %~% سپید کار و سیه کاسه چرخ پیروزه
# 4 ز آب‌روی سخای تو روزکی چندست %~% که آز را بنبشته است آب در کوزه
# 5 ز تست پسته سربسته سپهر حرون %~% سبک اجابت و نازک‌شکن چو چلقوزه
# 6 بدان که موسم آنست مثل و جنس مرا %~% که روز چند برآرند رنگ بربوزه
# 7 عجب مدار که اندیشه‌مندیی دارم %~% به تازه کردن این کهنه‌های نادوزه
# 8 زداه ریزه‌ام آکنده خانه‌ایست چو گور %~% همه دو دست به هم برنهاده چون کوزه
# 9 اگر کرامت و دلسوزیی کنی چه عجب %~% که باد عالمت از دوستان دلسوزه
PageV1P0948
### || [genre: Qt]
# 1 تو با من نسازی که از صحبت من %~% ملامت فزاید شما را و تاسه
# 2 تو زر خواهی و من سخن عرضه دارم %~% تو در فاژه افتی و من در عطاسه
# 3 نه هرجا که باشد سخن زر نباشد %~% که پابند زر دیده‌ام صد حماسه
# 4 نه من بوفراسم امیر قبیله %~% تو خود می‌شناسی به علم فراسه
# 5 کتاب و کراسه است اینجا تجمل %~% چه آید ترا از کتاب و کراسه
# 6 گرفتم بود گندمین نان چو پاسخ %~% نباشد نه خوردی خدنگ و نه کاسه
PageV1P0949
### || [genre: Qt]
# 1 ای حکم ترا قضای یزدان %~% داده چو قدر گشادنامه
# 2 تو عمده ملکی و ممالک %~% لوحست و کفایت تو خامه
# 3 در خاک نهاده آب و آتش %~% پیش سخط تو بارنامه
# 4 در جنب کفت سیاه‌کامه است %~% حاشا فلک کبود جامه
# 5 آن شب که در آن جناب میمون %~% با عیش چنان مع‌الغرامه
# 6 در حجر گک نصیر خباز %~% بودیم چه خاصه و چه عامه
# 7 از چنگ خیال پر سماتی %~% وز باده دماغ پر شمامه
# 8 بر دست چپم یگانه‌ای بود %~% در کسوت جبه و عمامه
# 9 او را بطلب بگو چه کردی %~% ما را بدو وعده شادکامه
# 10 در آتش صبر چند باشم %~% ساکن چو سمندر و نعامه
# 11 این قصه چنین بر آب منویس %~% هم سرکه بده هم آبکامه
PageV1P0950
### || [genre: Qt]
# 1 تو آن سپهر اثر صاحبی که پیک قدر %~% به نیک و بد ز بساط تو می‌برد نامه
# 2 به تازه کردن تاریخ رسمهای تو دهر %~% کجا بماند که روز نکرد هنگامه
# 3 ستارگان ز یمین و یسار آصف و جم %~% به خدمتی به تو آورده خاتم و خامه
# 4 ز قصد حادثه ایمن چو وحش و طیر حرم %~% به زیر سایه عدل تو خاصه و عامه
# 5 شریف کسوت خاص خلیفه را که قضا %~% به مشتری ندهد بر سپهر خودکامه
# 6 جهان موازنه می‌کرد با کمال تو گفت %~% که کعبه را چه تجمل فزاید از جامه
PageV1P0951
### || [genre: Qt]
# 1 خرد دوش از من بپرسید و گفتا %~% که ای پیش نطق تو منطق فسانه
# 2 بگو چیست آن طرفه صیاد دلها %~% که از لفظ و معنیش دامست و دانه
# 3 دلم گفت خاموش تا من بگویم %~% که من حاکم عدلم اندر میانه
# 4 هوا و نفاق از میان برگرفتم %~% کلام رشید آن خداوند خانه
# 5 رشید اختیار زمانه است و طبعش %~% در این فن چو در زلف ژولیده شانه
# 6 قوی باشد اندر زمان تو الحق %~% که گردد کسی اختیار زمانه
# 7 زه تربیت بر کمانی نهادی %~% که آمد همه تیر او بر نشانه
# 8 بمانید با یکدگر تا جهان را %~% چهار آستانست و نه آسمانه
PageV1P0952
### || [genre: Qt]
# 1 ای بر سر سروران یگانه %~% بحر کرم تو بی‌کرانه
# 2 سیمرغ جلالت تو کرده %~% بر قبه عرش آشیانه
# 3 می‌گیر جهان به روی خنجر %~% می‌بخش به پشت تازیانه
# 4 گر قصه بنده را کنی گوش %~% آن سود ترا بود زیان نه
# 5 در خانه نشسته بود داعی %~% مخمور ز باده شبانه
# 6 در کنج خزیده چون کشیشی %~% آتشکده کرده تاب‌خانه
# 7 وز بهر شراب لعل در پیش %~% سیب و به و نقل خسروانه
# 8 وز بهر کباب کرده بر سیخ %~% کبک و بط و تیهو و سمانه
# 9 ساقی و شراب و شاهد خوب %~% شمعی دو نهاده در میانه
# 10 زین جمله که گفته‌ام ندارم %~% جز سبلت و ریش ابلهانه
# 11 از میر شراب و شاهد و شمع %~% دریوزه کنم بدین بهانه
# 12 اسباب معاشرت مهیا %~% از لوح کمانچه و چغانه
# 13 طنبور و کتاب و نرد و شطرنج %~% چنگ و دف و نای و شاخ و شانه
# 14 بنهاد به پیش انوری را %~% گنجشک و کبوتر کلانه
PageV1P0953
### || [genre: Qt]
# 1 مرا دی یاسمن پیغام دادست %~% به تو ای صاحب و صدر یگانه
# 2 ز هر نوعی سخن گفتست پنهان %~% غرض را درج کرده در میانه
# 3 چه فرمایی کنون پیغام او را %~% به سمع تو رساند بنده یانه
# 4 مرا گفتست فردا کاتش صبح %~% زند از کوره مشرق زبانه
# 5 بگو او را که می‌گوید فلانی %~% که ای خلقت چو جودت بی‌کرانه
# 6 چو در سالی مرا ده روز افزون %~% نباشد نوبت از گشت زمانه
# 7 پس از ده روز خود تاخیر کردم %~% شوم تا سال دیگر آفسانه
# 8 کنون درخواستی دارم ز خلقت %~% همانا ناورد با من بهانه
# 9 دو روزک نیز در صحن چمن آی %~% بگو تا مطرب آرند و چغانه
# 10 به زیر سایه گل شادمان باش %~% مرا از لطف خود کن شادمانه
# 11 چون من بهر تو آیم خوب نبود %~% من اندر باغ و تو در تاب خانه
PageV1P0954
### || [genre: Qt]
# 1 منم امروز و شاهدی زیبا %~% مونس ما کتاب و افزون نه
# 2 خورده‌ایم از برای قوت نفس %~% یک منی از کباب و افزون نه
# 3 هیچت افتد کریم دین که دهی %~% یک منی‌مان شراب و افزون نه
PageV1P0955
### || [genre: Qt]
# 1 انوری شعر و حرص دانی چیست %~% این یکی طفل و آن دگر دایه
# 2 پایه حرص کدیه و طمعند %~% تا نگردی به گرد آن پایه
# 3 تاج داری خروس وار از علم %~% چه کنی همچو ماکیان خایه
# 4 گردن و گوش نفس مردم را %~% همت آمد بهینه پیرایه
# 5 عمر تو گوهری گران‌مایه است %~% تو یکی شاعر گران‌سایه
# 6 بیش بر یاد ژاژ شعر مده %~% ای گران‌سایه آن گران‌مایه
PageV1P0956
### || [genre: Qt]
# 1 ای جهان را دفین به دست تو در %~% چون معادن هزار سرمایه
# 2 دولتت را دوام همخانه %~% مدتت را زمانه همسایه
# 3 گردن و گوش آفرینش را %~% رسمهای تو گشته پیرایه
# 4 جود را پروریده همت تو %~% راست چونان که طفل را دایه
# 5 ملکی در محاسن و اخلاق %~% زان نداری محاسن و خایه
# 6 آفتابی و در مراتب جاه %~% آفتابت فروترین پایه
# 7 چیست کز تابش تو در نورند %~% همه آفاق و بنده در سایه
PageV1P0957
### || [genre: Qt]
# 1 ای رخ و فرزین نهاده چرخ را در حل و عقد %~% جز تو کس را اطلاعی نیست بر اسرار او
# 2 چون رخ شطرنج پیش خدمت آمد انوری %~% می‌دهش چندان که چون فرزین شود رفتار او
PageV1P0958
### || [genre: Qt]
# 1 ندارد مجلس ما بی‌تو نوری %~% اگرچه نیست مجلس درخور تو
# 2 چه فرمایی چه گویی مصلحت چیست %~% تو آیی نزد ما یا ما بر تو
PageV1P0959
### || [genre: Qt]
# 1 ای جهان را موسم آزادگی ایام تو %~% بنده کرده یک جهان آزاد را انعام تو
# 2 سرمه چشم ملک گردی و آن از راه تو %~% حلقه گوش فلک حرفی و آن از نام تو
# 3 دست تقدیر آسمان را پی کند گر دور او %~% گام بردارد نه بر وفق مراد و کام تو
# 4 تو جهان کاملی اندر جهان مختصر %~% هفت اقلیمت که باقی باد هفت اندام تو
# 5 جنبش فیض کرم وارام طوفان نیاز %~% تا ابد مقصور شد بر جنبش و آرام تو
# 6 آز در آب و گل آدم نیامد تا ندید %~% غایت سیری خوش اندر عطای عام تو
# 7 طبل بدخواه تو در زیر گلیم حادثه است %~% تا فلک زد بی‌نیازی را علم بر بام تو
# 8 از تصرف دست بربندد کف بر بحر و کان %~% آسمان را گر اجازت یابد از پیغام تو
# 9 از محمد وز عمر شد کفر باطل دین قوی %~% لاجرم احیا آن ایام کرد ایام تو
# 10 ای در آن اندازه بزم جان‌فزایت کاندرو %~% آفتاب و ماه نو زیبد شراب و جام تو
# 11 وام بودت گوهری بر آسمان مه زاسمان %~% آن رسانید و شد از وجه دگر در وام تو
# 12 آسمان از وام تو هرگز برون ناید ازآنک %~% دارد استظهار دور از دور بی‌انجام تو
# 13 تا که صبح و شام باشد در قفای روز و شب %~% در قفای یکدگر بادند صبح و شام تو
# 14 چشمت از روی کرم بر انوری باد و مباد %~% کام او را اعتقاد پاک جز در کام تو
# 15 مکث محسن در جهان بسیار باشد لاجرم %~% بالغ او طفل تست و پخته او خام تو
PageV1P0960
### || [genre: Qt]
# 1 ای مقصد کشور چهارم %~% در نیک و بد آستانه تو
# 2 وی رفعت آسمان هفتم %~% باطل شده در زمانه تو
# 3 بر شاخ وجود بنده مرغیست %~% منسوب به آشیانه تو
# 4 در دام حریف نو فتادست %~% اومید همه به دانه تو
# 5 خطی به وکیل لهو بنویس %~% یعنی به شرابخانه تو
PageV1P0961
### || [genre: Qt]
# 1 ای ز قدر تو آسمان در گو %~% آفتاب از تو در خجالت ضو
# 2 قدر و رای تو از ورای سپهر %~% آفتابی و آسمانی نو
# 3 دل و دست تو گاه فیض و سخا %~% برده از ابر و آفتاب گرو
# 4 بنده را صاحب استری دادست %~% استری ماه نعل و گردون دو
# 5 خلقت آسیا کی دارد %~% صفت آسیای او بشنو
# 6 سنگ زیرین او همیشه روان %~% گو در او آب و باد هیچ مرو
# 7 ناو او از درون و او معکوس %~% دلو او از برون و او در گو
# 8 آسیابی چنین و باری نه %~% بی‌شبانروز آسیابان رو
# 9 انوری این همه مزیح ز چیست %~% چند ازین ترهات شو هاشو
# 10 خود به یک ره بگو که بی‌کارست %~% آس دندانش ز آس کردن جو
# 11 تا ترا جود صدر دولت و دین %~% برهاند ز انتظار درو
# 12 او تواند که کشت همت او %~% هیچ بی‌ارتفاع نیست برو
PageV1P0962
### || [genre: Qt]
# 1 ای انوری تویی که به فضل و هنر سزند %~% احرار روزگار و افاضل ترا رهی
# 2 بودند در قدیم امیران و شاعران %~% واکنون شدت مسلم بر شاعران شهی
# 3 هستت خبر که هستم دور از تو ناتوان %~% اشکم چو ناردانه و رخسار چون بهی
# 4 مشغول بوده‌ای که نکردی عیادتم %~% یا خود مرا محل عیادت نمی‌نهی
# 5 نی‌نی ز ابلهی است مرا از تو این طمع %~% خیزد چنین طمع به حقیقت ز ابلهی
# 6 با رنج ناتوانی ای دوستان مرا %~% دل گشت پر ز انده و از صبر شد تهی
# 7 گوید طبیب بهتری امروز غم مخور %~% اینک برفت علت و آغاز شد بهی
# 8 غم این غمست و بس که ز من فوت می‌شود %~% در بزم صدر عالم رسم سه‌شنبهی
# 9 آن جنت نعیم اگر در جهان بود %~% ممکن ظهور جنت ماوی فتلک هی
PageV1P0963
### || [genre: Qt]
# 1 شجاعی ای خط و شعر تو دام و دانه عقل %~% هزار مرغ چو من صید دام و دانه تو
# 2 ز من زمین خداوند من ببوس و بگوی %~% که ای زمانه فضل و هنر زمانه تو
# 3 نزاد مادر گیتی به صد هزار قران %~% نه چون تو یا چو جگرگوشه یگانه تو
# 4 چو گردکی که رساند زمین به دامن تو %~% چو مویکی که ستاند هوا ز شانه تو
# 5 اگر ز روی ضرورت کرانه کردم دوش %~% ز خدمت تو و بیرون شدم ز خانه تو
# 6 تو بر زمانه نه آن پر گشاده سیمرغی %~% که خوابگاه مگس شاید آشیانه تو
# 7 ز جاه تو چه عجب کاختران کرانه کنند %~% بر آسمان ز موازات آسمانه تو
# 8 مرا ز خدمت تو جاه تست مانع و بس %~% که حایلست مرا جاه بی‌کرانه تو
# 9 وگرنه مردمک چشم من چه خواهد آن %~% که معتکف بنشیند بر آستانه تو
PageV1P0964
### || [genre: Qt]
# 1 این همایون در فرخنده‌سرای %~% تا ابد باد در اقبال به پای
# 2 چوبش ایمن شده از فرسودن %~% زیر این گنبد گیتی‌فرسای
# 3 اندرو خاصیت مغناطیس %~% کاهن از طبع درو گیرد جای
# 4 نتوانند ز رفعت پیمود %~% آستانش انجم گیتی‌پیمای
# 5 لفظ و معنی صریرش همه این %~% مرحبا خواجه درآ خواجه درآی
# 6 مجد دین بوالحسن عمرانی %~% که زاحسانش سرشته است خدای
# 7 آسمانی نه به تدبیر به قدر %~% آفتابی نه به تحویل به رای
# 8 کان چو قدرت نبود روزافزون %~% وین چو رایت نبود نورافزای
# 9 ای تصاویر سخا را قلمت %~% گشته ز انگشت کرم چهره‌گشای
# 10 دشمنانت همه انگشت‌گزای %~% دوستانت همه انگشت‌نمای
# 11 دست تو گلبن باغ کرمست %~% بلبل کلک برو وحی‌سرای
# 12 تا فلک در پی تحصیل کمال %~% دایم از شوق بود ناپروای
# 13 کار از روی بزرگی و شرف %~% کارفرمای فلک را فرمای
# 14 طبل بدخواه تو در زیر گلیم %~% وز غم حادثه نالنده چو نای
PageV1P0965
### || [genre: Qt]
# 1 مرحبا مرحبا درآی درآی %~% اثر خیر اثیر دین خدای
# 2 ای زمام قضا گرفته به دست %~% وی محیط فلک سپرده به پای
# 3 نه به از خدمت تو آلت جاه %~% نه به از همت تو مکنت جای
# 4 از نهیبت ستاره بی‌آرام %~% وز رکابت زمانه ناپروای
# 5 ای بر افلاک دست کرده به قدر %~% وی ز خورشید گوی برده به رای
# 6 به سر کوی بوده‌ای که همی %~% به سجود اندر آمدست سرای
# 7 کای فلک با تو پست ره بگذار %~% وی جهان با تو خرد رخ بنمای
# 8 به کرم بر زمین من بخرام %~% به قدم در نهاد من بفزای
# 9 منزل ار در خور قدوم تو نیست %~% چه شود ساعتی به فضل به پای
# 10 تو همایی به فر و پر فکند %~% بر تر و خشک سایه پر همای
# 11 ای کمر بسته پیشت اختر سعد %~% اختر من تویی کمر بگشای
# 12 کردی آراسته سرای مرا %~% همچنین سال و مه همی آرای
# 13 چون رسم زحمتی همی آرم %~% چو رسی خدمتی همی فرمای
# 14 تا بود آسمان زمانه‌نورد %~% تا بود اختران فلک‌پیمای
# 15 باد عمر تو با زمانه قرین %~% باد قدر تو با فلک همتای
PageV1P0966
### || [genre: Qt]
# 1 ای آنکه جویبار جهان از نهال جود %~% خالیست تا تو سرو سعادت برسته‌ای
# 2 الا نظیر خویش که آن را وجود نیست %~% از روزگار یافته‌ای هرچه جسته‌ای
# 3 دست از سرم به علت تقصیر برمگیر %~% تو کار خویش کن که نه شیران مسته‌ای
# 4 پارم سه دسته کاغذ نیکو بداده‌ای %~% امسال از آن حدیث ورق چون بشسته‌ای
PageV1P0967
### || [genre: Qt]
# 1 چنان زندگانی کن ای نیک‌رای %~% به وقتی که اقبال دادت خدای
# 2 که خایند از بهرت انگشت دست %~% گرت بر زمین آمد انگشت پای
PageV1P0968
### || [genre: Qt]
# 1 بر آفتاب حوادث بسوزم اولیتر %~% که به هر سایه بود بر سرم سپاس همای
# 2 از این سپس من و کنجی و خانه تاریک %~% که سرد شد دلم بر هوای باغ و سرای
PageV1P0969
### || [genre: Qt]
# 1 یارب بده مرا به دل نعمتی که بود %~% خرسندی حقیقت و پاکیزه توشه‌ای
# 2 امنی و صحتی و پسندیده طاعتی %~% نانی و حرفه‌ای و نشستن به گوشه‌ای
PageV1P0970
### || [genre: Qt]
# 1 سرخس از جور بی‌آبی و آبی %~% دریغا روی دارد در خرابی
# 2 ز بی‌آبی خلاصش دادی اما %~% خداوندا خلاصش ده ز آبی
PageV1P0971
### || [genre: Qt]
# 1 آن چیست کز آن طبق همی تابد %~% چون عاج به زیر شعر عنابی
# 2 ساقش به مثل چو ساعد حورا %~% دستش به مثال پای مرغابی
PageV1P0972
### || [genre: Qt]
# 1 نکنم خواجه را به شعر هجا %~% لیک برخوانم آیتی ز نبی
# 2 ان قارون کان من موسی %~% خواجه آنست کاید از پی فی
PageV1P0973
### || [genre: Qt]
# 1 شها چون پیل و فرزین شه پرستم %~% نه چون اسبست کارم رخ‌پرستی
# 2 رهی آمد چو رخ پیشت پیاده %~% چو فرزین می‌رود اکنون ز مستی
PageV1P0974
### || [genre: Qt]
# 1 آنکه سایه‌اش کس ندید از غایت ستر و صلاح %~% باصلاح صالحی شد آفتاب از واضحی
# 2 گرچه رای هوشیارت ناصح احوال تست %~% یک نصیحت گوش دار از بنده قاضی ناصحی
# 3 هرکه بر درگاه و اندر مجلس تست از خدم %~% در صلاح کار تست الا صلاح صالحی
PageV1P0975
### || [genre: Qt]
# 1 دی ز من پرسید معروفی ز معروفان بلخ %~% از شما پوشیده چون دارم عزیز شادخی
# 2 گفت گیتی را سه دریا داد گیتی آفرین %~% هریکی زیشان محیط از غایت بی‌برزخی
# 3 آن به ترمدوان به موصول وان سه دیگر در هرات %~% کیست بهتر زین سه عالی موج دریای سخی
# 4 گفتم او را حاش لله این تساوی شرط نیست %~% لاله هرگز کی کند رمحی و سوسن ناچخی
# 5 این میان صوفیان باشد که هنگام خطاب %~% شیخ هدهد را اخی خواند سلیمان را اخی
# 6 زانکه اندر خدمت این صاحب صاحب‌قران %~% مدحتی گویم که حکمش طاعتست از فرخی
# 7 منتظم گردد ز ملک موصل و حصن هرات %~% امتحان را این بهشتی غصه را آن دوزخی
# 8 مجلسش را میوه‌کش باشد جمال موصلی %~% مطبخش را دیگ شو گردد اثیر مطبخی
# 9 شادمان زی ای قدر قدرت خداوندی که هست %~% جای مغلوبی فلک را گر کنون با او چخی
# 10 از متانت حبل اقبالت چو شعر بوالفرج %~% وز عذوبت مشرب عیشت چو نظم فرخی
PageV1P0976
### || [genre: Qt]
# 1 خداوند من عصمةالدین همیشه %~% بجز ساکن ستر عصمت مبادی
# 2 ز غم جاودان باد در خواب خصمت %~% تو از بخت بیدار اندی که شادی
# 3 تویی عالم داد و دین را مدبر %~% نه بل خود تو هم عالم دین و دادی
# 4 ز کل جهان کس نظیری نزادت %~% از آن روز کز مادر دهر زادی
# 5 تو از عصمت صرف و تایید محضی %~% نه از آتش و آب وز خاک و بادی
# 6 سؤالیست من بنده را بشنو از من %~% به حق بزرگی و حری و رادی
# 7 از آن پس که چندین سوابق نبودم %~% نگویی به چندان کرم چون فتادی
# 8 به هر فرصت از بس رعایت که کردی %~% به هر موسم از بس عطاها که دادی
# 9 چه بد خدمتی کردم آخر که اکنون %~% چو بدخدمتانم به صحرا نهادی
# 10 دو هفته است تا خدمتی در عیادت %~% مزین به چندین هزار اوستادی
# 11 به ستر رفیعت رسیدست بنگر %~% که تازان به نیک و به بد لب گشادی
# 12 چو گردون به بیداد برخاست با من %~% تو نیز از عنایت فرو ایستادی
# 13 نشاید فراموش کردن کسی را %~% که در هر دعا و ثنایش به یادی
# 14 چه گر در دعا قافیه دال گردد %~% چو لفظ مبادی مثل یا منادی
# 15 به یک قافیه سند عیبی نباشد %~% نگویم که ناید ز من سند بادی
# 16 معادی مبادت وگر چاره نبود %~% مبادی تو هرگز به کام معادی
PageV1P0977
### || [genre: Qt]
# 1 ای به تدبیر قطب آن گردون %~% که ز تقدیر ساختست جدی
# 2 وی ز تشویر خاطرت خورشید %~% غوطها خورده در تموج خوی
# 3 هرچه مکنون خطه اشیاست %~% همه با مکنت تو ادنی شیی
# 4 حکمت اندر نفاذ گشته چنان %~% که نگنجد در انقیادش کی
# 5 ظل جاهت از آن کشیده‌ترست %~% که کند دور روزگارش طی
# 6 سیر حکمت از آن سریع‌ترست %~% که برد مسرع ضمیرش پی
# 7 گر تقلد کنی عمارت عصر %~% نشود هیچ‌کس خراب از می
# 8 آدم از نسبت وجود تو یافت %~% اختصاص خلقته بیدی
# 9 چون عنان قلم روان کردی %~% آب گردد روان صاحب ری
# 10 چون رکاب کرم گران کردی %~% خاک بوسد عظام حاتم طی
# 11 قدرتت گفت روز عرض الست %~% چون جدا کرد اخطل از اخطی
# 12 کای علی خرج این حشم برگیست %~% همتت گفت قد ضمنت علی
# 13 دوش با آسمان همی گفتم %~% بر سبیل سؤال مطلب ای
# 14 که مدار حیات عالم کیست %~% روی سوی تو کرد و گفتا وی
# 15 گفتم این را دلیل باید گفت %~% هیچ دانی که می چه گویی هی
# 16 میر آبست و حق همی گوید %~% و من الما کل شی حی
# 17 تا که نی را چو سرو نیست قوام %~% در بهار و تموز و آذر و دی
# 18 باد پیشت جهان چو سرو به پای %~% پای تا سر کمر ببسته چو نی
# 19 پوست بر دشمنت کفن گشته %~% همچو بر کرم قز تراکم قی
PageV1P0978
### || [genre: Qt]
# 1 مرا سعد دین داد پیراهنی %~% که از دیدنش دیده حیران شدی
# 2 ز فرسودگی وقت پوشیدنش %~% تن مرد پوشیده عریان شدی
# 3 به هرجا که آسیب سریافتی %~% به اندازه تن گریبان شدی
PageV1P0979
### || [genre: Qt]
# 1 عادت کن از جهان سه خصلت را %~% ای خواجه وقت مستی و هشیاری
# 2 زیرا که رستگار بدان گردی %~% امید رستگاری اگر داری
# 3 با هیچ‌کس نگشت خرد همره %~% کان هرسه را نکرد خریداری
# 4 در هیچ دین و کیش کسی نشیند %~% هرگز از این سه مرتبه بیزاری
# 5 دانی که چیست آن بشنو از من %~% رادی و راستی و کم‌آزاری
PageV1P0980
### || [genre: Qt]
# 1 به خدایی که ذات بی‌چونش %~% از همه عیبها بریست بری
# 2 که مرا باز ماندن از خدمت %~% در همه کیشها خریست خری
PageV1P0981
### || [genre: Qt]
# 1 خداوند که داند خواست عذر لطف دوشینت %~% چه سازم وز که خواهم یارب امروز اندرین یاری
# 2 ندارد بنده استحقاق این چندین خداوندی %~% ولیکن تو خداوندا خداوندی آن داری
# 3 به مستی خارجی‌ها کرده‌ام چندان که از خجلت %~% نمی‌یارم که عذری خواهم امروزت به هشیاری
# 4 اگرچه دم نمی‌یارم زدن لیکن چنانک آید %~% به شوخی می‌برم در پیش تو لنگی به رهواری
# 5 به چیزی دیگر این تشریف را تشبیه نتوان کرد %~% حدیث مصطفی می‌دان و بو ایوب انصاری
PageV1P0982
### || [genre: Qt]
# 1 چهار چیزست آیین مردم هنری %~% که مردم هنری زین چهار نیست بری
# 2 یکی سخاوت طبعی چو دستگاه بود %~% به نیکنامی آن را ببخشی و بخوری
# 3 دو دیگر آنکه دل دوستان نیازاری %~% که دوست آینه باشد چو اندرو نگری
# 4 سه دیگر آنکه زبان را به گاه گفتن زشت %~% نگاه داری تا وقت عذر غم نخوری
# 5 چهارم آنکه کسی کو به جای تو بد کرد %~% چو عذر خواهد نام گناه او نبری
PageV1P0983
### || [genre: Qt]
# 1 آنی که گر بخواهی از اقبال و سروری %~% تری ز آب و خشکی از آتش برون بری
# 2 داری مفرحی که دهد روح را غذا %~% سازی طریفلی که کنی دیو را پری
# 3 دست مبارک تو بخواهد همی درست %~% از خط راست نامه شکل صنوبری
# 4 یارب چه طالعست که خود بی‌معالجت %~% بیمار به شود چو تو زان راه بگذری
PageV1P0984
### || [genre: Qt]
# 1 ای صاحبی که صدر وزارت ز جاه تو %~% با اوج آفتاب زند لاف برتری
# 2 فرمان تو که زیر رکابش رود جهان %~% با روزگار سوده عنان در برابری
# 3 بر هر که ابر عاطفتت سایه افکند %~% تا حشر باقیست چو دریا توانگری
# 4 دست تو رازقست و ضمیر تو غیب‌دان %~% بی‌دعوی خدایی و لاف پیمبری
# 5 احوال مبرمی و گدایی شاعران %~% دانند همگان که مه شعر و مه شاعری
# 6 شد مدتی که عزم زمین‌بوس تازه کرد %~% در خدمت مبارک میمونت انوری
# 7 واکنون بر آستانه عالیت روز و شب %~% کش آسمانه باد پر از ماه و مشتری
# 8 از لطف شامل تو طمع دارد این قدر %~% کاخر چه می‌کنی و کجایی چه می‌خوری
PageV1P0985
### || [genre: Qt]
# 1 ای برادر گر مزاج از فضله خالی آمدی %~% آدمی پس یا ملک یا دیو بودی یا پری
# 2 ور قوای ماسک و دافع نبودی در بدن %~% طفل را از پایه اول نبودی برتری
# 3 طبع اگردست تصرف برکشیدی وقت خواب %~% شخص را بر دم زدن هرگز نبودی قادری
# 4 نزد عاقل هیچ فرقی نیست گاه مصلحت %~% آنچه بولی می‌کنی تازانج آبی می‌خوری
# 5 گر طبیعت را به دست آدمی بودی زمام %~% خنده بی‌وقت را خندیده کردی داوری
# 6 دیده بر آواز واجب دار تا بی‌شبهتی %~% از چنین گردابهای ژرف جان بیرون بری
# 7 باد را منکر نه‌ای بی‌اختیار اندر نماز %~% چیز دیگر را چرا در خواب و مستی منکری
# 8 فعل طبع از راه تسخیرست بی‌هیچ اختیار %~% در جماد و در نبات آنگاه در ما بر سری
# 9 راه حکمت رو که در معنی این جنس از علوم %~% ره به دشواری توان برد از طریق شاعری
# 10 چون به وقت هوشیاری برنیایی با فواق %~% گاه مستی با حریفان چون همان ره نسپری
# 11 گوش و دل جنبان و ساکن دار اگر فاعل تویی %~% زانکه اینجا از طریق جبر چون در نگذری
# 12 در گرانی کی شود هرگز عنان آفتاب %~% گرچه بسیاری بکوشد چون رکاب مشتری
# 13 خود بیا تا کژ نشینم راست گویم یک سخن %~% تا ورق چون راست بینان زین کژیها بستری
# 14 اشک فضله است و عرق فضله است و دافع هم مزاج %~% این یکی را در عداد آن دو چون می‌نشمری
# 15 گر تو خواهی گفت مخرج دیگرست آن فضله را %~% فضله زنبور را هم چون به مخرج ننگری
# 16 دفع افزونی به نسبت مختلف گردد از آنک %~% هست بازوبند را در گاو بحری عنبری
# 17 معده گر در قی همی امساک واجب داشتی %~% کی نهادی کرم قزاز جسم اساس ششتری
# 18 علم را زینها علم هرگز کجا گردد نگون %~% رفتن بازار نارد رخنه در پیغمبری
# 19 خواجه فخری ای مشامت بوی حکمت یافته %~% گر حکیمی زین معانی رنگ هان تا ناوری
# 20 آنچه حالی در ضمیر آمد همین ابیات بود %~% کاندرین محضر به خط خویش بنوشت انوری
PageV1P0986
### || [genre: Qt]
# 1 خداوندا همی دانم که چیزی نیست در دستت %~% گرم چیزی ندادستی بدین تقصیر معذوری
# 2 ولیکن گر کسی پرسد چه دادستت روا داری %~% که گویم عشوه اول روز و آخر روز دستوری
PageV1P0987
### || [genre: Qt]
# 1 ز جنس مردمان مشمار خود را %~% گرت یزدان زری دادست و زوری
# 2 هنر باید چه روباهی چه شیری %~% خرد باید چه قارونی چه عوری
# 3 ز خشم غالب و از حرص با برگ %~% همین دارند هر ماری و موری
# 4 ز اسب و تخت تو رشکم نیاید %~% نه من همچون توام کری و کوری
# 5 چه رشک آید از آن چیزم که گردون %~% اگر پیش آردت تلخی و شوری
# 6 از این داغی بماند یا دریغی %~% وزان دودی برآید از تنوری
# 7 چو بر تختی جمادی بر جمادی %~% چو بر اسبی ستوری بر ستوری
PageV1P0988
### || [genre: Qt]
# 1 کسی که مدت سی سال شعر باطل گفت %~% خدای بر همه کامیش داد پیروزی
# 2 کنون که روی نهد جمله در حقیقت شرع %~% چه اعتقاد کنی باز گیردش روزی
# 3 برو که عاقل از این اختیار آن بیند %~% که کشت تشنه نبیند ز ابر نوروزی
# 4 ز شعر نفس تو آن بارهای عار کشید %~% که چون هلال به طفلی درآیدش کوزی
# 5 ز شرع جان تو آن شعلهای نور کشد %~% کزو به هر فلکی آفتابی افروزی
# 6 ولیک تا تو همان عود وزن می‌سازی %~% ولیک تا تو همان عود بحر می‌سوزی
# 7 تو حرف شرع کی آری برون ز مخرج شعر %~% تو علم آنت نباشد کزین در آن توزی
# 8 تورا شرع به آخر همی بری و خطاست %~% چو عین شعر به آخر بری بیاموزی
PageV1P0989
### || [genre: Qt]
# 1 ای رفته به فرخی و فیروزی %~% باز آمده در ضمان بهروزی
# 2 از لاله رمح و سبزه خنجر %~% در باغ مصاف کرده نوروزی
# 3 چون تیر نهاده کار عالم را %~% یک ساعته در کمان تو کوزی
# 4 تو ناصر دینی و ازین معنی %~% یزدان همه نصرتت کند روزی
# 5 در حمله درنده‌ای و دوزنده %~% صف می‌دری و جگر همی دوزی
# 6 پروانه سمندر ظفر باشد %~% چون مشعله سنان برافروزی
# 7 فرزین بنهی به عرصه رستم را %~% آنجا که به لعب اسب کین توزی
# 8 صد شه به پیاده‌ای براندازد %~% آنرا که تو بازیی درآموزی
# 9 می‌ساز به اختیار من بنده %~% تا خرمن فتنها همی سوزی
# 10 ای روز مخالفانت شب گشته %~% می‌خور به مراد دل شبانروزی
PageV1P0990
### || [genre: Qt]
# 1 خون خواجه کعبه است و نان او بیت‌الحرام %~% نیک بنگر تا به کعبه جز به رنج تن رسی
# 2 بر نبشته برکنار نان او خطی سیاه %~% لم تکونوا بالغیه الا بشق الا نفس
PageV1P0991
### || [genre: Qt]
# 1 نه تو آنی که دی دل تو نبود %~% در جهان جز به انوری راضی
# 2 چون که امروز هیچ می‌نبری %~% به زبان نام حالت ماضی
# 3 در سر قاضی ار کله کردی %~% به تصنع دواج مقراضی
# 4 دوستان را بپرس برمنشین %~% مشو آبستن از خر قاضی
PageV1P0992
### || [genre: Qt]
# 1 ای خداوندی که بر روی زمین فرمان تو %~% چون قضای آسمان شد نافذ فی کل شیی
# 2 پیش قدرت پشت گردون از تواضع داده خم %~% نزد رایت روی خورشید از خجالت کرده خوی
# 3 سرو آزاد ار قبول بندگی یابد ز تو %~% پای تا سر هم در آن ساعت کمر بندد چو نی
# 4 نقشبند کل ز تاثیر صبای لطف تو %~% بوستان را نقش نیسان بندد اندر ماه دی
# 5 شاد زی کامروز در اقطاع عالم سر به سر %~% ای بسیطش سیر فرمان تو صد ره کرده طی
# 6 دوستان و دشمنانت در دو مجلس می‌کنند %~% هردو سنگ‌انداز و سنگ اندازه آن تا به کی
# 7 دشمنانت تا به روز حشر سنگ‌انداز عیش %~% دوستانت تا به روز عید سنگ انداز می
PageV1P0993
### || [genre: Qt]
# 1 صبر کن تا زمانه خو نشوی %~% پیشه کن گاه گاه نیکیکی
# 2 نرد عمر تو خوش زمانه ببرد %~% ندبی زو و از تو سیکیکی
PageV1P0994
### || [genre: Qt]
# 1 ای سر از کبر بر فلک برده %~% گشته گردان چو انجم فلکی
# 2 به عقابی رسیده از مگسی %~% به سماکی رسیده از سمکی
# 3 بس بس اکنون که بیش از این نرسد %~% حاش لله دیو را ملکی
# 4 بر جهان خواجگی همی رانی %~% هنرت چه و نسبت تو به کی
# 5 نمک دیگ خواجگی جودست %~% نه بخیلی و خشم و بی‌نمکی
# 6 ای که خرچنگ و خارپشتی تو %~% صدفی آید از تو نی فنکی
# 7 خواجه دانم که پیش جیش سخاش %~% موج دریا همی کند یزکی
# 8 باز اگر تو فقع خوری به مثل %~% چوبک کوزه فقع بمکی
# 9 از تو یک قطره خون به حیله چکد %~% دور از اینجا اگر ز هم بچکی
# 10 خواجه هستی چرا نیاموزی %~% خواجگی کردن از شهاب زکی
PageV1P0995
### || [genre: Qt]
# 1 ای کریمی که جرم هفت اختر %~% هست با عرض لطف تو پیکی
# 2 تویی آن مکرمی که عالم را %~% ضبط کردی به مختصر نیکی
# 3 هست مهمانکی مرا امروز %~% ترککی تنگ چشمکی قیکی
# 4 او ز مستی به یک دو می گروست %~% من بدو داد خواهم از سه یکی
# 5 هیچ باشد ترا ظرافت آن %~% که فرستی به من صراحیکی
PageV1P0996
### || [genre: Qt]
# 1 خداوندا حریفان آمدستند %~% که تا با من کنند امشب عدیلی
# 2 به زر سیکی نمی‌یابم در این شهر %~% وگرنه نیست در طبعم بخیلی
# 3 اعانت کن مرا امشب به سیکی %~% و یا بیرون کن اینها را به سیلی
PageV1P0997
### || [genre: Qt]
# 1 سحرگاهی به نزد خواجه رفتم %~% که بفزاید مرا جاهی و مالی
# 2 به دست خواجه در ده بدر دیدم %~% کز آن هر بدر بود او را ملالی
# 3 درآمد مرغکی وانگه به منقار %~% ربود از فرق هر بدری هلالی
PageV1P0998
### || [genre: Qt]
# 1 به خدایی که بازگشت بدوست %~% که مرا بازگشت نیست به می
# 2 مگر از بهر حفظ قوت و بس %~% فارغ از چنگ و نای و بربط و نی
# 3 نکنم خدمت و نگویم شعر %~% گر جهان پر شود ز حاتم طی
# 4 جز که پیروز شاه عادل را %~% آنکه پیروزیست راتب وی
# 5 دگر آن کز دروغ باشم دور %~% فی‌المثل گر بود بادنی شیی
# 6 مگر اندر سه گونه حکم نجوم %~% چه بود پس کجا بود پس کی
# 7 نسگالم نفاق اگرچه جهان %~% پر شدست از سهیل تا به جدی
# 8 نه خیانت کنم نه اندیشم %~% انوری باش می‌چه‌گویی هی
# 9 خود کند هیچ‌کس که دیده بود %~% از پس سور مهر ماتم دی
# 10 بد نگویم بگو چرا گویم %~% ممتلی را بود که افتد قی
# 11 چون من از هیچ‌کس نباشم پر %~% اخطل آنجا همان بود کاخطی
# 12 نام کار دگر همی نبرم %~% که ندارند عاقلانش پی
# 13 که اگر گویم ار نه محفوظ است %~% عرق پاکم چنانکه نور از فی
# 14 دزد را نیک داند از کالا %~% پاسبان خلقته بیدی
# 15 ره ز نامرد گم شود بر مرد %~% ورنه پیدا شدست رشد از غی
# 16 خوار صحبت مباش تا باشی %~% صاحب صدهزار صاحب ری
# 17 قصه کوته شد آن کنم همه عمر %~% چونکه توفیق دادم ایزد حی
# 18 که اگر بر کفم نهی پس از آن %~% از ندامت رخم نیارد خوی
# 19 گر کنم خیره ارنه خود سوزم %~% گفته‌اند آخرالدوا الکی
# 20 این همه گفتم و همی گفتند %~% غضب و شهوت از سلول و ابی
# 21 عهده بر کیست این دعاوی را %~% همتم گفت قد ضمنت علی
PageV1P0999
### || [genre: Qt]
# 1 گر نیستی زمانه به جنگ و نبرد خلق %~% پیوسته با زمانه کجا در نبردمی
# 2 ور آسیای چرخ بر غمم نگرددی %~% در جوی آسیا متوطن نگردمی
# 3 آب مراد زیر پل کس نمی‌رود %~% ورنه قفا ز ورطه طوفان نخوردمی
# 4 با من غم خرابی عالم به کلبه‌ای %~% کی جفت گرددی اگر آزاد و فردمی
# 5 نفسی که گر بدان دگری مبتلا شدی %~% من در خلاص او به مثل حمله بردمی
# 6 یا در مدد چو مهره میان بندمی به مهر %~% یا گوییا که حادثه را ناگزردمی
# 7 یا کعبتین جانب خود باز مالمی %~% یا خود بساط حاصل خود در نوردمی
# 8 بر هر که عرضه داشتم از من کرانه کرد %~% گویی که صورت غم و تیمار و دردمی
# 9 از خواجگان شهر چو یاری نیافتم %~% گر خواجه شهریار نبودی چه کردمی
# 10 آزاد کیست حلیه مردان و ای دریغ %~% آن دستگاه کو که من آزاد مردمی
PageV1P1000
### || [genre: Qt]
# 1 تو ای سیف زنگ اجل چون نگیری %~% که الحق به انصاف درخورد آنی
# 2 بدین تیزی و روشنایی و گوهر %~% ترا در کجا می‌خورد زندگانی
# 3 نه در دست تقدیر ملکی بگیری %~% نه در حرب ایام خونی برانی
# 4 ترا ذوالفقار علی خود گرفتم %~% گران قلتبانی گران قلتبانی
# 5 حقوقی که در گردنت هست واجب %~% به گوش دلت چون فرو می‌نخوانی
# 6 بدین مایه داد و ستد بعد ماهی %~% چه تاخیر سردست چون می‌توانی
# 7 چرا قدر مردم ندانی ولیکن %~% تو مردم نه‌ای قدر مردم چه دانی
# 8 خرابی عالم ز تو هست پیدا %~% مباد آنکه اندر جهان تو بمانی
PageV1P1001
### || [genre: Qt]
# 1 چون ترا روزگار داد به داد %~% تو چرا داد خویش نستانی
# 2 تا توانی به گرد شادی گرد %~% کایدت گاه آنکه نتوانی
PageV1P1002
### || [genre: Qt]
# 1 ای رای ملک شه معظم %~% مه‌پرور سال‌بخش ثانی
# 2 ای کرده کلیم‌وار عدلت %~% آبان خدای را شبانی
# 3 حقا که شوی به مهر مه بر %~% دی ماه به موسم خزانی
# 4 در دولت تو کراست نیسان %~% کان دولت هست جاودانی
# 5 بادی همه ساله شاد تا هست %~% روز رجب اصل شادمانی
# 6 ای خواجه فیلسوف فاضل %~% کز فضل یگانه جهانی
# 7 گر معنی این لغت به واجب %~% پیدا کردن نمی‌توانی
# 8 تا آخر هر مهی که گفتم %~% از اول سالش ار برانی
# 9 آنگه به شهور نی به ایام %~% معنیش هر آینه بدانی
PageV1P1003
### || [genre: Qt]
# 1 گویند که چیست حاصل تو %~% ای بی‌حاصل ز زندگانی
# 2 گویم خطکی و بیتکی چند %~% از نعمتهای این جهانی
# 3 خطی نه چنین چنانکه باید %~% بیتی نه چنان چنانکه دانی
PageV1P1004
### || [genre: Qt]
# 1 ای خواجه مکن تا بتوانی طلب علم %~% کاندر طلب راتب هر روز بمانی
# 2 رو مسخرگی پیشه کن و مطربی آموز %~% تا داد خود از کهتر و مهتر بستانی
# 3 نی گوشه کنجی و کتابی بر عاقل %~% بهتر ز بسی گنج و بسی کامروانی
# 4 گر بی‌خردان قیمت این ملک ندانند %~% ای عقل خجل نیستم از تو که تو دانی
# 5 فرعون و عذاب ابد و ریش مرصع %~% موسی کلیم‌الله و چوبی و شبانی
PageV1P1005
### || [genre: Qt]
# 1 کار کار ملک و دوران دوران وزیر %~% این ز آصف بدل و آن ز سلیمان ثانی
# 2 عالمی از کرم این همه در آسایش %~% امنی از قلم آن همه در آسانی
# 3 جود ایشان رقم رغبت روزی بخشی %~% عدل ایشان علم کسوت آبادانی
# 4 تا جهان بیعت فرمان بری ایشان کرد %~% هیچ مختار نزد یک دم بی‌فرمانی
# 5 غرض چرخ کمالیست که ایشان دارند %~% چون برآید برهد زین همه سرگردانی
# 6 حبذا عرصه ملکی که درو جغد همی %~% بی‌دریغا نبرد آرزوی ویرانی
# 7 مرحبا بسطت جاهی که درو منقطع‌اند %~% مسرع سایه و خورشید ز بی‌پایانی
# 8 نگذرد روزی بر دولت ایشان به مثل %~% که نه بر مهره گردن بودش پیشانی
# 9 در چنین دولت و من یکتن قانع به کفاف %~% بیم آنست که آبم ببرد بی‌نانی
# 10 نظم و نثری که مرا هست در این ملک مگیر %~% که از آن روی به صد عاطفتم ارزانی
# 11 ملک مصر چه باید که ز اهل کنعان %~% بی‌خبر باشد خاصه که بود کنعانی
# 12 معتبر گر سخنست آنکه از آن مجموعست %~% خازن خاص ملک دارد اگر بستانی
# 13 بس بخوانی نه بر آن شکل که طوطی الحمد %~% بلکه تفتیش معانی کنی ار بتوانی
# 14 هم تو اقرار کنی کانوری از روی سخن %~% روح پاکیزه برد از سخن روحانی
# 15 در حضورست از این نقش یقین می‌شودم %~% خاصه با مهره در ششدر بی‌سامانی
# 16 گر مرا معطی دینار ازین خواهد بود %~% بی‌نیازند و مرا فاقه جاویدانی
# 17 تو که پوشیده همی بینی از دور مرا %~% حال بیرون و درونم نه همانا دانی
# 18 طاق بوطالب نعمه‌ست که دارم ز برون %~% وز درون پیرهن بلحسن عمرانی
# 19 انوری این چه پریشانی و بی‌خویشتنی است %~% هیچ دانی که سخن بر چه نسق می‌رانی
# 20 بر سر خوان قناعت شده همکاسه عقل %~% چند پرسی چو طفیلی خبر مهمانی
# 21 پسر سهل گدا گر شنود حال آرد %~% کایت کدیه چو عباس خوشک می‌خوانی
PageV1P1006
### || [genre: Qt]
# 1 انوری ای سخن تو به سخا ارزانی %~% گر به جانت بخرند اهل سخن ارزانی
# 2 در سر حکمت و فطنت ز کرامت عقلی %~% در تن دانش و رامش به لطافت جانی
# 3 حجت حقی و مدروس ز تو باطل شد %~% ازحدالدینی و در دهر نداری ثانی
# 4 به گرانمایگی و جود روانی و خرد %~% وز روان و خرد ار هیچ بود به زانی
# 5 گفتی اندر شرف و قدر فزون از ملکم %~% باری اندر طمع و حرص کم از انسانی
# 6 غایت همتت ار کردت سلطان سخن %~% آیت کدیه چو ارذال چرامی‌خوانی
# 7 پیش خاصان مطلب نام ز حکمت چندین %~% چون خسان در طلب جامه و بند نانی
# 8 زاب حکمت چو همی با ملکان ننشینی %~% آتش حرص چرا در دل و جان بنشانی
# 9 نفس را باز کن از شهوت نفسانی خوی %~% تا دمت در همه احوال بود روحانی
# 10 از پس آنکه به یک مهر دو الف ملکی %~% داشت در بلخ ملکشاه به تو ارزانی
# 11 وز پس آنکه هزار دگرت داد وزیر %~% قرض آن پیر سرخسی شده ترکستانی
# 12 وز پس آنکه ز انعام جلال‌الوزرا %~% به تو هر سال رسد مهری پانصدگانی
# 13 ای به دانایی معروف چرا می‌گویی %~% در ثنایی که فرستادی از نادانی
# 14 طاق بوطالب نعمه‌ست که دارم ز برون %~% وز درون پیرهن بوالحسن عمرانی
# 15 چه بخیلی که به چندین رز و چندین نعمت %~% طاقی و پیرهنی کرد همی نتوانی
# 16 پانزده سال فزون باشد تا کشته شدست %~% بوالحسن آنکه ز احسانش سخن می‌رانی
# 17 پیرهن کهنه او گرت به جایست هنوز %~% پس مخوان پیرهنش گو زره و خفتانی
# 18 باقی عمر بس آن پیرهن و طاق ترا %~% شاید ار ندهی ابرام و دگر نستانی
# 19 کدیه و کفر در اشعار شعارست ترا %~% کفر در مدحی و در کدیه همه کفرانی
# 20 با قضا و قدر استاخ چرایی تو چنین %~% گر قضا و قدر حکم خدا می‌دانی
# 21 مغز فضل و حکم و محض معالی مانند %~% گرز دیوان خود این یک دو ورق گردانی
# 22 نعمت آنراست زیادت که همه شکر کند %~% تو نه‌ای از در نعمت که همه کفرانی
# 23 صفت کفر به شعر تو در افزود چنانک %~% بق‌بق از فاضلی و طنطنه از خاقانی
# 24 بر تو ار چند در انواع سخن تاوان نیست %~% اندرین شعر شکایت ز در تاوانی
# 25 گر به فرمان سخنی گفتم مازار از من %~% زانکه کفرست در این حضرت نافرمانی
PageV1P1007
### || [genre: Qt]
# 1 پیشی ز هنر طلب نه از مال %~% اکنون باری که می‌توانی
# 2 هان تا به خیال بد چو دونان %~% در حال حیوة این جهانی
# 3 افزون نکنی برانچه داری %~% قانع نشوی بدانچه دانی
# 4 مشغول مشو به تن نه اینی %~% فارغ منشین ز جان نه آنی
# 5 گر جانت به علم در ترقی است %~% آنک تو و ملک جاودانی
# 6 ورنه چو به مرگ جهل مردی %~% هرگز نرسی به زندگانی
# 7 دانی چه قیاس راست بشنو %~% بر خود چه کتاب عشوه خوانی
# 8 زین سوی اجل ببین که چونی %~% زان سوی اجل چنان بمانی
PageV1P1008
### || [genre: Qt]
# 1 هر آنگه که چون من نیایم نخوانی %~% چنان باشد ایدون که آیم برانی
# 2 نخوانی مرا چون نخوانی کسی را %~% که مدح تو خواند چو او را بخوانی
# 3 کرا همسر خویش چون من گزینی %~% کرا همبر خویش چون من نشانی
# 4 ندیمی مرا زیبد از بهر آن را %~% که آداب آن نیک دانم تو دانی
# 5 اگر نامه باید نوشتن نویسم %~% به کلک و بنان دیبه خسروانی
# 6 وگر شعر خواهی که گویم بگویم %~% هم از گفته خود هم از باستانی
# 7 وگر نرد و شطرنج خواهی ببازم %~% حریفانه سحر حلال از روانی
# 8 وگر هزل خواهی سبک روح باشم %~% نباشد ز من بر تو بیم گرانی
# 9 ز مطرب غزل آرزو در نخواهم %~% نگویم فلانی دگر یا همانی
# 10 نه چشمم چراگه کند روی ساقی %~% نه گوشم بدزدد حدیث نهانی
# 11 معربد نباشم که نیکو نباشد %~% که می را بود جز خرد قهرمانی
# 12 یکی کم خورم خوش روم سوی خانه %~% غلامی بود مر مرا رایگانی
PageV1P1009
### || [genre: Qt]
# 1 گمان مبر که ز بی‌عیبی عمادست آن %~% که هجو او نکنم یا ز عجز و کم سخنی
# 2 مدیح گفت هجا کرده من بسم به عماد %~% برای من که هجا را بود هجا نکنی
PageV1P1010
### || [genre: Qt]
# 1 مرا پیام فرستی همی که پرسش تو %~% چو چشم دارم بر من سلام چون نکنی
# 2 کشند پای به دامن درون بلی شعرا %~% چو دست بخششت از آستین برون نکنی
PageV1P1011
### || [genre: Qt]
# 1 دوش مهمان خواجه‌ای بودم %~% اینت نامردمی و اینت سگی
# 2 دوش تا روز هردو نغنودیم %~% او ز سیری و من ز گرسنگی
PageV1P1012
### || [genre: Qt]
# 1 تو وزیری و منت مدحت گوی %~% دست من بی‌عطا روا بینی
# 2 شو وزارت به من سپار و مرا %~% مدحتی گوی تا عطا بینی
PageV1P1013
### || [genre: Qt]
# 1 زهی نفاذ تو در سر کارهای ممالک %~% گرفته نسبت اسرار حکمهای الهی
# 2 مقال رفعت قدر تو پیش رفعت گردون %~% حدیث پایه ما هست پیش پستی ماهی
# 3 چو وقفنامه دولت قضا به نام تو بنوشت %~% چهار عنصر و نه چرخ برزدند گواهی
# 4 تویی که مسرع امرت ندید وهن توقف %~% تویی که عرصه جاهت ندید ننگ تباهی
# 5 ز رشک رای منیر تو هیچ روز نباشد %~% که صبح جامه ندرد بر آسمان ز پگاهی
# 6 اگر به رنج نداری که هیچ رنج مبادت %~% ز حسب واقعه بنویس چند بیت کماهی
# 7 به یاد تست همانا حدیث بخشش اسبی %~% که کهرباش چو بیند کند عزیمت کاهی
# 8 برون نمی‌شود از گوشم آن حدیث و تو دانی %~% حدیث اسب نیاید برون ز گوش سپاهی
# 9 و گربها بود آنرا بها پدید نباشد %~% پیادگی و فراغت به از عقیله و شاهی
# 10 به عون تست پناهم که از عنایت گردون %~% چنانت باد که هرگز به هیچ‌کس نپناهی
# 11 مرا ز صورت حالی که هست قصه غصه %~% روا بود که بگویم به ناخوشی و تباهی
# 12 بدان خدای که اندر زمانه روز و شب آرد %~% اگرچه روز تمنی شبی بود به سیاهی
# 13 مرا ز حادثه حالیست آنچنانکه نخواهم %~% توانی ار به عنایت چنان کنی که بخواهی
# 14 به بذل کوش که از مال و جاه حاتم طی را %~% اثر نماند بجز بذلهای مالی و جاهی
# 15 بقات باد که تا مهر آسمان گیه‌گون %~% به خاصیت بنماید ز شوره مهر گیاهی
PageV1P1014
### || [genre: Qt]
# 1 جهان را دلم گفت لطفی کن آخر %~% دلت سیر ناید ز چندین سفیهی
# 2 جهان گفت از من لطافت نیاید %~% سدید فقیهی سدید فقیهی
PageV1P1015
### || [genre: Qt]
# 1 بزرگوارا با آنکه معرضم ز سخن %~% چنانکه باز ندانم کنون زردف روی
# 2 هنوز با همه اعراض من چو درنگری %~% سخن چنانکه چنان به بود ز من شنوی
PageV1P1016
### || [genre: Qt]
# 1 صفه‌ای را نقش می‌کردند نقاشان چین %~% بشنو این معنی کزاین خوشتر حدیثی نشنوی
# 2 اوستادی نیمه‌ای را کرد همچون آینه %~% اوستادی نیمه‌ای را کرد نقش مانوی
# 3 تا هر آن نقشی که حاصل باشد اندر نیمه‌ای %~% بینی اندر نیمه دیگر چو اندر وی روی
# 4 ای برادر خویشتن را صفه‌ای دان همچنان %~% هم به سقفی نیک عالی هم به بنیادی قوی
# 5 باری از آن نیمه پر نقش نتوانی شدن %~% جهد آن کن تا مگر آن نیمه دیگر شوی
PageV1P1017
### || [genre: Qt]
# 1 مرا دوستی گفت آخر کجایی %~% چرا بیشتر نزد ما می‌نیایی
# 2 به تشویر گفتم که از بی‌ستوری %~% به بیگانگی می‌کشد آشنایی
# 3 مرا گفت چون بارگیری نخواهی %~% که از خدمتت نیست روی رهایی
# 4 به بیت عمادی جوابش بگفتم %~% که گفتمش گفتم که ای روشنایی
# 5 مرا از شکستن چنان باک ناید %~% که از ناکسان خواستن مومیایی
PageV1P1018
### || [genre: Qt]
# 1 در کف خشم و شهوت و خور و خواب %~% این چنین عاجز و زبون که تویی
# 2 خویشتن آدمی همی شمری %~% برو ای خر فراخ کون که تویی
PageV1P1019
### || [genre: Qt]
# 1 تو اگر شعر نگویی چه کنی خواجه حکیم %~% بی‌وسیلت نتوانی که بدرها پویی
# 2 من اگر شعر نگویم پی کاری گیرم %~% که خلاصی دهد از جاهلی و بدخویی
# 3 من همه شب ورق زرق فرو می‌شویم %~% تو همه روز رخ آز به خون می‌شویی
# 4 قیمت عمر من و عمر تو یکسان نبود %~% کانچه من جویم از این عمر تو آن کی جویی
# 5 باد رنگین بدل عمر که در خانه نهند %~% بوی آن می‌برم الحق تو همانا اویی
# 6 ضایع از عمر من آنست که شعری گویم %~% حاصل از عمر تو آنست که شعری گویی
PageV1P1020
### || [genre: R]
# 1 گفتم که به پایان رسد این درد و عنا %~% دستی بزند به شادمانی دل ما
# 2 دل گفت کدام صبر ما را و چه کام %~% ور غم سختست شادکامی ز کجا
PageV1P1021
### || [genre: R]
# 1 پیوسته حدیث من به گوشت بادا %~% قوتم ز لب شکر فروشت بادا
# 2 بی‌من چو شراب ناب گیری در دست %~% شرمت بادا ولیک نوشت بادا
PageV1P1022
### || [genre: R]
# 1 نه صبر به گوشه‌ای نشاند ما را %~% نه عقل به کام دل رساند ما را
# 2 چون یار ز پیش می‌براند ما را %~% کو مرگ که زین باز رهاند ما را
PageV1P1023
### || [genre: R]
# 1 آورد زری عماد رازی بچه را %~% تا بنماید عمود رازی بچه را
# 2 رازی بچه هر شبی عمادالدین را %~% بردار کند چنان که غازی بچه را
PageV1P1024
### || [genre: R]
# 1 ای هجر مگر نهایتی نیست ترا %~% وی وعده وصل غایتی نیست ترا
# 2 ای عشق مرا به صد هزاران زاری %~% کشتی و جز این کفایتی نیست ترا
PageV1P1025
### || [genre: R]
# 1 این دل چو شب جوانی و راحت و تاب %~% از روی سپیده‌دم برافکند نقاب
# 2 بیدار شو این باقی شب را دریاب %~% ای بس که بجویی و نیابیش به خواب
PageV1P1026
### || [genre: R]
# 1 هم طبع ملول گشت از آن شعر چو آب %~% هم رغبت از آن شراب چون آتش ناب
# 2 ای دل تو عنان ز شاهدان نیز بتاب %~% کاریست ورای شاهد و شعر و شراب
PageV1P1027
### || [genre: R]
# 1 زان روی که روز وصل آن در خوشاب %~% در خواب شبی بر آتشم ریزد آب
# 2 با دل همه روزم این سؤالست و جواب %~% کاخر شبی آن روز ببینم در خواب
PageV1P1028
### || [genre: R]
# 1 آن شد که به نزدیک من ای در خوشاب %~% دشنام ترا طال بقا بود جواب
# 2 جانا پس از این نبینی این نیز به خواب %~% بر آتش من زد سخن سرد تو آب
PageV1P1029
### || [genre: R]
# 1 بوطالب نعمه ای سپهرت طالب %~% بر تابش آفتاب رایت غالب
# 2 در دور زمانه یادگاری نگذاشت %~% بهتر ز تو گوهری علی بوطالب
PageV1P1030
### || [genre: R]
# 1 هرچند که بر جزو بود کل غالب %~% باشد همه جزو کل خود را طالب
# 2 جزویست که کل خویش را ماند راست %~% بوطالب نعمه از علی بوطالب
PageV1P1031
### || [genre: R]
# 1 ای گوهر تو بر آفرینش غالب %~% چون رحمت ایزد همه خلقت طالب
# 2 از جمله اولاد نبی چون تو کراست %~% فرزند تو و هر دو علی بوطالب
PageV1P1032
### || [genre: R]
# 1 بس شب که به روز بردم اندر طلبت %~% بس روز طرب که دیدم از وصل لبت
# 2 رفتی و کنون روز و شب این می‌گویم %~% کای روز وصال یار خوش باد شبت
PageV1P1033
### || [genre: R]
# 1 دل باز چو بر دام غم عشق آویخت %~% صبر آمد و گفت خون غم خواهم ریخت
# 2 بس برنامد که دامن اندر دندان %~% از دست غم آخر به تک پای گریخت
PageV1P1034
### || [genre: R]
# 1 ای گشته ضمیر چون بهشت از یادت %~% انگیخته دولت جهان دل شادت
# 2 ای روز جهان مبارک از دولت تو %~% روز نو و سال نو مبارک بادت
PageV1P1035
### || [genre: R]
# 1 همواره چو بخت خود جوانی بادت %~% چون دولت خویش کامرانی بادت
# 2 ای مایه زندگانی از نعمت تو %~% این شربت آب زندگانی بادت
PageV1P1036
### || [genre: R]
# 1 با بخل بود به غایتی پیوندت %~% کز قوت حکایتی کند خرسندت
# 2 وینک ز بلای بخل تو ده سالست %~% تا نشخور شیر می‌کند فرزندت
PageV1P1037
### || [genre: R]
# 1 ای سغبه آنانکه نمی‌جویندت %~% شهری و دهی ز دور می‌بویندت
# 2 نوبت چو به ما رسید توسن گشتی %~% ای آن و از آن بتر که می‌گویندت
PageV1P1038
### || [genre: R]
# 1 سیاره به خدمت سپرد خاک درت %~% خورشید که باشد که بود تاج سرت
# 2 شد هر دو جهان به بندگی تو مقر %~% چونان که به بندگی جد و پدرت
PageV1P1039
### || [genre: R]
# 1 در وصل تو عزم دل من روز نخست %~% آن بود که عمر با تو بگذارم چست
# 2 کی دانستم که بعد از آن عزم درست %~% آن روز به خواب شب همی باید جست
PageV1P1040
### || [genre: R]
# 1 آتش به سفال برنهادی ز نخست %~% پس با خاکم به در برون رفتی چست
# 2 با این همه باد کبر کاندر سر تست %~% از آب سبو کی آیدم با تو درست
PageV1P1041
### || [genre: R]
# 1 دستم که به گوهر قناعت پیوست %~% پر بود و نبود آز را بر وی دست
# 2 با دست طمع مگر شبی عهدی بست %~% روز دگرش غیرت همت بشکست
PageV1P1042
### || [genre: R]
# 1 جدت ورق زمانه از جور بشست %~% عدل پدرت سلسلها کرد درست
# 2 ای بر تو قبای جاهشان آمد چست %~% هان تا چه کنی که نوبت دولت تست
PageV1P1043
### || [genre: R]
# 1 هجری که به روز غم مبادا دل و دست %~% بر دامن دل که گرد ننشست نشست
# 2 وصلی که چو دل به دست بودی پیوست %~% دردا که ازو درد دلی ماند به دست
PageV1P1044
### || [genre: R]
# 1 جانا به تن شکسته و عزم درست %~% عمریست که دل در طلب صحبت تست
# 2 وامروز که نومید شد از وصل تو چست %~% در صبر زد آن دست کز امید بشست
PageV1P1045
### || [genre: R]
# 1 ای شاه ز قدرتی که در بازوی تست %~% تیر تو به ناوک قضا ماند چست
# 2 ورنه که نشاند این چنین چابک و چست %~% پیکان دوم بر سر سوفار نخست
PageV1P1046
### || [genre: R]
# 1 با موزه به آب در دویدی به نخست %~% تا خرمن من به باد بردادی چست
# 2 چون تیز شد آتش دلم گشتی سست %~% خاکش بر سر که او نه خاک در تست
PageV1P1047
### || [genre: R]
# 1 کار تنم از دست دلم رفت ز دست %~% بیچاره دلم به ماتم جان بنشست
# 2 جان دل ز جهان بربد و رخت اندر بست %~% سازم همه این بود که در کار شکست
PageV1P1048
### || [genre: R]
# 1 دل در خم آن زلف معنبر بنشست %~% جان گفت که دل رفت وزین غمکده رست
# 2 من هم پی دل روم به هر حال که هست %~% مسکین چو به لب رسید پایش بشکست
PageV1P1049
### || [genre: R]
# 1 بوطالب نعمه ای گشاده‌دل و دست %~% با دست و دلت بحر و فلک ناقص و پست
# 2 هر زیور کان خدای بر جد تو بست %~% جز نام پیمبری دگر جمله‌ت هست
PageV1P1050
### || [genre: R]
# 1 ای صبر ز دست دل معشوقه‌پرست %~% این بار به دامن تو خواهم زد دست
# 2 کو باز مرا بر آتش دل بنشاند %~% واندر سر زلف یار ساکن بنشست
PageV1P1051
### || [genre: R]
# 1 دی می‌شد و از شکوفه شاخی در دست %~% گفتم به شکوفه وعده بود این آن هست
# 2 برگشت و به طعنه گفت ای عشوه‌پرست %~% نشنیدی که هرچه بشکفت نه بست
PageV1P1052
### || [genre: R]
# 1 از حادثه‌ای که هرچه زو گویم هست %~% هرچند که بشکست مرا هیچ نبست
# 2 گفتند شکسته‌ای به دست آور دست %~% آورده‌ام آن شکسته لیکن هم دست
PageV1P1053
### || [genre: R]
# 1 دی با تو چنان شدم به یک خاست و نشست %~% کز من اثری نماند جز باد به دست
# 2 از شرم بمیرم ار بپرسی فردا %~% کان دلشده زنده هست گویند که هست
PageV1P1054
### || [genre: R]
# 1 گفتند که شعر تو ملک داشت به دست %~% گفتم عجبا و جای این معنی هست
# 2 او فرع و چنان دلیر در بحر نشست %~% من اصل و به بیم در ز جیحون پیوست
PageV1P1055
### || [genre: R]
# 1 ای عهد تو عید کامرانی پیوست %~% افتاد بهار پیش بزم تو ز دست
# 2 زیبنده‌تر از مجلس تو دست بهار %~% بر گردن عید هیچ پیرایه نبست
PageV1P1056
### || [genre: R]
# 1 گفتند که گل چمن به یکبار آراست %~% برخاست و کلید باغ و کاشانه بخواست
# 2 گل گفت که با او نبود کارم راست %~% دانی چه گلابخانه را راه کجاست
PageV1P1057
### || [genre: R]
# 1 در کوی تو هیچ کار من ناشده راست %~% ایام به کین خواستن من برخاست
# 2 واخر به دلت گذر کند چون بروم %~% کان دلشده کی رفت و چگونه‌ست و کجاست
PageV1P1058
### || [genre: R]
# 1 عدل تو زمانه را نگهدار بس است %~% تایید تو دین و ملک را یار بس است
# 2 چون کار جهان کلک تو می‌دارد راست %~% تا هست جهان کلک تو بر کار بس است
PageV1P1059
### || [genre: R]
# 1 دل بر سر عهد استوار خویش است %~% جان در غم تو بر سر کار خویش است
# 2 از دل هوس هر دو جهانم برخاست %~% الا غم تو که بر قرار خویش است
PageV1P1060
### || [genre: R]
# 1 عشقی که همه عمر بماند این است %~% دردی که ز من جان بستاند این است
# 2 کاری که کسش چاره نداند این است %~% وان شب که به روزم نرساند این است
PageV1P1061
### || [genre: R]
# 1 از تو طمعم یکی صراحی باده است %~% زیرا که مرا حریفکی افتاده است
# 2 چون مست شود مرا بخواهد دادن %~% زیرا که مرا وعده به مستی داده است
PageV1P1062
### || [genre: R]
# 1 ای شاه جهان ملک جهان حسب تراست %~% وز دولت و اقبال شهی کسب تراست
# 2 امروز به یک حمله هزار اسب بگیر %~% فردا خوارزم و صدهزار اسب تراست
PageV1P1063
### || [genre: R]
# 1 در سایه آن زلف مشوش که تراست %~% ای بس دل سرگشته غمکش که تراست
# 2 می‌بر دل و می ده غم و فارغ می‌رو %~% دور از دل من زهی دل خوش که تراست
PageV1P1064
### || [genre: R]
# 1 دوشینه شب ارچه جانم از رنج بکاست %~% چون تو به عیادت آمدی رنج رواست
# 2 بربوی عیادت تو امشب همه شب %~% ز ایزد به دعا درد همی خواهم خواست
PageV1P1065
### || [genre: R]
# 1 کون خر ملک ریش گاو افتادست %~% چون استر بد لایق داو افتادست
# 2 در صدر وزارتت که در عشق زرست %~% چون از پس را عمرو واو افتادست
PageV1P1066
### || [genre: R]
# 1 تا حادثه قصد آل عمران کردست %~% کس نیست که او حدیث احسان کردست
# 2 احسان ز کسان بوالحسن بود مگر %~% کو همچو کسانش روی پنهان کردست
PageV1P1067
### || [genre: R]
# 1 زلف تو از آن دم که دلم بربودست %~% از زیر کله روی به کس ننمودست
# 2 مانا به حکایت از لبت بشنودست %~% کز جمله عاشقان چشمت بودست
PageV1P1068
### || [genre: R]
# 1 شاها به خدایی که ترا بگزیدست %~% گر ملک چو تو خدایگانی دیدست
# 2 الا تو که بودست که صد باره جهان %~% روزان بگرفتست و شبان بخشیدست
PageV1P1069
### || [genre: R]
# 1 آن چهره که هرکه وصف او بشنیدست %~% بر چهره آفتاب و مه خندیدست
# 2 ماه نو عید دیده‌ام دوش بدو %~% بر ماه تمام کس مه نو دیدست
PageV1P1070
### || [genre: R]
# 1 فرمان تو بر جهان قضای دگرست %~% کلک تو گره‌گشای بند قدرست
# 2 هر نامه که در نظم امور بشرست %~% توقیع برو ابوالمعالی عمرست
PageV1P1071
### || [genre: R]
# 1 چون حسن تو رنج من به عالم سمرست %~% کارم چو سر زلف تو زیر و زبرست
# 2 دیدم ز غمت بسی جفاها لیکن %~% نادیدن تو ز هرچه دیدم بترست
PageV1P1072
### || [genre: R]
# 1 در هر طرفی اگرچه یاری دگرست %~% واندر هر گوشه غمگساری دگرست
# 2 در سر ز غمت مرا خماری دگرست %~% معشوقه تویی و عشق کاری دگرست
PageV1P1073
### || [genre: R]
# 1 دیدار تو در جهان جهانی دگرست %~% رخسار تو ماه آسمانی دگرست
# 2 گر جان بشود رواست اندر غم تو %~% ما را غم تو به نقد جانی دگرست
PageV1P1074
### || [genre: R]
# 1 با رای تو صبح ملک بی‌گه خیزست %~% با عزم تو آب تیغ فتح آمیزست
# 2 چون خواجه توان گفت کسی را که به حکم %~% جمشید نشان و کیقباد انگیزست
PageV1P1075
### || [genre: R]
# 1 دل در هوس شراب گلرنگ خوشست %~% با بربط و با نای و دف و چنگ خوشست
# 2 روزی ز کس فراخ نیکو نبود %~% روزی فراخم از در تنگ خوشست
PageV1P1076
### || [genre: R]
# 1 آن چیست که مقصود جهانی آنست %~% آن طرفه که از جهانیان پنهانست
# 2 در دانش عقل و جان و تن حیرانست %~% آن به که چنان بود که بتوان دانست
PageV1P1077
### || [genre: R]
# 1 با دل گفتم چو یار بی فرمانست %~% این صبر هوس پختن بی‌پایانست
# 2 دل گفت نفس مزن که تدبیر آنست %~% هم پختن این هوس که نتوان دانست
PageV1P1078
### || [genre: R]
# 1 با آنکه دلم در غم هجرت خونست %~% شادی به غم توام ز غم افزونست
# 2 اندیشه کنم هر شب و گویم یارب %~% هجرانش چنین است وصالش چونست
PageV1P1079
### || [genre: R]
# 1 پایی که ز بند عالمی بیرونست %~% پالود به خون و زین غمم دل خونست
# 2 ای تاج سر زمانه آخر کم ازین %~% کای دست خوش زمانه پایت چونست
PageV1P1080
### || [genre: R]
# 1 گر شرح نمی‌دهم که حالم چونست %~% یا از تو مرا چه درد روزافزونست
# 2 پیداست چو روز نزد هرکس که مرا %~% با این لب خندان چه دل پر خونست
PageV1P1081
### || [genre: R]
# 1 تا دست امید ما شکستیم ز دوست %~% زیر لگد فراق پستیم ز دوست
# 2 دشمن به دعای شب چرا برخیزد %~% چون ما به چنین روز نشستیم ز دوست
PageV1P1082
### || [genre: R]
# 1 هردم ز تو گر تازه غمی باید هست %~% در دور فلک نو ستمی باید هست
# 2 در عشق تو گرچه ایچ می‌باید هست %~% این بس نبود کانچ نمی‌باید هست
PageV1P1083
### || [genre: R]
# 1 تا خرمن آز را دلت پیمانه‌ست %~% نزدیک تو جز حدیث نان افسانه‌ست
# 2 خوش‌باش که یک نیمه مرا در خانه‌ست %~% در سنبله سپهر اگر یک دانه‌ست
PageV1P1084
### || [genre: R]
# 1 هجران تو دوش چون به من درنگریست %~% بنشست و به های‌های بر من بگریست
# 2 گریان بر وصل شد که تدبیرم چیست %~% تا چند به جان دیگران خواهی زیست
PageV1P1085
### || [genre: R]
# 1 ای شاه نجیب کفشگر دانی کیست %~% آنکس که ازو خزینت از مال تهیست
# 2 سیمت ز کل حبه طلب ورنه ازو %~% سگ داند و کفشگر که در انبان چیست
PageV1P1086
### || [genre: R]
# 1 می‌آمد و از دیده ما می‌نگریست %~% می‌رفت و دگرباره قفا می‌نگریست
# 2 با جلوه خویشتن خوشش می‌آمد %~% یا از سر مرحمت به ما می‌نگریست
PageV1P1087
### || [genre: R]
# 1 از وصل تو بر کناره می‌باید زیست %~% با سینه پاره پاره می‌باید زیست
# 2 بی‌دل به هزار حیله می‌باید بود %~% بی‌جان به هزار چاره می‌باید زیست
PageV1P1088
### || [genre: R]
# 1 ای دل یارت که سر به سر کبر و منیست %~% بازیچه غمزه‌اش پیمان شکنیست
# 2 سودای لب چنین کسی نتوان پخت %~% با خویشتن آی این چه بی‌خویشتنیست
PageV1P1089
### || [genre: R]
# 1 بوطالب نعمه طالب نعمت نیست %~% زان در کرمش تکلف و منت نیست
# 2 در همت او هر دو جهان مختصرست %~% جز وی ز پیمبریست آن همت نیست
PageV1P1090
### || [genre: R]
# 1 پایی که نه در هوای تو در گل نیست %~% رایی که نه رای تو برو مشکل نیست
# 2 القصه ز هرچه نام شادی دارد %~% در عالم عشق جز غمت حاصل نیست
PageV1P1091
### || [genre: R]
# 1 پای تو اگرچه در وفا محکم نیست %~% در دست تو یک درد مرا مرهم نیست
# 2 با این همه از غمت گزیرم هم نیست %~% دل بی‌غم دار کز تو دل بی‌غم نیست
PageV1P1092
### || [genre: R]
# 1 تا چند طلب کنم وفای تو که نیست %~% تا کی گیرم کسی به جای تو که نیست
# 2 گفتی که ترا جان و جهان جز من نیست %~% ای جان جهان به خاک‌پای تو که نیست
PageV1P1093
### || [genre: R]
# 1 گر درخور قدر همتم سیمی نیست %~% چون من به هنر کس اندر اقلیمی نیست
# 2 عیبی نبود گر فلکم سیم نداد %~% چونان که ز نان استدنم بیمی نیست
PageV1P1094
### || [genre: R]
# 1 محنت‌زده‌ای که کلبه‌ای داشت به دشت %~% در نعمت و ناز دیدمش برمی‌گشت
# 2 گفتمش که گنج یافتی گفتا نه %~% بو طالب نعمه دی بر این دشت گذشت
PageV1P1095
### || [genre: R]
# 1 گر بنده دو روز خدمتت را بگذاشت %~% نه نقش عیادت تو بر آب نگاشت
# 2 تقصیر از آن کرد که چشمی که بدان %~% بیماری چون تویی توان دید نداشت
PageV1P1096
### || [genre: R]
# 1 اندوه تو چون دلم به شادی نگذاشت %~% آخر ز وفاش باز نتوانی داشت
# 2 هرچند ز تو بجز جفا حاصل نیست %~% من تخم وفاداری تو خواهم کاشت
PageV1P1097
### || [genre: R]
# 1 چون آتش سودای تو جز دود نداشت %~% مسکین دل من امید بهبود نداشت
# 2 در جستن وصل تو بسی کوشیدم %~% چون بخت نبود کوششم سود نداشت
PageV1P1098
### || [genre: R]
# 1 اندوه تو چون دلم به شادی انگاشت %~% وز بهر تو پیوند جهانی بگذاشت
# 2 گیرم ز جفاش باز نتوانی برد %~% دایم ز وفاش باز نتوانی داشت
PageV1P1099
### || [genre: R]
# 1 عمری که تر و خشک من آن بود گذشت %~% وان مایه که کردمی بدان سود گذشت
# 2 افسوس که روز بی‌غمی دیر رسید %~% پس چون شب وصل دلبران زود گذشت
PageV1P1100
### || [genre: R]
# 1 دلبر ز وفا و مهر یکسر بگذشت %~% تا کار دلم ز دست دلبر بگذشت
# 2 چون دید کزو قدم بر آتش دارم %~% بگذاشت مرا و آبم از سر بگذشت
PageV1P1101
### || [genre: R]
# 1 با دل گفتم که آن بتم دوش نهفت %~% جان خواست ز من چون گل وصلش بشکفت
# 2 دل گفت مضایقت مکن زود بده %~% با او به محقری سخن نتوان گفت
PageV1P1102
### || [genre: R]
# 1 با گل گفتم شکوفه در خاک بخفت %~% گل دیده پر آب کرد از باران گفت
# 2 آری نتوان گرفت با گیتی جفت %~% بنمای گلی که ریختن را نشکفت
PageV1P1103
### || [genre: R]
# 1 چشمم ز غمت به هر عقیقی که بسفت %~% بر چهره هزارگل ز رازم بشکفت
# 2 رازی که دلم ز جان همی داشت نهفت %~% اشکم به زبان حال با خلق بگفت
PageV1P1104
### || [genre: R]
# 1 از گردش این هفت مخالف بر هفت %~% هر هفت در افتیم به هفتاد آگفت
# 2 می ده که چو گل جوانیم در گل خفت %~% تا کی غم عالمی که چون رفتی رفت
PageV1P1105
### || [genre: R]
# 1 سلطان که جهان جواد ازو بیش نیافت %~% آن کیست کزو فراغت خویش نیافت
# 2 در دولت او عامل اموال زکات %~% صد باره جهان بگشت و درویش نیافت
PageV1P1106
### || [genre: R]
# 1 عیشی که نمودم از جوانی همه رفت %~% عهدی که خریدم از جهان دمدمه رفت
# 2 هین ای بز لنگ آفرینش بشتاب %~% وین سبزه عاریت رها کن رمه رفت
PageV1P1107
### || [genre: R]
# 1 معشوق مرا عهد من از یاد برفت %~% وان عهد و وفا به باد برداد و برفت
# 2 پایم به حیل ببست و آزاد برفت %~% آتش به من اندر زد و چون باد برفت
PageV1P1108
### || [genre: R]
# 1 سلطان که جهان به عدل آراست برفت %~% سرو چمن ملک بپیراست برفت
# 2 چون کژ رویی بدید از دور فلک %~% کژ را به کژان داد و ره راست برفت
PageV1P1109
### || [genre: R]
# 1 دلبر چو دلم به عشوه بربود برفت %~% غمهای مرا به غمزه بفزود برفت
# 2 بس دیر به دست آمد و بس زود برفت %~% آتش به من اندر زد و چون دود برفت
PageV1P1110
### || [genre: R]
# 1 آن بت که به انصاف نکو بود برفت %~% حورا صفت و فرشته‌خو بود برفت
# 2 آسایش عمرم همه او داشت ببرد %~% آرایش جانم همه او بود برفت
PageV1P1111
### || [genre: R]
# 1 حامی جهان ز جور افلاک برفت %~% بنیاد نظام عالم خاک برفت
# 2 آن زهر زمانه را چو تریاک برفت %~% او رفت و سعادت از جهان پاک برفت
PageV1P1112
### || [genre: R]
# 1 آن بت که دلم به زلف چون شست گرفت %~% عالم به خمار نرگس مست گرفت
# 2 بس دل که کنون به قهر در پای آورد %~% زین تیشه که آن نگار بردست گرفت
PageV1P1113
### || [genre: R]
# 1 از شعله لاله جهان نور گرفت %~% وز چهره گل روی زمین حور گرفت
# 2 صحرا سلب بزم ملکشه پوشید %~% بستان صفت مجلس دستور گرفت
PageV1P1114
### || [genre: R]
# 1 چون با غم عشق تو دلم ساز گرفت %~% چشمم ز طلب خون دل آغاز گرفت
# 2 تو دست به خون ریختنم رنجه مدار %~% هجران تو این مهم به جان باز گرفت
PageV1P1115
### || [genre: R]
# 1 ای دل بخر آن زلف که دستت نگرفت %~% جز غمزه آن نرگس مستت نگرفت
# 2 می لاف زدی که صبر دستم گیرد %~% از پای درآمدی و دستت نگرفت
PageV1P1116
### || [genre: R]
# 1 با یار مرا زور و ستم درنگرفت %~% زاری و فغان و لابه هم درنگرفت
# 2 از شعر ترم چو سنگ نم درنگرفت %~% تدبیر درم کنم که دم درنگرفت
PageV1P1117
### || [genre: R]
# 1 ای روزی خصم پیش خورد حشمت %~% جزویست قیامت از نبرد حشمت
# 2 اندیشه پل مکن که جیحون شاها %~% انباشته شد جمله ز گرد حشمت
PageV1P1118
### || [genre: R]
# 1 تا روز به شب چو سوسنم بی‌رویت %~% بیدار چو نرگسم به گرد کویت
# 2 چون لاله شوم سوخته‌دل گر بنهم %~% مانند گل دو رویه رو بر رویت
PageV1P1119
### || [genre: R]
# 1 عمری بادت کزو به رشک آید نوح %~% راحی به کفت کزو خجل گردد روح
# 2 شام همه شبهات به صبح آبستن %~% صبح همه روزهات ضامن به صبوح
PageV1P1120
### || [genre: R]
# 1 عمری جگرم خورد ز بدخویی چرخ %~% یک روز نرفت راه دلجویی چرخ
# 2 آورد و به دست جور مریخم داد %~% با زهره گرفتست مرا گویی چرخ
PageV1P1121
### || [genre: R]
# 1 از چرخ که کامی به مرادم ننهاد %~% وز بخت که بندی ز امیدم نگشاد
# 2 پیروز شه طغان تکین دادم داد %~% پیروز شه طغان تکین باقی باد
PageV1P1122
### || [genre: R]
# 1 دادم به امید روزگاری بر باد %~% نابوده ز روزگار خود روزی شاد
# 2 زان می‌ترسم که روزگارم نبود %~% چونان که ز روزگار بستانم داد
PageV1P1123
### || [genre: R]
# 1 جوهر که ز ایزدش همی نامد یاد %~% وز مرتبه آفتاب را بار نداد
# 2 از مرگ به یک تپانچه در خاک افتاد %~% احسنت ای مرگ هرگزت مرگ مباد
PageV1P1124
### || [genre: R]
# 1 با هرکه زبان چرخ رازی بگشاد %~% چون پای نداشت پای تا سر بنهاد
# 2 زان داد سخن همی بنتوانم داد %~% کابستن رازهابنتواند زاد
PageV1P1125
### || [genre: R]
# 1 با قدر تو آب آسمان ریخته باد %~% با خاک درت ستاره آمیخته باد
# 2 گر کم کند از سر تو یک موی فلک %~% خورشید ازو به مویی آویخته باد
PageV1P1126
### || [genre: R]
# 1 در چشمه تیغ بی‌کفت آب مباد %~% در زلف زره بی‌کنفت تاب مباد
# 2 بی‌یاد مبارک تو در دست ملوک %~% در آب فسرده آتش ناب مباد
PageV1P1127
### || [genre: R]
# 1 هرگز دلم از وفای تو فرد مباد %~% یک دم ز غم تو بی‌دم سرد مباد
# 2 گر وصل تو درمان دلم خواهد کرد %~% پس یک نفس از درد تو بی‌درد مباد
PageV1P1128
### || [genre: R]
# 1 ای شاه زمین دور زمان بی‌تو مباد %~% تا حشر سعود را قران بی‌تو مباد
# 2 آسایش جان ز تست جان بی‌تو مباد %~% مقصود جهان تویی جهان بی‌تو مباد
PageV1P1129
### || [genre: R]
# 1 حسن تو مرا ز نیکوان شاهی داد %~% عشق تو مرا به خیره گمراهی داد
# 2 از راستی‌ام نخواهی آگاهی داد %~% تا چند مرا پرده کژ خواهی داد
PageV1P1130
### || [genre: R]
# 1 مریخ سلاح چاوشان تو برد %~% گوی تو زحل به پاسبانی سپرد
# 2 در ملکت تو چه بیش و کم خواهد شد %~% گر چاوش تو به پاسبان برگذرد
PageV1P1131
### || [genre: R]
# 1 چون نیست یقین که شب چه خواهد آورد %~% پیشش غم ناآمده نتوانم خورد
# 2 فردا چو ندانم که چه خواهد بودن %~% امروز چه دانم که چه می‌باید کرد
PageV1P1132
### || [genre: R]
# 1 آن نور که ملک یافت از روی تو فرد %~% از هیچ فلک به دست نتوان آورد
# 2 وان سایه که بر زمانه عدلت پوشید %~% خورشید به نور پیسه نتواند کرد
PageV1P1133
### || [genre: R]
# 1 عاقل چو به حاصل جهان درنگرد %~% خشک و تر آسمان به یک جو نخرد
# 2 کو هرچه دهد یا که بیارد ببرد %~% حاشا چو سگی که قی کند خود بخورد
PageV1P1134
### || [genre: R]
# 1 هر تیره شبی که ره به روزی نبرد %~% گردن به حساب عمر من برشمرد
# 2 با این همه ماتم فراقش دارم %~% گرچه به هزار گونه محنت گذرد
PageV1P1135
### || [genre: R]
# 1 بوطالب نعمه آن جهانی همه مرد %~% هرگز غم این جهان خونخواره نخورد
# 2 هر طالب نعمت که بدو روی آورد %~% از نام پدر دامن حرصش پر کرد
PageV1P1136
### || [genre: R]
# 1 این عمر که سرمایه ملکیست نه خرد %~% چون بی‌خبران همی به سر باید برد
# 2 وز غبن چنین زنگیی پیش از مرگ %~% روزی به هزار مرگ می‌باید مرد
PageV1P1137
### || [genre: R]
# 1 صد پرده شبی فلک ز من بردارد %~% تا روز چو شب زپرده بیرون آرد
# 2 ار دست شب و روز به شب بگریزد %~% هر کس که چو روز من شبی بگذارد
PageV1P1138
### || [genre: R]
# 1 خود عهد کسی کسی چنین بگذارد %~% کاندر بد و نیک هیچ یادش نارد
# 2 جانا ز وفا روی مگردان که هنوز %~% خاک در تو نشان رویم دارد
PageV1P1139
### || [genre: R]
# 1 گر یک شبه وصل بتم آواز آرد %~% یکساله فراقش فلک آغاز آرد
# 2 صد روز ارین که می‌گذارم بدهم %~% گر دور فلک از آن شبی باز آرد
PageV1P1140
### || [genre: R]
# 1 باد سحری گذر به کویت دارد %~% زان بوی بنفشه‌زار مویت دارد
# 2 در پیرهن غنچه نمی‌گنجد گل %~% از شادی آنکه رنگ رویت دارد
PageV1P1141
### || [genre: R]
# 1 گر دوست مرا به کام دشمن دارد %~% یا خسته دل و سوخته خرمن دارد
# 2 گو دار کزین جفا فراوان بیش است %~% آن منت غم که بر دل من دارد
PageV1P1142
### || [genre: R]
# 1 بیننده که چشم عاقبت‌بین دارد %~% می خوردن و مست خفتن آیین دارد
# 2 تا جان دارم به دست برخواهم داشت %~% تلخی که مزاج جان شیرین دارد
PageV1P1143
### || [genre: R]
# 1 نه دل ز وصال تو نشانی دارد %~% نه جان ز فراق تو امانی دارد
# 2 بیچاره تنم همه جهان داشت به تو %~% واکنون به هزار حیله جانی دارد
PageV1P1144
### || [genre: R]
# 1 دل گرچه غمت ز جان نهان می‌دارد %~% اشکم همه خرده در میان می‌دارد
# 2 جان بی‌تو کنون فراق تن می‌طلبید %~% دل بی‌تو کنون ماتم جان می‌دارد
PageV1P1145
### || [genre: R]
# 1 شب رایت مشک رنگ بر کیوان برد %~% تقدیر بدم نامه بر طوفان برد
# 2 ای روی تو روز وصل تو کشتی نوح %~% انصاف بده بی‌تو به سر بتوان برد
PageV1P1146
### || [genre: R]
# 1 با آنکه غم عشق تو از من جان برد %~% وان جان به هزار درد بی‌درمان برد
# 2 تا دسترسی بود مرا در غم تو %~% انگشت به هیچ شادیی نتوان برد
PageV1P1147
### || [genre: R]
# 1 دل در غم تو گر به مثل جان نبرد %~% سر در نارد به صبر و فرمان نبرد
# 2 زان می‌ترسم که عمر کوتاه دلم %~% این درد دراز را به پایان نبرد
PageV1P1148
### || [genre: R]
# 1 موری که به چاه شست بازی گذرد %~% بی‌تو شب من بدان درازی گذرد
# 2 وان شب که مرا با تو به بازی گذرد %~% گویی که همی بر اسب تازی گذرد
PageV1P1149
### || [genre: R]
# 1 آن کو به من سوخته خرمن نگرد %~% رحم آرد اگر به چشم دشمن نگرد
# 2 آنرا که به عشق رغبتی هست کجاست %~% تا رنجه شود نخست و در من نگرد
PageV1P1150
### || [genre: R]
# 1 سی سال درخت بخت من بار آورد %~% چرخ این سه شبم به روی تیمار آورد
# 2 زان روی به رویم این قدر کار آورد %~% تا دشمنم از دوست پدیدار آورد
PageV1P1151
### || [genre: R]
# 1 در عرصه ملکی که کمی نپذیرد %~% با چند هنر کز چو منی نگزیرد
# 2 خورشید فراغتم فرو می‌میرد %~% بوطالب نعمه کو که دستم گیرد
PageV1P1152
### || [genre: R]
# 1 روی تو که شمع لاله زو درگیرد %~% گل پرده ز روی با تو چون درگیرد
# 2 برخیز و به عزم گلستان موزه بخواه %~% تا چادر غنچه باز در سر گیرد
PageV1P1153
### || [genre: R]
# 1 گر دست غم تو دامن من گیرد %~% کمتر غم جان بود که در من گیرد
# 2 از دوستی تو برنگردانم روی %~% گر روی زمین به جمله دشمن گیرد
PageV1P1154
### || [genre: R]
# 1 روی تو به دلبری جهان می‌گیرد %~% زلف تو زره‌گری از آن می‌گیرد
# 2 جزعت به نظر زبان دل می‌بندد %~% لعلت به شکر طوطی جان می‌گیرد
PageV1P1155
### || [genre: R]
# 1 رایت که جهان به پشت پای اندازد %~% از مسند و استناد او کی نازد
# 2 توپای به خاک برنه‌ای صدر جهان %~% تا چرخ ازو مسند ملکی سازد
PageV1P1156
### || [genre: R]
# 1 خاک قدم تو تاج خورشید ارزد %~% یک روزه غمت به عمر جاوید ارزد
# 2 شکر ایزد را که از تو نومید شدم %~% وین نومیدی هزار امید ارزد
PageV1P1157
### || [genre: R]
# 1 جانا غم تو به هر عطایی ارزد %~% وصلت به کشیدن بلایی ارزد
# 2 در تهمت تو اگر بریزندم خون %~% این تهمت تو به خون بهایی ارزد
PageV1P1158
### || [genre: R]
# 1 رای تو که صلح روز ملک انگیزد %~% در حادثه‌ای چو رنگ قهر آمیزد
# 2 تعجیل حقیقی از فلک بگریزد %~% آرام طبیعی از زمین برخیزد
PageV1P1159
### || [genre: R]
# 1 روزی که خرد سرشک رنگین ریزد %~% اندیشه چگونه رنگ شعر آمیزد
# 2 نور از رخ آفتاب هم بگریزد %~% چون سایه ایزد از جهان برخیزد
PageV1P1160
### || [genre: R]
# 1 تشریف هوای تو به هر جان نرسد %~% ملک غم تو به هر سلیمان نرسد
# 2 درمان طلبان ز درد تو محرومند %~% کان درد به طالبان درمان نرسد
PageV1P1161
### || [genre: R]
# 1 نه مشکل روزگار حل خواهد شد %~% نه دور فلک همی بدل خواهد شد
# 2 زین پس من و عشق و می که این روزی دو %~% تا روز دو بر باد اجل خواهد شد
PageV1P1162
### || [genre: R]
# 1 از عشق تو درجهان سمر خواهم شد %~% وز دست غمت زیر و زبر خواهم شد
# 2 وانگه زپس هزار شب بی‌خوابی %~% گریان گریان به خواب درخواهم شد
PageV1P1163
### || [genre: R]
# 1 رای تو به هیچ رای خرسند نشد %~% تا بر همه خسروان خداوند نشد
# 2 رایات تو از پای‌فلک بنشیند %~% تا ملک خراسان چو سمرقند نشد
PageV1P1164
### || [genre: R]
# 1 آخر دل من به وصل پیروز نشد %~% شایسته صحبت دل‌افروز نشد
# 2 دردا که به عشوه روز عمرم زغمش %~% شب گشت و شب فراق او روز نشد
PageV1P1165
### || [genre: R]
# 1 عدل تو چو سایه بر ممالک پوشد %~% کان ماند و بس که از کفت بخروشد
# 2 چون می‌نوشی که نوش بادت گویی %~% خورشید به ماه مشتری می‌نوشد
PageV1P1166
### || [genre: R]
# 1 با آنکه زمانه جز بدی نسگالد %~% وز جور توام زمان زمان می‌نالد
# 2 از خوردن آن زهر نمی‌نالد دل %~% ازمنت تریاک خسان می‌نالد
PageV1P1167
### || [genre: R]
# 1 زلف تو به فتنه باز بیرون آمد %~% آن کار که داند که کجا انجامد
# 2 آرام دهش دو روز در زیر کلاه %~% باشد که از این فتنه فرو آرامد
PageV1P1168
### || [genre: R]
# 1 رخسار تو چون سوسن آزاد آمد %~% زلفین تو چون دسته شمشاد آمد
# 2 برچنگ تو گویی که ز بیداد آمد %~% کز دست تو همچو من به فریاد آمد
PageV1P1169
### || [genre: R]
# 1 تا رای تو از قدح به شمشیر آمد %~% گرد سپهت زبر فلک زیر آمد
# 2 نصرت به زبان تیغ تیزت می‌گفت %~% تا باز که از ملک جهان سیر آمد
PageV1P1170
### || [genre: R]
# 1 آنی که کفت ضامن ارزاق آمد %~% آنی که درت قبله آفاق آمد
# 2 مقصود جهان تو بودی آخر به وجود %~% اول حسن علی اسحق آمد
PageV1P1171
### || [genre: R]
# 1 رنجی که مرا ز هجر آن ماه آمد %~% گویی که همه به کام بدخواه آمد
# 2 افزون ز هزار بار گویم هرشب %~% هان ای اجل ار نمرده‌ای گاه آمد
PageV1P1172
### || [genre: R]
# 1 چون سایه دویدم از پسش روزی چند %~% ور صحبت او به سایه او خرسند
# 2 امروز چو آفتاب معلومم شد %~% کو سایه برین کار نخواهد افکند
PageV1P1173
### || [genre: R]
# 1 ای دل چه کنی به عشوه خود را خرسند %~% پای تو فرو گلست و این پایه بلند
# 2 بالغ شده‌ای ببر زباطل پیوند %~% چون طفل زانگشت مزیدن تا چند
PageV1P1174
### || [genre: R]
# 1 پست افکندم غم تو ای سرو بلند %~% شادم که مرا غمت بدین روز افکند
# 2 داد من و بیداد تو آخر تا کی %~% عذر من و آزار تو آخر تا چند
PageV1P1175
### || [genre: R]
# 1 آن روز که جان نامه عشق تو بخواند %~% دل دست زجان بشست و دامن بفشاند
# 2 وان صبر که خادمت بدان آسودی %~% آن نیز بقای عمر تو باد نماند
PageV1P1176
### || [genre: R]
# 1 خوی تو ز دوستی چو دامن بفشاند %~% ننشست که تا به روز هجرم ننشاند
# 2 گویی که اگر چنین بمانی چه کنم %~% دل ماتم جان نداشت دیگر چه بماند
PageV1P1177
### || [genre: R]
# 1 ای دل ز هزار دیده خون می‌راند %~% عشقی که ترا سلسله می‌جنباند
# 2 خوش خوش به دعای شب میفکن کارت %~% بنشین که به روز محنتت بنشاند
PageV1P1178
### || [genre: R]
# 1 با آنکه همه کار جهان او راند %~% آنگه بنشین که نزد خویشت خواند
# 2 با آنکه همه ملوک نامم دانند %~% نامردم اگر یکی نشانم داند
PageV1P1179
### || [genre: R]
# 1 چندان که مرا دلبر من رنجاند %~% گر هیچ کسی نداند ایزد داند
# 2 یک دم زدن از پای فرو ننشیند %~% تا بر سر آب و آتشم ننشاند
PageV1P1180
### || [genre: R]
# 1 یکباره مرا بلایت از پای نشاند %~% بر یک یک مویم آب رنجوری ماند
# 2 چون سیم و زرم بر آتش تیز گداخت %~% وان سیم و زری که بود بر خاک فشاند
PageV1P1181
### || [genre: R]
# 1 ای دیده دل آیت بلا می‌خواند %~% هشدار که در خونت بسی گرداند
# 2 این بار گرش موافقت خواهی کرد %~% من بیزارم تو دانی و دل داند
PageV1P1182
### || [genre: R]
# 1 چون روز علم زد به حسامت ماند %~% چون یک شبه ماه شد به جامت ماند
# 2 تقدیر به عزم تیزکامت ماند %~% روزی به عطا دادن عامت ماند
PageV1P1183
### || [genre: R]
# 1 هم ابر به دست درفشانت ماند %~% هم برق به تیغ جان ستانت ماند
# 2 هم رعد به کوس قهرمانت ماند %~% هم ژاله به باران کمانت ماند
PageV1P1184
### || [genre: R]
# 1 خورشید به روشنی رایت ماند %~% گردون ز شرف به خاک پایت ماند
# 2 دوزخ به عتاب جان‌گزایت ماند %~% فردوس به عرصه سرایت ماند
PageV1P1185
### || [genre: R]
# 1 با روی تو از عافیت افسانه بماند %~% وز چشم تو عقل شوخ و دیوانه بماند
# 2 ایام زفتنه‌تو در گوشه نشست %~% خورشید ز سایه تو در خانه بماند
PageV1P1186
### || [genre: R]
# 1 مسعود سعادت جهان بود نماند %~% فهرست سعود آسمان بود نماند
# 2 گو خواه بمان جهان کنون خواه ممان %~% چون آنکه ازو خلاصه آن بود نماند
PageV1P1187
### || [genre: R]
# 1 ما را بجز از نیاز هیچ چیز نماند %~% در کیسه عقل نقد تمییز نماند
# 2 گه گاه به آب دیده دل‌خوش شدمی %~% چندان بگریستم که آن نیز نماند
PageV1P1188
### || [genre: R]
# 1 تا طارم نه سپهر آراسته‌اند %~% تا باغ چهار طبع پیراسته‌اند
# 2 در خار فزوده و ز گل کاسته‌اند %~% چتوان کردن چو این چنین خواسته‌اند
PageV1P1189
### || [genre: R]
# 1 چشم و دل من که هرچه گویم هستند %~% در خصمی من به مشورت بنشستند
# 2 اول پایم بر درغم بشکستند %~% واخر دستم ز بی غمی بر بستند
PageV1P1190
### || [genre: R]
# 1 یاران به جهان چشم چو گل بگشادند %~% هر یک دو سه روز رنگ و بویی دادند
# 2 چون راست که بر بهار دل بنهادند %~% ازبار یگان یگان فرو افتادند
PageV1P1191
### || [genre: R]
# 1 زان پس که دل و دیده بر من سپرند %~% با عشق یکی شوند و آبم ببرند
# 2 صبرا به تو آیم غم کارم بخوری %~% ای صبر نگویی که ترا با چه خورند
PageV1P1192
### || [genre: R]
# 1 بس دور که چرخ و اختران بگذراند %~% تا مرد وشی چو بوالحسن باز آرند
# 2 کو حیدر هاشمی و کو حاتم طی %~% تا ماتم مردمی و مردی دارند
PageV1P1193
### || [genre: R]
# 1 در بزمگهی که مطربی کوس کند %~% بر تیر قضا تیر تو افسوس کند
# 2 رایات تو گر روی به بغداد نهد %~% دجله به در ریش زمین بوس کند
PageV1P1194
### || [genre: R]
# 1 زلف تو مصاف عنبر تر شکند %~% لعل تو نهال شهد و شکر شکند
# 2 گل کیست که با رخ تودر باغ آید %~% وانگه دو سه روز خویشتن برشکند
PageV1P1195
### || [genre: R]
# 1 دلدار دل مرا ز من باز افکند %~% وز زلف کمانم به سخن دور افکند
# 2 امروز که پی به چین زلفش بردم %~% برد از پس گوش خویشتن دور افکند
PageV1P1196
### || [genre: R]
# 1 دلبر چو ز من قوت روان باز افکند %~% دل صحبت من بدان جهان باز افکند
# 2 صبر از پی دل هم شدنی بود ولیک %~% روزی دو سه از برای جان باز افکند
PageV1P1197
### || [genre: R]
# 1 خوش خوش چو مرا دم تودر دام افکند %~% در دست فراق و پای ایام افکند
# 2 ای دوست بدین روز که دشمنت مباد %~% من سوخته دل را طمع خام افکند
PageV1P1198
### || [genre: R]
# 1 گردون به خیال سیر نانت نکند %~% تا خون دل آرایش خوانت نکند
# 2 وانگاه دلش ز غصه خالی نشود %~% تا غارت جان و خان و مانت نکند
PageV1P1199
### || [genre: R]
# 1 شادم به تو گر فلک حزینم نکند %~% وانچه از تو گمانست یقینم نکند
# 2 اکنون باری دست من و دامن تست %~% گر چرخ سزا در آستینم نکند
PageV1P1200
### || [genre: R]
# 1 شمشیر تو با خصم تو پیمان نکند %~% تا ملک عراق چون خراسان نکند
# 2 اسب تو ز تاختن فرو ناساید %~% تا پیش در خلیفه جولان نکند
PageV1P1201
### || [genre: R]
# 1 سلطان غمت بنده‌نوازی نکند %~% تا خواجه هجر ترکتازی نکند
# 2 از والی وصل تو نشانی باید %~% تا شحنه غم دست‌درازی نکند
PageV1P1202
### || [genre: R]
# 1 گلها چو به باغ جلوه را ساز کنند %~% وز غنچه نخست هفته‌ای ناز کنند
# 2 چون دیده به دیدار جهان باز کنند %~% از شرم رخت ریختن آغاز کنند
PageV1P1203
### || [genre: R]
# 1 این طایفه گر مروت آیین نکنند %~% زیشان نه بس اینکه بخل را دین نکنند
# 2 رفت آنکه به نظم و شعر احسان کردی %~% امروز همی به سحر تحسین نکنند
PageV1P1204
### || [genre: R]
# 1 قومی که در این سفر مرا همراهند %~% از تعبیه زمانه کم آگاهند
# 2 ما می‌کوشیم و آسمان می‌گوید %~% نقش آن باشد که نقشبندان خواهند
PageV1P1205
### || [genre: R]
# 1 گردون چو نشست و خاست تو می‌بیند %~% با خلق همان شیوه چرا نگزیند
# 2 چون بنشینی باد سخا برخیزد %~% چون برخیزی گرد ستم بنشیند
PageV1P1206
### || [genre: R]
# 1 چشم تو در آیینه به چشم تو نمود %~% بر چشم تو فتنه گشت هم چشم تو زود
# 2 چشم خوش تو چشم ترا کرد به چشم %~% پس آفت چشم تو هم از چشم تو بود
PageV1P1207
### || [genre: R]
# 1 گفت آنکه مرا ره سلامت بنمود %~% کان بت نکند وفا و برگردد زود
# 2 دی آن همه گفتها یقین گشت و نبود %~% وامروز نداردم پشیمانی سود
PageV1P1208
### || [genre: R]
# 1 دستت به سخا چون ید بیضا بنمود %~% از جود تو در جهان جهانی بفزود
# 2 کس چون تو سخی نه هست نه خواهد بود %~% گو قافیه دال شو زهی عالم جود
PageV1P1209
### || [genre: R]
# 1 با دل گفتم که عشق چون روی نمود %~% در دامن صبر چنگ محکم کن زود
# 2 دل گفت مرا که برتو باید بخشود %~% گر معتمد صبر تو من خواهم بود
PageV1P1210
### || [genre: R]
# 1 شبها ز غمت ستم کشم باید بود %~% وز محنت تو بر آتشم باید بود
# 2 پس روز دگر تا پی غم کور کنم %~% با این همه ناخوشی خوشم باید بود
PageV1P1211
### || [genre: R]
# 1 گردون به وصال ما موافق زان بود %~% کین تعبیه هجر در آن پنهان بود
# 2 امروز رهین شکر او نتوان بود %~% کان روز وصال هم شب هجران بود
PageV1P1212
### || [genre: R]
# 1 دوشم ز فراق تو همه شیون بود %~% چشمم چو پر از خون شده پرویزن بود
# 2 بر هر مژه خونی که مرا درتن بود %~% چون دانه نار بر سر سوزن بود
PageV1P1213
### || [genre: R]
# 1 یک نیم دمم از جهان به دست آمده بود %~% وصلش به بهای جان به دست آمده بود
# 2 ارزانش ز دست من برون کرد فلک %~% افسوس که بس گران به دست آمده بود
PageV1P1214
### || [genre: R]
# 1 بر عید رخت دلم چو پیروز نبود %~% از عید دل سوخته جز سوز نبود
# 2 گویند که چون گذشت روز عیدت %~% ای بی‌خبران چو عید خود روز نبود
PageV1P1215
### || [genre: R]
# 1 دل درخور صحبت دل‌افروز نبود %~% زان بر من مستمند دلسوز نبود
# 2 زان شب که برفت و گفت خوش‌باد شبت %~% هرگز شب محنت مرا روز نبود
PageV1P1216
### || [genre: R]
# 1 گل یک شبه شد هین که چو گستاخ شود %~% در پیش تو دسته دسته بر کاخ شود
# 2 خیز ای گل نوشکفته درشو به چمن %~% تا جامه دریده غنچه بر شاخ شود
PageV1P1217
### || [genre: R]
# 1 هر کو نه به خدمت تو خرسند شود %~% آفاق برو حبس و زمین بند شود
# 2 وان را که به بندگی پذیری یک روز %~% شب را به همه حال خداوند شود
PageV1P1218
### || [genre: R]
# 1 آخر غم غور از دلم دور شود %~% وین ماتم هجر دوستان سور شود
# 2 لشکرکش گردون چو درآید به حمل %~% فرمانده گیتی به نشابور شود
PageV1P1219
### || [genre: R]
# 1 تسلیم چو بر حادثه پیروز شود %~% هم حادثه یار و حیله‌آموز شود
# 2 هر سان که بود چو حالها گردانست %~% روزی به شب آید و شبی روز شود
PageV1P1220
### || [genre: R]
# 1 آنرا که خرد مصلحت‌آموز شود %~% کی در غم عید و بند نوروز شود
# 2 عیدی شمرد که روز نوروز شود %~% هر شب به عافیت بر او روز شود
PageV1P1221
### || [genre: R]
# 1 با آنکه غم از دلم برون می‌نشود %~% از تلخی صبر دل زبون می‌نشود
# 2 با این همه غصه سخت جانی دارد %~% این دیده که از سرشک خون می‌نشود
PageV1P1222
### || [genre: R]
# 1 یک شب مه گردون به رخت می‌نگرید %~% وز اشک ز دیده خون دل می‌بارید
# 2 یک قطره از آن بر رخ زیبات چکید %~% وان خال بدان خوشی از آن گشت پدید
PageV1P1223
### || [genre: R]
# 1 آن روز که بنده خاک خدمت بوسید %~% بر خدمت تو هیچ سعادت نگزید
# 2 وامروز چو رنگ و رونق خویش ندید %~% ابرام به خانه برد و امید برید
PageV1P1224
### || [genre: R]
# 1 بیداد فلک پرده رازم بدرید %~% تیمار جهان امیدم از جان ببرید
# 2 ای دل پس ازین کناره‌ای گیر و برو %~% کین کار مرا کناره‌ای نیست پدید
PageV1P1225
### || [genre: R]
# 1 زان پس که وصال روی در پرده کشید %~% واندوه فراق پرده بر من بدرید
# 2 گفتم که مگر توانمش دید به خواب %~% خود خواب همی به خواب نتوانم دید
PageV1P1226
### || [genre: R]
# 1 در مستی اگر ببرد خوابم شاید %~% می دیده ببندد ارچه دل بگشاید
# 2 بیدار ز مادران چو تو کم زاید %~% بخت تو نیم که هیچ خوابم ناید
PageV1P1227
### || [genre: R]
# 1 جان یک نفس از درد تو می‌ناساید %~% وز دل نفسی بی‌تو همی برناید
# 2 یکبار دگر وصل تو درمی‌باید %~% وانگه پس از آن اگر نمانم شاید
PageV1P1228
### || [genre: R]
# 1 یک در فلک از امید من نگشاید %~% یک کار من از زمانه می‌برناید
# 2 جان می‌کاهد غم تو می‌افزاید %~% در محنت من دگرچه می‌درباید
PageV1P1229
### || [genre: R]
# 1 بس راه که پای همتم پیماید %~% تا مشکل یک راز فلک بگشاید
# 2 بس روز سیه که از غلط پیش آید %~% تا از شب شک صبح یقینی زاید
PageV1P1230
### || [genre: R]
# 1 دی قهر تو گفتی که اجل می‌زاید %~% وامروز بقا به عدل می‌افزاید
# 2 آن قهر جهانگیر چنان می‌بایست %~% وان عدل جهان‌دار چنین می‌باید
PageV1P1231
### || [genre: R]
# 1 زلف تو که در فتنه کنون می‌آید %~% از غارت جان و دل نمی‌آساید
# 2 وای از شب زلف تو که گر کار اینست %~% بس روز قیامت که جهان آراید
PageV1P1232
### || [genre: R]
# 1 گر بنده ز آب می‌بترسد شاید %~% مکتوب تو هم دلیریی ننماید
# 2 آخر دو سه خدمتم از آن سو آمد %~% باید که یکی جواب از این سو آید
PageV1P1233
### || [genre: R]
# 1 تا رای تو از قدح به شمشیر آید %~% گرد سپهت برین فلک زیر آید
# 2 نصرت به زبان تیغ تیزت می‌گفت %~% با یار که از ملک بقا سیر آید
PageV1P1234
### || [genre: R]
# 1 لایق به جان شاه جهانی باید %~% زین جمله دهی جمله‌ستانی باید
# 2 زین طایفه امن آدمی ممکن نیست %~% اینها همه گرگند شبانی باید
PageV1P1235
### || [genre: R]
# 1 هم توسن چرخ زیر زین را شاید %~% هم گوهر خورشید نگین را شاید
# 2 تا ظن نبری که آن و این را شاید %~% پیروز شه طغان تکین را شاید
PageV1P1236
### || [genre: R]
# 1 وصل تو که از سنگ برون می‌آید %~% در کوکبه خیال چون می‌آید
# 2 با هجر همی‌گوید ازین رنگرزی %~% من می‌دانم که بوی خون می‌آید
PageV1P1237
### || [genre: R]
# 1 باری بنگر که چشم من چون گرید %~% هر شب ز شب گذشته افزون گرید
# 2 از چشم ستاره بار خون افشانم %~% گر چشم بود ستاره را خون گرید
PageV1P1238
### || [genre: R]
# 1 با گل گفتم ابر چرا می‌گرید %~% ماتم‌زده نیست بر کجا می‌گرید
# 2 گل گفت اگر راست همی باید گفت %~% بر عمر من و عهد شما می‌گرید
PageV1P1239
### || [genre: R]
# 1 گفتم ز فراق یاسمن می‌گرید %~% این ابر که زار بر چمن می‌گرید
# 2 گل گفت به پای خویشتن برشکنم %~% بر خنده یک هفته من می‌گرید
PageV1P1240
### || [genre: R]
# 1 شد عمر و زمانه را جوادی نرسید %~% وز نامه آرزو سوادی نرسید
# 2 دستی که به دامن قناعت نزدیم %~% دردا که به دامن مرادی نرسید
PageV1P1241
### || [genre: R]
# 1 گویی که میفکن دبه در پای شتر %~% تا من چو خران همی جهم بر آخر
# 2 گر نه زندت صلاح قواد پسر %~% من بر این سخن زنم ی پر
PageV1P1242
### || [genre: R]
# 1 رای تو که آفتاب فضلست و هنر %~% گر یاد کند نیم شب از نیلوفر
# 2 ناکرده برو تمام رای تو گذر %~% از آب به خاصیت برافرازد سر
PageV1P1243
### || [genre: R]
# 1 ای عشق بجز غمم رفیقی دگر آر %~% وی وصل غرض تویی سر از پیش برآر
# 2 وی هجر بگفته‌ای بریزم خونت %~% گر وقت آمد بریز و عمرم به سر آر
PageV1P1244
### || [genre: R]
# 1 دی ما و می و عیش خوش و روی نگار %~% وامروز غم جدایی و فرقت یار
# 2 ای گردش ایام ترا هر دو یکیست %~% جان بر سر امروز نهم دی باز آر
PageV1P1245
### || [genre: R]
# 1 در دست غمت دلم زبونست این بار %~% وین کار ز دست من برونست این بار
# 2 وین طرفه که با تو نرد جان می‌بازم %~% دست تو بهست ودست خونست این بار
PageV1P1246
### || [genre: R]
# 1 دل محنت تازه چاشنی کرد آخر %~% سوگند هلاک جان من خورد آخر
# 2 عشقی که فرود برد جهانی به زمین %~% می‌جست و هم از زمین برآورد آخر
PageV1P1247
### || [genre: R]
# 1 بر من شب هجر تو سرآید آخر %~% این صبح وصال تو برآید آخر
# 2 دستی که ز هجران تو بر سر دارم %~% از وصل به گردنت درآید آخر
PageV1P1248
### || [genre: R]
# 1 ما با این همه غم با که گساریم آخر %~% وین غصه دمی با که برآریم آخر
# 2 کس نیست که با او نفسی بتوان زد %~% تنها همه عمر چون گذاریم آخر
PageV1P1249
### || [genre: R]
# 1 ای ماه تمام برنیایی آخر %~% جانی که همی رخ ننمایی آخر
# 2 چون جان به لطافت و چو ماهی به جمال %~% جان من و ماه من کجایی آخر
PageV1P1250
### || [genre: R]
# 1 دی گر بفزود عز دین عدل عمر %~% وز جور تهی کرد زمین عدل عمر
# 2 امروز به صد زبان جهان می‌گوید %~% ای عدل عمر بیا ببین عدل عمر
PageV1P1251
### || [genre: R]
# 1 خورشید ز رای مقتفی دارد نور %~% وز دولت سنجریست گیتی معمور
# 2 وز رایت این رایت دین شد منصور %~% احسنت زهی خلیفه سلطان دستور
PageV1P1252
### || [genre: R]
# 1 ای رای تو آفتاب و ای کلک تو تیر %~% وی چون تو جوان نبوده در عالم پیر
# 2 دانی همه علمها مگر غیب خدای %~% داری همه چیزها مگر عیب و نظیر
PageV1P1253
### || [genre: R]
# 1 هستم شب و روز و روز و شب در تدبیر %~% تا خصم ترا چون کشم ای بدر منیر
# 2 هان تا ز قصاص من نترسی که مرا %~% هم گردن تیغ هست و هم گردن تیر
PageV1P1254
### || [genre: R]
# 1 منصوریه هر گزت درآمد به ضمیر %~% کاین به درت موکب میمون وزیر
# 2 هین کو لب غنچه گو بیادست ببوس %~% کو دست چنار گو بیا دست بگیر
PageV1P1255
### || [genre: R]
# 1 ای چرخ نفور از جفای تو نفیر %~% وی بخت جوان فغان از این عالم پیر
# 2 ای عمر گریزان ز توام نیست گزیر %~% وی دست اجل ز دست غم دستم گیر
PageV1P1256
### || [genre: R]
# 1 ای دل هم از ابتدا دل از جان برگیر %~% وانگه به فراغت پی آن دلبر گیر
# 2 یا نی مزن این حلقه و راه اندر گیر %~% وین هم به مزاج آن صد دیگر گیر
PageV1P1257
### || [genre: R]
# 1 از دست تو بنده داستانی شده گیر %~% وز مهر نشانه جهانی شده گیر
# 2 دل رفت و نماند جان و تن بر خطرست %~% من ماندم و عشق و نیم جانی شده گیر
PageV1P1258
### || [genre: R]
# 1 جز بنده رفیق و عاشق و یار مگیر %~% غمخوار توام عمر مرا خوار مگیر
# 2 در کار تو کارم ار به جان یابد دست %~% تو پای به کار برمنه کار مگیر
PageV1P1259
### || [genre: R]
# 1 از آرزوی خیال تو روز دراز %~% در بند شبم با دل پر درد و نیاز
# 2 وز بی‌خوابی همه شب ای شمع طراز %~% می‌گویم کی بود که روز آید باز
PageV1P1260
### || [genre: R]
# 1 ای دست تو در جفا چو زلف تو دراز %~% وی بی‌سببی گرفته پای از من باز
# 2 دی دست زاستین برون کرده به عهد %~% وامروز کشیده پای در دامن ناز
PageV1P1261
### || [genre: R]
# 1 آن شد که من از عشق تو شبهای دراز %~% با مه گله کردمی و با پروین راز
# 2 جستم ز تو چون کبوتر از چنگل باز %~% رفتم نه چنان که دیگرم بینی باز
PageV1P1262
### || [genre: R]
# 1 زان شب که به روز برده‌ام با تو به ناز %~% روز و شبم از غمت سیاهست و دراز
# 2 بس روز چنین بی‌تو به سر خواهم برد %~% تا با تو شبی چنان به روز آرم باز
PageV1P1263
### || [genre: R]
# 1 دل شادی روز وصلت ای شمع طراز %~% با صد شب هجر بیش گفتست به راز
# 2 تا خود پس از این زان همه شبهای دراز %~% با روز وصال بی‌غمی گوید باز
PageV1P1264
### || [genre: R]
# 1 گر در طلب صحبتم ای شمع طراز %~% دوش آبله کرد پایت از راه دراز
# 2 امشب بر من بیای تا بانگ نماز %~% چون آبله بردست همی باش به ناز
PageV1P1265
### || [genre: R]
# 1 ای دل بخریدی دم آن شمع طراز %~% وی دیده حدیث گریه کردی آغاز
# 2 ای عشق کهن ناشده نو کردی دست %~% وی محنت ناگذشته آوردی باز
PageV1P1266
### || [genre: R]
# 1 گرمابه به کام انوری بود امروز %~% کانجا صنمی چو مشتری بود امروز
# 2 گویند به گرمابه همین دیو بود %~% ما دیو ندیدیم پری بود امروز
PageV1P1267
### || [genre: R]
# 1 آن دل که تو دیده‌ای فکارست هنوز %~% وز عشق تو با ناله زارست هنوز
# 2 وان آتش دل بر سر کارست هنوز %~% وان آب دو دیده برقرارست هنوز
PageV1P1268
### || [genre: R]
# 1 نایی بر من به خانه‌ای شورانگیز %~% وانگه که بیایی به هزاران پرهیز
# 2 چون بنشینی خوی بدت گوید خیز %~% ناآمده بهتری تو چون دولت تیز
PageV1P1269
### || [genre: R]
# 1 بازار قبول گل چو شد خوش خوش تیز %~% گفتم که به باغ در شو ای دلبر خیز
# 2 گل گفت که آب قدمش خیره مریز %~% ما دست گلابگر گرفتیم و گریز
PageV1P1270
### || [genre: R]
# 1 ای ماه ز سودای تو در آتش تیز %~% چون سوخته گشتم آبرویم بمریز
# 2 چون چرخ ستیزه‌روی با من مستیز %~% من در تو گریختم تو از من مگریز
PageV1P1271
### || [genre: R]
# 1 پیروزشه ای خورده سپهر از تو هراس %~% هر ساعت و بس کرده زمین‌بوس و سپاس
# 2 زیرا که کنی به خنجر چون الماس %~% از هفت فلک به یک زمان چارده طاس
PageV1P1272
### || [genre: R]
# 1 ماییم درین گنبد دیرینه اساس %~% جوینده رخنه‌ای چو مور اندر طاس
# 2 آگاه نه از منزل امید و هراس %~% سرگشته و چشم بسته چون گاو خراس
PageV1P1273
### || [genre: R]
# 1 در منزل دل غم تو می‌آید و بس %~% در سکنه جان غم تو می‌باید و بس
# 2 تا صبح جمال فتنه‌زای تو دمید %~% گویی که ز شب غم تو می‌زاید و بس
PageV1P1274
### || [genre: R]
# 1 روزی که کنم هجر ترا بر دل خوش %~% گویم چه کنم تن زنم اندر آتش
# 2 چون راست که در پای کشم دامن صبر %~% عشق تو گریبان دلم گیرد و کش
PageV1P1275
### || [genre: R]
# 1 ماییم و دو شیشکک می روشن و خوش %~% یک حوضک نقل و یک تنورک آتش
# 2 باقلیککی و نانکی پنج از شش %~% گر فرمایی جمال ده بی‌ترکش
PageV1P1276
### || [genre: R]
# 1 چون بندگی شهت نمی‌آید خوش %~% با ملک چو آب و دولت چون آتش
# 2 برخیز و بسیج آن جهان کن خوش خوش %~% اینجا علف گلخن دوزخ بمکش
PageV1P1277
### || [genre: R]
# 1 ای دل تو برو به نزد جانان می‌باش %~% ساعت ساعت منتظر جان می‌باش
# 2 ای تن تو بیا ندیم هجران می‌باش %~% جان می‌کن و خون می‌خور و خندان می‌باش
PageV1P1278
### || [genre: R]
# 1 ای ماه رکاب خسرو گردون رخش %~% وی ملک‌ستان سکندر گیتی‌بخش
# 2 در ملک خدای ملک چون بلخ تو نیست %~% برگرد و به بنده بخش ویرانه وخش
PageV1P1279
### || [genre: R]
# 1 گفتم که گهی چند نپرسم خبرش %~% تا بوک برون شد تکبر ز سرش
# 2 خود هست کرشمه هر زمان بیشترش %~% اکنون من و زاری و شفیعان درش
PageV1P1280
### || [genre: R]
# 1 هر تیر جفا که داری اندر ترکش %~% چون سر ز وفا نمی‌کشم گردن‌کش
# 2 من دست ز آستین برون کردم و عشق %~% تو خوش بنشین و پای در دامن کش
PageV1P1281
### || [genre: R]
# 1 دوش از کف وصل آن بت عشوه فروش %~% تا روز می طرب همی کردم نوش
# 2 امشب من و صد هزار فریاد و خروش %~% تا کی شب دیگرم بود چون شب دوش
PageV1P1282
### || [genre: R]
# 1 از خاک درت ساخته‌ام مفرش خویش %~% بر خیره به باد داده عیش خوش خویش
# 2 بنمای به من تو آن رخ مهوش خویش %~% هان تا نبرم آب تو از آتش خویش
PageV1P1283
### || [genre: R]
# 1 یک چند نهان از دل بی‌حاصل خویش %~% با صبر پناه کردم از مشکل خویش
# 2 کام دلم آن بود که سرگشته شوم %~% گردان گردان شدم به کام دل خویش
PageV1P1284
### || [genre: R]
# 1 با خاک برابرم ز بی‌سنگی خویش %~% وز دل خجل از دوام دلتنگی خویش
# 2 یارب بدهم شرم ز بی‌شرمی خویش %~% تا باز هم ز ننگ بی‌ننگی خویش
PageV1P1285
### || [genre: R]
# 1 داری ز جهان زیاده از حصه خویش %~% در باقی کن شکایت و قصه خویش
# 2 تا کی ز پی شکم به درها گردی %~% بنشین و بخور طعام ذاغصه خویش
PageV1P1286
### || [genre: R]
# 1 گل روز دو عرض می‌دهد مایه خویش %~% زنهار میفکن تو بر آن سایه خویش
# 2 او خود چو ببیند پس از آن پایه خویش %~% در پای تو ریزد همه پیرایه خویش
PageV1P1287
### || [genre: R]
# 1 تا دست طمع بشستم از عالم خاک %~% از گرد زمانه دامنی دارم پاک
# 2 امید بقا یکی شد و بیم هلاک %~% چون من ز جهان برفتم از مرگ چه باک
PageV1P1288
### || [genre: R]
# 1 ای جاه تو چون سماک و عالم چو سمک %~% یک شقه ز نوبتی جاه تو فلک
# 2 یک چند ترا رکاب بر دست ملوک %~% یک چند ترا غاشیه بر دوش ملک
PageV1P1289
### || [genre: R]
# 1 زین رنگ برآوردن بر فور فلک %~% خون شد دلم و نیافتم غور فلک
# 2 در جمله گزیر نیست از جور فلک %~% تا رخت برون نبردی از دور فلک
PageV1P1290
### || [genre: R]
# 1 در منزل آبگینه هنگام درنگ %~% چون بی‌تو دل شکسته را دیدم تنگ
# 2 گفتم که چگونه‌ای دلا گفت مپرس %~% چونانک در آبگینه اندازی سنگ
PageV1P1291
### || [genre: R]
# 1 ای مسند تو قاعده دولت گل %~% خصمت که ز عز تست دست خوش ذل
# 2 بی‌قدر چو خار باد و کم عمر چو گل %~% چون آب خروشان و لگدکوب چو پل
PageV1P1292
### || [genre: R]
# 1 ای گوهر تو خلاصه عالم گل %~% باد از تو دو قوم را دو معنی حاصل
# 2 چون آب نکوخواه ترا حکم روان %~% چون لوله بداندیش ترا سوخته‌دل
PageV1P1293
### || [genre: R]
# 1 آخر شب دوش بی‌تو ای شمع چگل %~% بگذشت و گذاشت در غمم خوار و خجل
# 2 تو فارغ و من به وعده تا روز سپید %~% در بند تو بنشسته و برخاسته دل
PageV1P1294
### || [genre: R]
# 1 آمیختم از بهر تو صد رنگ و حیل %~% هم دست اجل قوی‌تر آمد به جدل
# 2 گر جان مرا قبول کردی به مثل %~% پیش از اجلش کشیدمی پیش اجل
PageV1P1295
### || [genre: R]
# 1 ای چشم زمانه کرده روشن به جمال %~% در گوش تو برده خوشترین لفظ سؤال
# 2 رایی داری چو آفتاب اول روز %~% عمری بادت چو سایه‌ها بعد زوال
PageV1P1296
### || [genre: R]
# 1 زین عمر به تعجیل دوان سوی زوال %~% دانی که جهان چه آیدم پیش خیال
# 2 دشتی آید ز درد دل میلامیل %~% طشتی آید ز خون دل مالامال
PageV1P1297
### || [genre: R]
# 1 در هجر همی بسوزم از شرم خیال %~% در وصل همی بسوزم از بیم زوال
# 2 پروانه شمع را همین باشد حال %~% در هجر نسوزد و بسوزد ز وصال
PageV1P1298
### || [genre: R]
# 1 منزل دوردست و روز بی‌گاه ای دل %~% زین رو مکش انتظار همراه ای دل
# 2 بشتاب که منقطع فراوان هستند %~% زین راه دراز و روز کوتاه ای دل
PageV1P1299
### || [genre: R]
# 1 ای دل طمع از وصال جانان بگسل %~% سررشته آرزو به دندان بگسل
# 2 زان پیش که بگسلند جان از تن تو %~% از بهر خدا علایق جان بگسل
PageV1P1300
### || [genre: R]
# 1 پیراهن گل دریده شد بر تن گل %~% شلوار تو بینما چو پیراهن گل
# 2 ای خرمن کون تو به از خرمن گل %~% جایی که بود کون تو کون زن گل
PageV1P1301
### || [genre: R]
# 1 صف زد حشم بهار پیرامن گل %~% ابر آمد و پر کرد ز در دامن گل
# 2 با این همه جان نماند اندر تن گل %~% گر تو به چمن درآیی ای خرمن گل
PageV1P1302
### || [genre: R]
# 1 تاب رخ یار من نداری ای گل %~% جامه چه دری رنگ چه آری ای گل
# 2 سودت نکند تا که به خواری ای گل %~% از بار خجل فرو نیاری ای گل
PageV1P1303
### || [genre: R]
# 1 آنم که ندانم نه وجود و نه عدم %~% دانم که ندانم نه حدوث و نه قدم
# 2 می‌دانم و مطرب و حریفی همدم %~% مستی و طرب فزون و هشیاری کم
PageV1P1304
### || [genre: R]
# 1 دردا که فرو شد لب شادی را غم %~% پر گشت و نگون گشت پیمانه غم
# 2 دشواری بیش گشت و آسانی کم %~% واین ماند ز عالم که دریغا عالم
PageV1P1305
### || [genre: R]
# 1 ای گوهر تو اصل طفیل آدم %~% وی ذات تو معنی و عبارت عالم
# 2 تا حکم کفت نکرد روزی‌ده خلق %~% وز خلقت آدمی نیاورد شکم
PageV1P1306
### || [genre: R]
# 1 چرخا زحلت نحس‌ترست یا بهرام %~% زهره‌ت غر و مشتریت مغرور به نام
# 2 تیرت ز منافقی نه پخته‌ست و نه خام %~% خورشید تو قحبه است و ماهت نه تمام
PageV1P1307
### || [genre: R]
# 1 ای زیر همای همتت چرخ مدام %~% کبک از نظرت گرفته با باز آرام
# 2 اقبال تو شاهین و کبوتر ایام %~% سیمرغ نظیر خسرو طوطی نام
PageV1P1308
### || [genre: R]
# 1 رفتم چو نبود بیش از این جای مقام %~% هرچند به نزدیک تو بودم آرام
# 2 کس را به جهان مباد ای سیم‌اندام %~% رفتن نه به اختیار و بودن نه به کام
PageV1P1309
### || [genre: R]
# 1 از مشرق دست گوهر آل نظام %~% ده ماه تمام را طلوعست مدام
# 2 اینک بنگر که آن خداوند کرام %~% بفکند مه نوی ز هر ماه تمام
PageV1P1310
### || [genre: R]
# 1 دل فرق نمی‌کند همی دانه ز دام %~% راهیش به جامعست و راهیش به جام
# 2 با این همه ما و می و معشوقه به کام %~% در مصطبه پخته به که در صومعه خام
PageV1P1311
### || [genre: R]
# 1 هر مرحله‌ای که رخت برداشته‌ام %~% از خون جگر مرحله تر داشته‌ام
# 2 از تو خبر وصل مبادم هرگز %~% گر بی‌تو ز خویشتن خبر داشته‌ام
PageV1P1312
### || [genre: R]
# 1 با یاد تو ای ریخته عشقت آبم %~% نشگفت اگر بود بر آتش خوابم
# 2 روی از غم چون تویی چرا برتابم %~% تا به ز غمت کدام شادی یابم
PageV1P1313
### || [genre: R]
# 1 بختی نه کزو نصیب جز غم یابم %~% روزی نه که در جهان دو همدم یابم
# 2 شادی مگر از جهان برونست از آنک %~% هرچند که بیش جویمش کم یابم
PageV1P1314
### || [genre: R]
# 1 من غره به گفتار محال تو شدم %~% زان روی سزای گوشمال تو شدم
# 2 وین طرفه که آزمود صد بار ترا %~% هم باز به عشوه در جوال تو شدم
PageV1P1315
### || [genre: R]
# 1 دی کرد وداع بر جناح سفرم %~% تا دست فراق کرد زیر و زبرم
# 2 او می‌شد و جان نعره همی زد ز پی‌اش %~% آهسته ترک تاز که من بر اثرم
PageV1P1316
### || [genre: R]
# 1 روزی که به حیلت به شب تیره برم %~% می‌گویم شکر و باز پس می‌نگرم
# 2 بنگر که ز عمر در چه خون جگرم %~% تا روز گذشته را غنیمت شمرم
PageV1P1317
### || [genre: R]
# 1 زلف تو دلم برد و به جان در خطرم %~% گیرم که ز بیم پی به زلفت نبرم
# 2 باری دمی از زیر کله بیرون کن %~% چندان که ز دور در دل خود نگرم
PageV1P1318
### || [genre: R]
# 1 سودای تو بیرون شده یکسر ز سرم %~% وز کوی تو ببرید خرد رهگذرم
# 2 دست طلب تو باز در کوفت درم %~% تا با سر کار برد بار دگرم
PageV1P1319
### || [genre: R]
# 1 چون روی ندارم که به رویت نگرم %~% باری به سر کوی تو بر می‌گذرم
# 2 در دیده کشم ز آرزوی رخ تو %~% گردی که زکوی تو به دامن سپرم
PageV1P1320
### || [genre: R]
# 1 ای دل ز فلک چرا نیوشی آزرم %~% هم بادم سرد ساز و با گریه گرم
# 2 دلبر ز تو وز ناله کجا گردد نرم %~% آن را که هزار دیده باشد بی‌شرم
PageV1P1321
### || [genre: R]
# 1 آخر ز تو چون روی به خون تر دارم %~% در عشق ز هیچ روی باور دارم
# 2 بردار ز روی پرده ورنه پس از این %~% من پرده ز روی راز دل بردارم
PageV1P1322
### || [genre: R]
# 1 از غم صدف دو دیده پر در دارم %~% وز حادثه پوستین به گازر دارم
# 2 دردا که تهی دامنم از زر درست %~% وز دست شکسته آستین پر دارم
PageV1P1323
### || [genre: R]
# 1 در کوی غمت هزار منزل دارم %~% وز دست تو پای صبر در گل دارم
# 2 در راه تو کار سخت مشکل دارم %~% دل نیست پدید و صد غم دل دارم
PageV1P1324
### || [genre: R]
# 1 راز تو ز بیم خصم پنهان دارم %~% ورنه غم و محنت تو چندان دارم
# 2 گویی که ز دل نداریم دوست همی %~% آری ز دلت ندارم از جان دارم
PageV1P1325
### || [genre: R]
# 1 نه در غم عشق یار یاری دارم %~% نه همنفسی نه غمگساری دارم
# 2 بس خسته نهان و آشکاری دارم %~% یارب چه شکسته بسته کاری دارم
PageV1P1326
### || [genre: R]
# 1 ای دل ز وصال تو نشانی دارم %~% وی جان ز فراق تو امانی دارم
# 2 بیچاره تنم همه جهان داشت به تو %~% واکنون به هزار حیله جانی دارم
PageV1P1327
### || [genre: R]
# 1 من با تو که عشق جاودانی دارم %~% یک مهر و هزار مهربانی دارم
# 2 با من صنما چو زندگانی نکنی %~% من بی‌تو بگو چه زندگانی دارم
PageV1P1328
### || [genre: R]
# 1 نام تو نویسم ار قلم بردارم %~% کوی تو گذارم چو قدم بردارم
# 2 جز روی ترا نبینم ای جان جهان %~% در عمر خود ار دیده ز هم بردارم
PageV1P1329
### || [genre: R]
# 1 در کار تو هر روز گرفتارترم %~% غمهای ترا به جان خریدارترم
# 2 هر روز به چشم من نکو روی‌تری %~% هرچند که بیش بینمت زارترم
PageV1P1330
### || [genre: R]
# 1 بفروختمت سزد به جان باز خرم %~% ارزان بفروختم گران باز خرم
# 2 باری خواهم ز دوستان ای دلبر %~% تا بو که ز دشمنان ترا باز خرم
PageV1P1331
### || [genre: R]
# 1 من بنده که کمتر سگ کویت باشم %~% این بس باشد که مدح‌گویت باشم
# 2 اقبال نیم که سال و ماه و شب و روز %~% واجب باشد که پیش رویت باشم
PageV1P1332
### || [genre: R]
# 1 بینم دل خویش گر دهانت اندیشم %~% یابم تن خویش گر میانت اندیشم
# 2 یادم ناید ز سر به جان و سر تو %~% الا که ز خاک آستانت اندیشم
PageV1P1333
### || [genre: R]
# 1 خوار و خجلم خوار و خجل باد دلم %~% آسیمه‌سر و پای به گل باد دلم
# 2 در دست غمم اسیری از دست دلست %~% چونان که منم اسیر دل باد دلم
PageV1P1334
### || [genre: R]
# 1 بر چرخ رسید از تو دم سرد دلم %~% بر دامن غم فشانده گرد دلم
# 2 خون دلم از دیده بپالود دلم %~% دردا دل فارغ تو از درد دلم
PageV1P1335
### || [genre: R]
# 1 ای خورده به واجبی چو مردان غم علم %~% در تحت تصرف تو بیش و کم علم
# 2 در عمر دمی نازده الا دم علم %~% هم عالم عالمی هم عالم علم
PageV1P1336
### || [genre: R]
# 1 پر شد ز شراب عشق جانا جامم %~% چون زلف تو برهم زده گشت ایامم
# 2 در عشق تو این بود مراد و کامم %~% کز جمله بندگان نویسی نامم
PageV1P1337
### || [genre: R]
# 1 در خدمت تست عقل و هوش و جانم %~% گر پیش برون روم ور از پس مانم
# 2 اقبال نیم که سال وماه و شب و روز %~% واجب باشد که در رکابت رانم
PageV1P1338
### || [genre: R]
# 1 ای دل چو به غمهای جهان درمانم %~% از دیده سرشکهای خونین رانم
# 2 خود را چه دهم عشوه یقین می‌دانم %~% کاندر سر دل شود به آخر جانم
PageV1P1339
### || [genre: R]
# 1 شبها چو ز روز وصل او یاد کنم %~% تا روز هزار گونه فریاد کنم
# 2 ترسم که شب اجل امانم ندهد %~% تا باز به روز وصل دل شاد کنم
PageV1P1340
### || [genre: R]
# 1 بازیچه دور آسمانم چه کنم %~% سرگشته گردش جهانم چه کنم
# 2 از هرچه همی کنم پشیمان گردم %~% آیا چه کنم تا که بدانم چه کنم
PageV1P1341
### || [genre: R]
# 1 چون حرب کنم هیج محابا نکنم %~% چون عفو کنم هیچ مدارا نکنم
# 2 من سایه یزدانم و نیکو نبود %~% گر قدرت و رحمت آشکارا نکنم
PageV1P1342
### || [genre: R]
# 1 می نوش کنم ولیک مستی نکنم %~% الا به قدح درازدستی نکنم
# 2 دانی غرضم ز می‌پرستی چه بود %~% تا همچو تو خویشتن پرستی نکنم
PageV1P1343
### || [genre: R]
# 1 کس نیست غم اندوخته‌تر زین که منم %~% با درد تو آموخته‌تر زین که منم
# 2 گفتی که نه‌ای به عشق درپخته هنوز %~% خامی چه کنی سوخته‌تر زین که منم
PageV1P1344
### || [genre: R]
# 1 بر آتش هجر عمری ار بنشینم %~% بر خاک در تو هم به دل نگزینم
# 2 از باد همه نسیم زلفت بویم %~% در آب همه خیال رویت بینم
PageV1P1345
### || [genre: R]
# 1 آن دیده ندارم که به خوابت بینم %~% یا آن رخ همچو آفتابت بینم
# 2 از شرم رخ تو در تو نتوان نگریست %~% می‌ریزم اشک تا در آبت بینم
PageV1P1346
### || [genre: R]
# 1 من دل به کسی جز از تو آسان ندهم %~% چیزی که گران خریدم ارزان ندهم
# 2 صد جان بدهم در آرزوی دل خویش %~% وان دل که ترا خواست به صد جان ندهم
PageV1P1347
### || [genre: R]
# 1 ای سایه آنک ملک او هست قدیم %~% تا چند از این ملک چو گوزی بدونیم
# 2 یک رویه کن این کار که سهلست و سلیم %~% ملکست نه بازیچه والملک عقیم
PageV1P1348
### || [genre: R]
# 1 شکر ایزد را که خسرو هفت اقلیم %~% آن شاه مبارک قدم آن ذات کریم
# 2 از آتش فتنه بر کران شد چو خلیل %~% وز آب خطر به ساحل آمد چو کلیم
PageV1P1349
### || [genre: R]
# 1 در موج خطر مرفهی همچو کلیم %~% وز آتش فتنه شاد چون ابراهیم
# 2 ای مفخر آنکه ماه کردی به دو نیم %~% معصومان را از آتش و آب چه بیم
PageV1P1350
### || [genre: R]
# 1 چون پای همی تحفه برد هر جایم %~% وز پای به پای آمدنی می‌آیم
# 2 دستم شکند فلک من این را شایم %~% آری چو گزیز نیست باری پایم
PageV1P1351
### || [genre: R]
# 1 ای عشق در آفاق بسی تاختیم %~% تا از دل و دلدار برانداختیم
# 2 آخر حق صحبتی که با تست مرا %~% بشناس و همان گیر که نشناختیم
PageV1P1352
### || [genre: R]
# 1 دی یک دو قدح شراب صافی خوردیم %~% با همنفسی شبی به روز آوردیم
# 2 امروز چنان شد که به ناچار دو دست %~% در گردن درد و رنج و هجران کردیم
PageV1P1353
### || [genre: R]
# 1 سبحان‌الله غمی به پایان نبریم %~% الا که ازو در دگری می‌نگریم
# 2 آن شد که ستاره می‌شمردیم به روز %~% اکنون همه روز و شب نفس می‌شمریم
PageV1P1354
### || [genre: R]
# 1 با گل گفتم چون به چمن برگذریم %~% چون از همه باغ آرزوی تو بریم
# 2 گل گفت مرا چو نیک درمی‌نگریم %~% از روی بقا برابر یکدگریم
PageV1P1355
### || [genre: R]
# 1 اندیشه انتقام چون جزم کنیم %~% قهر همه دشمنان به یک عزم کنیم
# 2 با چرخ چو با آتسز اگر رزم کنیم %~% گردن به سم اسب چو خوارزم کنیم
PageV1P1356
### || [genre: R]
# 1 ای دل چو غم نوت دهد چرخ کهن %~% چون کار ندیدگان مشو بی‌سر و بن
# 2 یا عشوه کودکانه می‌خر به سخن %~% یا تن زن و عاقلانه صبری می‌کن
PageV1P1357
### || [genre: R]
# 1 ماییم و صراحی و شراب روشن %~% مرغی دو و نان چند و زیشان دو سه تن
# 2 وز میوه و ریحان قدری سیب و سمن %~% برخیز و بیا چنانک دی نزد تو من
PageV1P1358
### || [genre: R]
# 1 باغیست چو نوبهار از رنگ خزان %~% عیشی که به عمرها توان گفت از آن
# 2 یاران همه انگشت زنان گرد رزان %~% من در غم تو نشسته انگشت‌گزان
PageV1P1359
### || [genre: R]
# 1 ای دل مگذار عمر چون بی‌خبران %~% ایمن منشین ز روزگار گذران
# 2 تو طاق نه‌ای با تو همان خواهد کرد %~% ایام که کرد و می‌کند با دگران
PageV1P1360
### || [genre: R]
# 1 شخصی دارم زنده به جان دگران %~% عمری به هزار درد و محنت گذران
# 2 جان بر لب و دل بر اثر او نگران %~% دور از لب و دندان شما بی‌خبران
PageV1P1361
### || [genre: R]
# 1 ای ساخته گشته از تو کار دگران %~% من یار غم تو و تو یار دگران
# 2 من کرده کنار پر ز خون دیده %~% از بهر تو و تو در کنار دگران
PageV1P1362
### || [genre: R]
# 1 زلفت به رسنهاش برآورد کشان %~% هر جان و دلی که داشت در شهر نشان
# 2 زان پیش که دستار نگه نتوان داشت %~% ورز دو سه در زیر کلاهش بنشان
PageV1P1363
### || [genre: R]
# 1 چون روی حیل نبود پایاب جهان %~% یکباره ورق بشستم از تاب جهان
# 2 گفتم چو مقیم نیست اسباب جهان %~% خاکش بر سر که خوش خورد آب جهان
PageV1P1364
### || [genre: R]
# 1 آیا گهر وصل تو یارم سفتن %~% راه تو امیدوار یارم رفتن
# 2 می‌روشن و حجره خالی و موسم گل %~% ای گلبن نو شکفته یارم گفتن
PageV1P1365
### || [genre: R]
# 1 ای دل چو نمی‌نهد سپهرت گردن %~% نتوان به خروش و زور بخت آوردن
# 2 بر من چه بود جز که به کف خون خوردن %~% دیگر چه کنم دلا چه دانم کردن
PageV1P1366
### || [genre: R]
# 1 زرق است جهان تو زرق کن از هر فن %~% که می‌خور و که می‌کن و لوتی می‌زن
# 2 خوش خور تو جهان و یاد می‌آر از من %~% تا روزی چند جمله را سر کن زن
PageV1P1367
### || [genre: R]
# 1 زین جور اگر گذر توان کرد بکن %~% در حال من ار نظر توان کرد بکن
# 2 با بنده ز روی مردمی آشتی‌ای %~% یکبار دگر اگر توان کرد بکن
PageV1P1368
### || [genre: R]
# 1 هرچ از چو تویی نزیبد ای دوست مکن %~% وین خیره‌کشی گرچه ترا خوست مکن
# 2 گفتی ببرم جان تو و باکی نیست %~% جانا نه ز بهر جان نه نیکوست مکن
PageV1P1369
### || [genre: R]
# 1 ای دل ز سر نهاد پرواز مکن %~% فرجام نگر حدیث آغاز مکن
# 2 خاک از سر این راز نهان باز مکن %~% خود را و مرا در سر این راز مکن
PageV1P1370
### || [genre: R]
# 1 جانا لبم از شراب غم خشک مکن %~% چشمم ز سرشک هیچ دم خشک مکن
# 2 در عشق گران رکاب صبری داری %~% زنهار نمد زین ستم خشک مکن
PageV1P1371
### || [genre: R]
# 1 هستم ز تو دلشکسته‌ای عهد شکن %~% وز دوستی تو با جهانی دشمن
# 2 گیرم نبود دست من و دامن تو %~% بتوان کردن دست من و دامن من
PageV1P1372
### || [genre: R]
# 1 می‌سوز تو خرمن شکیبایی من %~% تا می‌نهم از غم تو خرمن خرمن
# 2 دامن به حدیث درد من باز مزن %~% من دانم و اشک لعل دامن دامن
PageV1P1373
### || [genre: R]
# 1 در دام غم تو بسته‌ای هست چو من %~% وز جور تو دل‌شکسته‌ای هست چو من
# 2 برخاستگان عشق تو بسیارند %~% در عهد وفا نشسته‌ای هست چو من
PageV1P1374
### || [genre: R]
# 1 ای گنده دهان چو شیر و چون گرگ حرون %~% چون خرس کریه شخص و چون خوک نگون
# 2 چون بوزنه سخره و چو کفتار زبون %~% چون گربه دهن دریده و چون سگ دون
PageV1P1375
### || [genre: R]
# 1 چشمم ز همه جهان فرازست اکنون %~% وین دیده به دیدار تو بازست اکنون
# 2 گفتار همه جهان مجازست اکنون %~% ما را به جمال تو نیازست اکنون
PageV1P1376
### || [genre: R]
# 1 بوطالب نعمت ای همه دولت و دین %~% در خود نگر و جمله جهان نیک ببین
# 2 کز همت و جود آفتابی و سحاب %~% وز رفعت و حلم آسمانی و زمین
PageV1P1377
### || [genre: R]
# 1 شاها ز خزانه تو ریحان و سمین %~% دارند نهان ذخیره درهای ثمین
# 2 کو زر که همین بر سر گنج است و همان %~% کو سر که همان از در تیغست و همین
PageV1P1378
### || [genre: R]
# 1 شاهان ممالک تو مودود و معین %~% دارند خزانها نهان در ثمین
# 2 گوهر که همین بر سر گنجست و همین %~% باهر که همان از در تیغست و همین
PageV1P1379
### || [genre: R]
# 1 گفتی چه شود کار فراقت یک‌سو %~% چون اشک چو شمع گرم باشم بی‌تو
# 2 آن روز ز روبهای اشکت به کجا %~% وان گرم سریهای چو اشکت پس کو
PageV1P1380
### || [genre: R]
# 1 آن ماه که ماه نو سزد یاره او %~% خورشید می نشاط نظاره او
# 2 چون گیرد عکس از لب می‌خواره او %~% سر برزند از مشرق رخساره او
PageV1P1381
### || [genre: R]
# 1 ای راحت آن نفس که جان زد با تو %~% یک داو دلم در دو جهان زد با تو
# 2 هجر تو چنین است اگر وصل بود %~% یارب که چو عیشها توان زد با تو
PageV1P1382
### || [genre: R]
# 1 رفتم چو نماند هیچ آبم بر تو %~% در چشم تو خوارتر ز خاک در تو
# 2 با این همه روز و شب بر آتش باشم %~% زان بیم که باد بگذرد بر سر تو
PageV1P1383
### || [genre: R]
# 1 دستی نه که گستاخ بکوبد در تو %~% پایی نه که آزاد بپوید بر تو
# 2 با ناز تو هر سری ندارد سر تو %~% دانی که کشد بار ترا هم خر تو
PageV1P1384
### || [genre: R]
# 1 گر هیچ سعادتم رساند بر تو %~% جان پیش کشم مباش گو در خور تو
# 2 گاهی چو زمین بوسه دهم بر پایت %~% گاهی چو فلک گردم گرد سر تو
PageV1P1385
### || [genre: R]
# 1 دل هرچه ز بد دید پسندید از تو %~% وز جمله جهان برید و نبرید از تو
# 2 گفتی که نبیند دلت از من غم هجر %~% دیدی که به عاقبت همان دید از تو
PageV1P1386
### || [genre: R]
# 1 آن صبر که حامی منست از غم تو %~% مویی نبرد ز عهد نامحکم تو
# 2 وین وصل که قبله‌ایست در عالم عشق %~% از گمشدگان یکیست در عالم تو
PageV1P1387
### || [genre: R]
# 1 دورم ز قرار و خواب از دوری تو %~% وز پرده برون شدم به مستوری تو
# 2 گویی که کراست برگ مهجوری من %~% انگشت به خود کشم به دستوری تو
PageV1P1388
### || [genre: R]
# 1 جان درد تو یادگار دارد بی‌تو %~% اندوه تو در کنار دارد بی‌تو
# 2 با این همه من ز جان به جان آمده‌ام %~% جان در تن من چه کار دارد بی‌تو
PageV1P1389
### || [genre: R]
# 1 دست تو که جود در سجود آید ازو %~% سرمایه نزهت وجود آید ازو
# 2 دستارچه‌ای که یک دمش خدمت کرد %~% تا نیست نگشت بوی عود آید ازو
PageV1P1390
### || [genre: R]
# 1 آن دل که نشان نیست مرا در بر ازو %~% جز درد و به درد می‌زنم بر سر ازو
# 2 بازآمد و محنتی درافکنده چو دود %~% هرگز نبود حرام روزی تر ازو
PageV1P1391
### || [genre: R]
# 1 آن بت که به دست غم گرفتارم ازو %~% وز دست همی درگذرد کارم ازو
# 2 بیزار شدست از من و من زارم ازو %~% دل نی و هزار درد دل دارم ازو
PageV1P1392
### || [genre: R]
# 1 کسری که کمان عدل او کرد به زه %~% حاتم که ز کان به جود بگشاد گره
# 2 رستم که به گرز خود کردی چو زره %~% پیروز شه از هرسه درین هریک به
PageV1P1393
### || [genre: R]
# 1 چون باز کنی ز زلف پرتاب گره %~% احسنت کند چرخ و فلک گوید زه
# 2 بر چشم جهانیان نگارا که و مه %~% هر روز نکوتری و هر ساعت به
PageV1P1394
### || [genre: R]
# 1 ای نحس چو مریخ و زحل بی‌گه و گاه %~% چون زهره غرو چو مشتری غره به جاه
# 2 چون تیر منافق نه سفید و نه سیاه %~% غماز چو آفتاب و نمام چو ماه
PageV1P1395
### || [genre: R]
# 1 با روز رخ تو گرچه ای روت چو ماه %~% از روز و شب جهان نبودم آگاه
# 2 بنمود چو چشم بد فروبست این راه %~% شبهای فراق تو مرا روز سیاه
PageV1P1396
### || [genre: R]
# 1 از بهر هلال عید آن مه ناگاه %~% بر بام دوید و هر طرف کرد نگاه
# 2 هرکس که بدید گفت سبحان‌الله %~% خورشید برآمدست و می‌جوید ماه
PageV1P1397
### || [genre: R]
# 1 با من به سخن درآمد امروز پگاه %~% آن لاغری که دارمش از پی راه
# 2 گفتا که طمع نیست مرا باری جو %~% چندان که ببویم ای مسلمانان کاه
PageV1P1398
### || [genre: R]
# 1 بر من در محنت و بلا باز مخواه %~% درد من دل داده جان باز مخواه
# 2 جانی که به عاریت دو دم یافته‌ام %~% چندانک دمی بینمت آن باز مخواه
PageV1P1399
### || [genre: R]
# 1 ای امر تو ملک را عنان بگرفته %~% فتراک تو دست آسمان بگرفته
# 2 روزی بینی سپاه تازنده تو %~% پیروز شد و ملک جهان بگرفته
PageV1P1400
### || [genre: R]
# 1 ای لشکر تو روی زمین بگرفته %~% نام تو دیار کفر و دین بگرفته
# 2 روزی به بهانه شکاری بینی %~% از روم کمین کرده و چین بگرفته
PageV1P1401
### || [genre: R]
# 1 دی طوف چمن کرده سه چاری خورده %~% آهنگ حزین و پرده حزان کرده
# 2 او چون گل و سرو و گرد او عاشق‌وار %~% گل جامه دریده سرو حال آورده
PageV1P1402
### || [genre: R]
# 1 آیا که مرا تو دست گیری یا نه %~% فریادرسی در این اسیری یا نه
# 2 گفتی که ترا به بندگی بپذیرم %~% خدمت کردم اگر پذیری یا نه
PageV1P1403
### || [genre: R]
# 1 در راه فرید کاتب فرزانه %~% بگشاد شبی در تناسل خانه
# 2 آورده به صحرای جهان مردانه %~% خوارزمیکی باره و دندانه
PageV1P1404
### || [genre: R]
# 1 ای فتنه روزگار شب‌پوش منه %~% و ابدالان را غاشیه بر دوش منه
# 2 زلفی که هزار جان ازو در خطرست %~% از چشم بدان بترس و برگوش منه
PageV1P1405
### || [genre: R]
# 1 مریخ به خنجر تو جوید فتوی %~% ناهید به ساغر تو پوید ماوی
# 2 زانست که می‌کند به عید اضحی %~% از بهر ترا آن حمل این ثور فدی
PageV1P1406
### || [genre: R]
# 1 پایی که مرا نزد تو بد راهنمای %~% دستی که بدان خواستمت من ز خدای
# 2 آن پای مرا چنین بیفکند از دست %~% وآن دست مرا چنین درآورد ز پای
PageV1P1407
### || [genre: R]
# 1 در مرتبه از سپهر پیش آمده‌ای %~% وز آدم در وجود بیش آمده‌ای
# 2 نشکفت که سلطان لقبت داد ملک %~% تو خود ملک از مادر خویش آمده‌ای
PageV1P1408
### || [genre: R]
# 1 بر چرخ همیشه هم‌عنان رانده‌ای %~% بر ماه غبار موکب افشانده‌ای
# 2 آدم پدر منست و زو فخرم نیست %~% از تست که تو برادرم خوانده‌ای
PageV1P1409
### || [genre: R]
# 1 زان شب که نشستیم به هم با طربی %~% کردیم فراق را به وصلت ادبی
# 2 بس روز که برخاسته‌ام با تک و تاز %~% در آرزوی چنان نشستی و شبی
PageV1P1410
### || [genre: R]
# 1 عمزاد و عمزاد خریدند بری %~% عمزادگکی قدیمشان اندر پی
# 2 اینک چو دو نوبهار بین با یک دی %~% عمزاد همی رود دو عمزاد ز پی
PageV1P1411
### || [genre: R]
# 1 دوش ارنه وقارت به زمین پیوستی %~% فریاد و دعایت به زمین کی بستی
# 2 ور حلم تو بر دامن او ننشستی %~% از زلزله سقف آسمان بشکستی
PageV1P1412
### || [genre: R]
# 1 دوش از سر درد نیستی در مستی %~% گفتم فلکا نیست شدم گر هستی
# 2 گفت این چه علی لاست که بر ما بستی %~% بوطالب نعمه بر زبان ران رستی
PageV1P1413
### || [genre: R]
# 1 گر دل پی یار گیردی نیکستی %~% یا دامن کار گیردی نیکستی
# 2 چون عمر همی دهد قرار همه کار %~% گر عمر قرار گیردی نیکستی
PageV1P1414
### || [genre: R]
# 1 گر شعر در مراد می‌بگشادی %~% یا کار کسی به شعر نوری دادی
# 2 آخر به سه چار خدمتم صدر جهان %~% از ملک چنان یک صله بفرستادی
PageV1P1415
### || [genre: R]
# 1 ای دل تو بسی که از غمش خون خوردی %~% چندین مخروش و باش تا چون کردی
# 2 آری شب عشق دیر بازست و سیاه %~% لیکن تو سپید کار زود آوردی
PageV1P1416
### || [genre: R]
# 1 با دل گفتم گرد بلا می‌گردی %~% مغرور شدی به صبر و پی گم کردی
# 2 من نیز بدان رسن فروچاه شدم %~% دیدی که تو خوردی و مرا آزردی
PageV1P1417
### || [genre: R]
# 1 در کفر گریزم ار تو ایمان گردی %~% با درد بسازم ار تو درمان گردی
# 2 چون از سر این حدیث برخاست دلم %~% دل برکنم از توگر مثل جان گردی
PageV1P1418
### || [genre: R]
# 1 دی در چمن آن زمان که طوفی کردی %~% با گل گفتم کز آن شرابی خوردی
# 2 گل گفت که سهل بود گفتم که برو %~% چون جامه دریدی ز چه رنگ آوردی
PageV1P1419
### || [genre: R]
# 1 جانا بر نور شمع دود آوردی %~% یعنی که خط ارچه خوش نبود آوردی
# 2 گر آتش آه ماست دیرت بگرفت %~% ور خط به خون ماست زود آوردی
PageV1P1420
### || [genre: R]
# 1 دیروز که در سرای عالی بودی %~% رمزی گفتی اشارتی فرمودی
# 2 گر هست بده ورنه در آن بند مباش %~% انگار که از من این سخن نشنودی
PageV1P1421
### || [genre: R]
# 1 گر همت من دل به جهان برنهدی %~% طبعم به ذخیره گنج گوهر نهدی
# 2 ور بخت بگویم قدم اندر نهدی %~% جود کف من جهان دیگر نهدی
PageV1P1422
### || [genre: R]
# 1 هر شب بت من به وقت باد سحری %~% دل باز فرستدم به صاحب خبری
# 2 دل با همه بی‌رحمی و بیدادگری %~% آید بر من نشیند و زارگری
PageV1P1423
### || [genre: R]
# 1 کویی که درو مست و بهش درگذری %~% زنهار به خاک او به حرمت نگری
# 2 نیکو نبود که از سر بی‌خبری %~% تو زلف بتان و چشم شاهان سپری
PageV1P1424
### || [genre: R]
# 1 ای شب چو ز نالهای من بی‌خبری %~% بر خیره کنون چند کنم نوحه‌گری
# 2 ای روز سپید وقت نامد که مرا %~% از صحبت این شب سیه باز خری
PageV1P1425
### || [genre: R]
# 1 دل سیر نگرددت ز بیدادگری %~% چشم آب نگیردت چو در من نگری
# 2 این طرفه که دوست‌تر ز جانت دارم %~% با آنکه ز صدهزار دشمن بتری
PageV1P1426
### || [genre: R]
# 1 با دلبرم از زبان باد سحری %~% گل گفت نیایی به چمن درنگری
# 2 گفت آیم اگر تو جامه بر خود ندری %~% چون رنگ آری به خنده بیرون نبری
PageV1P1427
### || [genre: R]
# 1 ای دل بنشین به عافیت کو داری %~% تا باز نیفکنی مرا در کاری
# 2 از تلخی عیش اگر ترا سیری نیست %~% من سیر شدم ز جان شیرین باری
PageV1P1428
### || [genre: R]
# 1 مسعود قزل مست نه‌ای هشیاری %~% یک دم چه بود که مطربی بگذاری
# 2 زر بستانی ازارکی برداری %~% ما را گل و باقلی و ریواس آری
PageV1P1429
### || [genre: R]
# 1 گفتی که به هر قطعه مرا هر باری %~% از خواجه به تازگی برآید کاری
# 2 دوران شماست ای برادر آری %~% ما را به سه چار و پنج خدمت داری
PageV1P1430
### || [genre: R]
# 1 ای دل به غم عشق بدین دشواری %~% آسان آسان پرده مگر برداری
# 2 ور هست وگر نیست به کامت باری %~% آن دم که به کام دل یاری یاری
PageV1P1431
### || [genre: R]
# 1 بر سنگ قناعت ار عیاری داری %~% از نیک و بد جهان کناری داری
# 2 ور با همه کس بهر خلافی که رود %~% در کار شوی دراز کاری داری
PageV1P1432
### || [genre: R]
# 1 در بنده به دیده دگر می‌نگری %~% با این همه خوش دلم چو درمی‌نگری
# 2 هر روز سپس ترست کارم با تو %~% در من نه به چشم پیشتر می‌نگری
PageV1P1433
### || [genre: R]
# 1 چون چنگ خودم به عمری ار بنوازی %~% هم در ساعت پرده خواری سازی
# 2 آن را که چو زیر کرد گویا غم تو %~% چون زیر گسسته‌اش برون اندازی
PageV1P1434
### || [genre: R]
# 1 چون صبح درآمد به جهان‌افروزی %~% معشوقه به گاه رفتن از دلسوزی
# 2 می‌گفت و گری که با من غم روزی %~% صبحا ز شفق چون شفقت ناموزی
PageV1P1435
### || [genre: R]
# 1 بر جان منت نیست دمی دلسوزی %~% بر وصل توام نیست شبی پیروزی
# 2 در عشق کسی بود بدین بد روزی %~% وای من مستمند هجران روزی
PageV1P1436
### || [genre: R]
# 1 هرکو به مواظبت بخواند چیزی %~% با او به همه حال بماند چیزی
# 2 آخر پس از آن از آن به چیزی برسد %~% چیزی نبود هر که نداند چیزی
PageV1P1437
### || [genre: R]
# 1 ای نوبت تو گذشته از چرخ بسی %~% بی‌نوبت تو مباد عالم نفسی
# 2 آوازه نوبتت به هر کس برساد %~% لیکن مرساد از تو نوبت به کسی
PageV1P1438
### || [genre: R]
# 1 دی درویشی به راز با همنفسی %~% می‌گفت کریم در جهان مانده کسی
# 2 از گوشه چرخ هاتفی گفت خموش %~% بوطالب نعمه را بقا باد بسی
PageV1P1439
### || [genre: R]
# 1 با دل گفتم که‌ای همه قلاشی %~% چونی و چگونه‌ای کجا می‌باشی
# 2 دل دیده پرآب کرد و گفتا که خموش %~% در خدمت خیل دختر جماشی
PageV1P1440
### || [genre: R]
# 1 تا چند ز جان مستمند اندیشی %~% تا کی ز جهان پر گزند اندیشی
# 2 آنچ از تو توان شدن همین کالبدست %~% یک مزبله‌گو مباش چند اندیشی
PageV1P1441
### || [genre: R]
# 1 ای پیش کفت جود فلک زراقی %~% ابنای ملوک مجلست را ساقی
# 2 من بنده ز پای می‌درآیم ز نیاز %~% دریاب که جز دمی ندارم باقی
PageV1P1442
### || [genre: R]
# 1 ای نسبت تو هم به نبی هم به علی %~% عمر ابدی بادت و عز ازلی
# 2 باقی به وجود تو پس از پانصد سال %~% هم گوهر مصطفی و هم نام علی
PageV1P1443
### || [genre: R]
# 1 کو آنکه ز غم دست به جایی زدمی %~% یا در طلب وصل تو رایی زدمی
# 2 بر حیله‌گری دسترسم نیز نماند %~% آن دولت شد که دست و پایی زدمی
PageV1P1444
### || [genre: R]
# 1 گر من ز فلک شکایت کنمی %~% هرچ او کندی جمله حکایت کنمی
# 2 افسوس که دست من بدو می‌نرسد %~% ورنه شر او جمله کفایت کنمی
PageV1P1445
### || [genre: R]
# 1 گر عقل عزیز را به فرمان شومی %~% ناریخته آبم از پی نان شومی
# 2 زین قصه دیرباز چون البقره %~% هم با سر درس آل عمران شومی
PageV1P1446
### || [genre: R]
# 1 صدرا چو تو چشم آسمان بیند نی %~% خورشید به پایه تو بنشنید نی
# 2 آنجا که تو دامن کرم افشانی %~% از خاک بجز ستاره کس چیند نی
PageV1P1447
### || [genre: R]
# 1 شاها چو تو مادر زمان زاید نی %~% بخشد چو تو هیچ شاه و بخشاید نی
# 2 تا حشر چو تیغ و تازیانه‌ات پس از این %~% یک ملک‌ستان و ملک‌بخش آید نی
PageV1P1448
### || [genre: R]
# 1 ای چرخ جز آیت بلا خوانی نی %~% بر کس قلمی ز عافیت رانی نی
# 2 چیزی ندهی که باز نستانی نی %~% ای کوژ کبود خود جز این دانی نی
PageV1P1449
### || [genre: R]
# 1 در ملک چنین که وسعتش می‌دانی %~% با شعر چنین که روز و شب می‌خوانی
# 2 آبم بشد از شکایت بی‌نانی %~% کو مجدالدین بوالحسن عمرانی
PageV1P1450
### || [genre: R]
# 1 ای دل طمعم زان همه سرگردانی %~% نومیدی و درد بود و بی‌درمانی
# 2 این کار نه بر امید آن می‌کردم %~% باری تو که در میان کاری دانی
PageV1P1451
### || [genre: R]
# 1 ای شاه گر آنچه می‌توانی نکنی %~% زین پس بجز از دریغ و آوخ نکنی
# 2 اندر رمه خدای گرگ آمد گرگ %~% هیهات اگر توشان شبانی بکنی
PageV1P1452
### || [genre: R]
# 1 ای گل گهر ژاله چو در گوش کنی %~% وز سایه ابر ترک شب‌پوش کنی
# 2 آن کت ز چمن پار برون کرد اینجاست %~% امسال چه خویشتن فراموش کنی
PageV1P1453
### || [genre: R]
# 1 گر در همه عمر یک نکویی بکنی %~% صد گونه جفا و زشت‌خویی بکنی
# 2 گویی که برغم تو چنین خواهم کرد %~% داری سر آنکه هرچه گویی بکنی
PageV1P1454
### || [genre: R]
# 1 با بوعلی اب ارب هم بنشینی %~% شخصی شش جهتش زو بینی
# 2 گر دیده به دیدن رخش چار کنی %~% چندان که ازو بینی بینی بینی
PageV1P1455
### || [genre: R]
# 1 رو رو که تو یار چو منی کم بینی %~% وین پس همه مرد جلد محکم بینی
# 2 من با تو وفا کردم از آن غم دیدم %~% با اهل جفا وفا کنی غم بینی
PageV1P1456
### || [genre: R]
# 1 هر روز به نویی ای بت سلسله‌موی %~% جای دگری به دوستی در تک و پوی
# 2 ماهی تو و ماه را چنین باشد خوی %~% هر روز به منزلی دگر دارد روی
PageV1P1457
### || [genre: R]
# 1 شب نیست دلا که از غمش خون نشوی %~% وز دیده به جای اشک بیرون نشوی
# 2 چون نیست امید آنکه بر گردد کار %~% ای دل پس کار خویشتن چون نشوی
PageV1P1458
### || [genre: R]
# 1 گفتم که نثار جان کنم گر آیی %~% گفتا به رخم که باد می‌پیمایی
# 2 تو زنده به جان دگران می‌باشی %~% از کیسه خویش چون فقع بگشایی
PageV1P1459
### || [genre: R]
# 1 چون دیده فرو ریخت به رخ بینایی %~% وز دل اثری نماند جز رسوایی
# 2 ای جان تو چه می‌کنی کرا می‌پایی %~% نیکو سر و کاریست تو درمی‌بایی
PageV1P1460
### || [genre: R]
# 1 ای محنت هجر بر دلم سرنایی %~% وی دولت وصل از درم درنایی
# 2 از بخت چو هیچ کار برمی‌ناید %~% ای جان ستیزه کار هم برنایی
PageV1P1461
### || [genre: R]
# 1 با دل گفتم گرد بلا می‌پویی %~% بنشین که نه مرد عشق آن مه‌رویی
# 2 دل گفت ز خواب دیر بیدار شدی %~% خر جست و رسن برد کنون می‌گویی
PageV1P1462
### || [genre: R]
# 1 صورت‌گر فطرت ننگارد چو تویی %~% دوران فلک برون نیارد چو تویی
# 2 هرچند همه جهان تو داری لیکن %~% ای صدر جهان جهان ندارد چو تویی
PageV1P1463
### || [genre: R]
# 1 ای نامتحرک حیوانی که تویی %~% ای خواجه رایگان گرانی که تویی
# 2 ای قاعده قحط جهانی که تویی %~% ای آب دریغ کاهدانی که تویی
PageV1P1464