######OpenITI#


#META# title: pandname
#META# ed_info: Ed. n.n. (n.d.), , Ganjoor corpus: n.n..
#META# url: https://ganjoor.net/attar/pandname/


#META#Header#End#

# 1 حمد بی حد آن خدای پاک را %~% آنکه ایمان داد مشتی خاک را
# 2 آنکه در آدم دمید او روح را %~% داد از طوفان نجات او نوح را
# 3 آنکه فرمان کرد قهرش باد را %~% تا سزای داد قوم عاد را
# 4 آنکه لطف خویش را اظهار کرد %~% بر خلیلش نار را گلزار کرد
# 5 آن خداوندی که هنگام سحر %~% کرد قوم لوط را زیر و زبر
# 6 سوی او خصمی که تیرانداخته %~% پشه کارش کفایت ساخته
# 7 آنکه اعدا را بدریا درکشید %~% ناقه را از سنگ خارا برکشید
# 8 چون عنایت قادر و قیوم کرد %~% در کف داود آهن موم کرد
# 9 با سلیمان داد ملک و سروری %~% شد مطیع خاتمش دیو و پری
# 10 از تن صابر بکژمان قوت داد %~% هم ز یونس لقمه با حوث داد
# 11 بنده را اره بر سر می‌نهد %~% دیگری را تاج بر سر می‌نهد
# 12 اوست سلطان هرچه خواهد آن کند %~% عالمی را در دمی ویران کند
# 13 هست سلطانی مسلم مرورا %~% نیست کس را زهره چون و چرا
# 14 آن یکی را گنج و نعمت می‌دهد %~% وان دگر را رنج و زحمت می‌دهد
# 15 آن یکی را زر دو صد همیان دهد %~% دیگری در حسرت نان جان دهد
# 16 آن یکی بر تخت با صد عز و ناز %~% و آن دگر کرده دهان از فاقه باز
# 17 آن یکی پوشیده سنجاب و سمور %~% دیگری خفته برهنه در تنور
# 18 آن یکی بر بستر کمخا و نخ %~% وان دگر بر خاک خواری بسته یخ
# 19 طرفه العین جهان بر هم زند %~% کس نمی‌یارد که آنجا دم زند
# 20 آنکه با مرغ هوا ماهی دهد %~% بندگان را دولت شاهی دهد
# 21 بی پدر فرزند پیدا اوکند %~% طفل را در مهد گویا او کند
# 22 مرده صد ساله را حی می‌کند %~% این بجز حق دیگری کی می‌کند
# 23 صانعی کز طین سلاطین می‌کند %~% نجم را رجم شیاطین می‌کند
# 24 از زمین خشک رویاند گیاه %~% آسمان را نیز اودارد نگاه
# 25 هیچ کس در ملک او انبازنی %~% قول او را لحن نی آواز نی
PageV01P01
# 1 سید الکونین ختم المرسلین %~% آخر آمد بود فخر الاولین
# 2 آنکه آمد نه فلک معراج او %~% انبیا و اولیا محتاج او
# 3 شد وجودش رحمة للعالمین %~% مسجد اوشد همه روی زمین
# 4 آنکه یارش بد ابوبکر و عمر %~% از سر انگشت او شق شد قمر
# 5 آن یکی را او رفیق غار بود %~% و آن دگر لشکرزش ابرار بود
# 6 صاحبش بودند عثمان و علی %~% بهر آن گشتند در عالم ولی
# 7 آن یکی کان حیا و حلم بود %~% وان دگر باب مدینه علم بود
# 8 آن رسول حق که خیر الناس بود %~% عم پاکش حمزه و عباس بود
# 9 هر دم از ما صد درود و صد سلام %~% بر رسول و آل و اصحابش تمام
PageV01P02
# 1 آن امامانی که کردند اجتهاد %~% رحمت بر حق برروان جمله باد
# 2 بوحنیفه بود امام با صفا %~% آن سراج امتان مصطفا
# 3 باد فضل حق قرین جان او %~% شاد باد ارواح شاگردان او
# 4 صاحبش بویوسف القاضی شده %~% وز محمد ذوالمنن راضی شده
# 5 شافعی ادریس و مالک با زفر %~% یافت زیشان دین احمد زیب و فر
# 6 روح‌شان در صدر جنت شادباد %~% قصر دین از علم‌شان آباد باد
PageV01P03
# 1 پادشاها جرم ما را در گذار %~% ما گنه کاریم و تو آمرزگار
# 2 تو نکوکاری و ما بد کرده‌ایم %~% جرم بی‌پایان و بیحد کرده‌ایم
# 3 سالها در فسق و عصیان گشته‌ایم %~% آخر از کرده پشیمان گشته‌ایم
# 4 روز و شب اندر معاصی بوده‌ایم %~% غافل از یؤخذ نواصی بوده‌ایم
# 5 دایما در بند عصیان بوده‌ایم %~% هم قرین نفس و شیطان بوده‌ایم
# 6 بی گنه نگذشته بر ما ساعتی %~% با حضور دل نکرده طاعتی
# 7 بر درآمد بنده بگریخته %~% آب روی خود بعصیان ریخته
# 8 مغفرت دارد امید از لطف تو %~% زانکه خود فرموده لاتقنطوا
# 9 بحر الطاف تو بی پایان بود %~% ناامید از رحمتت شیطان بود
# 10 نفس و شیطان زد کریما راه من %~% رحمتت باشد شفاعت خواه من
# 11 چشم دارم کز گنه پاکم کنی %~% پیش از آن کاندر جهان خاکم کنی
# 12 اندر آن دم کز بدن جانم بری %~% از جهان با نور ایمانم بری
PageV01P04
# 1 عاقل آن باشد که او شاکر بود %~% و آنگهی بر نفس خود قادر بود
# 2 هر کهخشم خود فرو خورد ای جوان %~% باشد او از رستگاران جهان
# 3 آن بود ابلهترین مردمان %~% کز پی نفس و هوا باشد دوان
# 4 وانگهی پندارد آن تاریک رای %~% خواهد آمرزیدنش آخر خدای
# 5 گرچه درویشی بود سخت ای پسر %~% هم ز درویشی نباشد خوبتر
# 6 هم که او را نفس سرکش رام شد %~% از خردمندان نیکو نام شد
# 7 در ریاضت نفس بد را گوش مال %~% تا نیندازد ترا اندر وبال
# 8 هر که خواهد تا سلامت ماند او %~% از جمیع خلق رو گرداند او
# 9 مردمان را سر بسر در خواب دان %~% گشت بیدار آنکه او رفت از جهان
# 10 آنکه رنجاند ترا عذرش پذیر %~% تا بیابی مغفرت بر وی مگیر
# 11 حق ندارد دوست خلق آزار را %~% نیست این خصلت یکی دیندار را
# 12 از ستم هر کو دلی را ریش کرد %~% آن جراحت بر وجود خویش کرد
# 13 هر که در بند دل آزاری بود %~% در عقوبت کار او زاری بود
# 14 ای پسر قصد دل آزاری مکن %~% وز خدای خویش بیزاری مکن
# 15 خاطر کس را مرنجان ای پسر %~% ورنه خوردی زخم بر جان ای پسر
# 16 گر همی خواهی که گردی معتبر %~% نام مردم جز به نیکویی مبر
# 17 قوت نیکی نداری بد مکن %~% بر وجود خود ستم بیحد مکن
# 18 رو زبان از غیبت مردم ببند %~% تا نه بینی دست و پای خود ببند
# 19 هرکه از غیبت زبانش بسته نیست %~% آن چنان کس از عقوبت رسته نیست
PageV01P05
# 1 ای برادر گر تو هستی حق طلب %~% جز بفرمان خدا مگشای لب
# 2 گر خبر داری زحی لایموت %~% بر دهان خود بنه مهر سکوت
# 3 ای پسر پند و نصیحت گوش کن %~% گر نجاتی بایدت خاموش کن
# 4 هر کرا گفتار بسیارش بود %~% دل درون سینه بیمارش بود
# 5 عاقلان را پیشه خاموشی بود %~% پیشه جاهل فراموشی بود
# 6 خامشی از کذب و غیبت واجبست %~% ابلهست آن کو بگفتن راغبست
# 7 ای برادر جز ثنای حق مگو %~% قول حق را از برای دق مگو
# 8 هر که در بند عبارت می‌شود %~% هرچه دارد جمله غارت می‌شود
# 9 دل ز پر گفتن بمیرد در بدن %~% گرچه گفتارش بود اندر عدن
# 10 وانکه سعی اندر فصاحت می‌کند %~% چهره دل را جراحت می‌کند
# 11 رو زبان را در دهان محبوس دار %~% وز خلایق خویش را مایوس دار
# 12 هر که او بر عیب خود بینا شود %~% روح او را قوتی پیدا شود
PageV01P06
# 1 هرکه باشد اهل ایمان ای عزیز %~% پاک دارد چار چیز از چارچیز
# 2 از حسد اول تو دل را پاک دار %~% خویشتن را بعد از آن مومن شمار
# 3 پاک دار از کذب و از غیبت زبان %~% تا که ایمانت نیفتد در زیان
# 4 پاک اگر داری عمل را از ریا %~% شمع ایمان ترا باشد ضیا
# 5 چون شکم را پاک داری از حرام %~% مرد ایمان دار باشی والسلام
# 6 هر که دارد این صفت باشد شریف %~% ورنه دارد دارد ایمان ضعیف
# 7 هر که باطن از حرامش پاک نیست %~% روح او را ره سوی افلاک نیست
# 8 چون نباشد پاک اعمال از ریا %~% است بی حاصل چو نقش بوریا
# 9 هر کرا اندر عمل اخلاص نیست %~% درجهان از بندگان خاص نیست
# 10 هر که کارش از برای حق بود %~% کار او پیوسته با رونق بود
PageV01P07
# 1 اصل ایمان هست شش چیز ای وحید %~% با تو گویم گر بدل خواهی شنید
# 2 سه از آن شش با یقین خوف و رجاست %~% پس توکل با محبت با حیاست
# 3 هرکرا نور یقین حاصل بود %~% صاحب ایمان و روشن دل بود
# 4 هر که خوفی نبود اندر جان او %~% ای پسر باشد ضعیف ایمان او
# 5 نامه اعمال اگر نبود سپید %~% رو مباش از رحمت حق ناامید
# 6 هر کرا نبود توکل با خدای %~% شایدت بروی بگریی های های
# 7 آنکه حب حق نباشد در دلش %~% از عمل جز باد نبود حاصلش
# 8 باش ای بنده خدا را دوست دار %~% تا شوی تو از عذابش در کنار
# 9 ای برادر شرمی از ایمان بود %~% بی حیا از زمره شیطان بود
# 10 گر تو هستی مومن و پرهیزگار %~% از خدای و از خلایق شرم دار
PageV01P08
# 1 چار خصلت ای برادر در جهان %~% پادشاهان را همی دارد زیان
# 2 پادشه چون در ملا خندان بود %~% بی گمان در هیبتش نقصان بود
# 3 باز صحبت داشتن با هر فقیر %~% پادشاهان را همی دارد حقیر
# 4 با زنان بسیار اگر خلوت کند %~% خویشتن را شاه بی هیبت کند
# 5 هر کرا فر جهانداری بود %~% میل او سوی کم آزاری بود
# 6 عدل باید پادشاه را و داد %~% تا ز عدلش عالمی گردند شاد
# 7 گر کند آهنگ ظلمی پادشاه %~% سود نکند مرورا خیل و سپاه
# 8 چونکه عادل باشد و فرخ لقا %~% باشد اندر مملکت شه را بقا
# 9 چون کند سلطان کرم با لشگری %~% بهر او بازند صد جان بر سری
PageV01P09
# 1 چارچیز آمد بزرگی را دلیل %~% هر که آن دارد بود مرد جلیل
# 2 علم را اعزاز کردن بی حساب %~% خلق را دادن جواب با صواب
# 3 دیگر آن باشد که جوید وصل اوست %~% وانکه از دشمن حذر کردن نکوست
# 4 هر که دارد دانش و عقل و تمیز %~% اهل عقل و علم را دارد عزیز
# 5 ای برادر گر خرد داری تمام %~% نرم و شیرین گوی با مردم کلام
# 6 هرکه باشد ترش روی تلخ گوی %~% دوستان از وی بگردانند روی
# 7 هر که از دشمن نباشد بر حذر %~% عاقبت بیند ازو رنج و ضرر
# 8 در جوار خود عدو را ره مده %~% از برای آنکه دشمن دور به
# 9 در میان دوستان مسرور باش %~% گر خرد داری ز دشمن دور باش
# 10 تا محبان باش دایم همنشین %~% تا توانی روی اعدا را مبین
# 11 ای پسر تدبیر راه توشه کن %~% پس حدیث این و آن یک گوشه کن
PageV01P10
# 1 چارچیزست ای برادر با خطر %~% تا توانی باش ازینها بر حذر
# 2 قربت سلطان و الفت با بدان %~% رغبت دنیا و صحبت با زنان
# 3 قرب سلطان آتش سوزان بود %~% با بدان الفت هلاک جان بود
# 4 زهر دارد در درون دنیا چو مار %~% گرچه بینی ظاهرش نقش و نگار
# 5 می‌نماید خوب و زیبا در نظر %~% لیک از زهرش بود جان را خطر
# 6 زهر این مار منقش قاتلست %~% باشد از وی دور هر کو عاقلست
# 7 همچو طفلان منگراندرسرخ و زرد %~% چون زنان مغرور رنگ و بو مگرد
# 8 زال دنیا چون عروس آراسته است %~% هر زمانی شوی دیگر خواسته است
# 9 مقبل آن مردی که شد زین جفت طاق %~% پشت بر وی کرد و دادش سه طلاق
# 10 لب به پیش شوی خندان می‌کند %~% پس هلاک از زخم دندان می‌کند
PageV01P11
# 1 شد دلیل نیک بختی چار چیز %~% هرکه این چارش بود باشد عزیز
# 2 اصل پاک آمد دلیل نیک بخت %~% نیست بی اصل سزای تاج و تخت
# 3 یک دلیل دیگر آمد قلب پاک %~% گر دلت پاکست نبود هیچ باک
# 4 نیک بختان را بود رای صواب %~% آنکه بد رایست باشد در عذاب
# 5 هر که ایمن از عذاب حق بود %~% نیست مؤمن کافر مطلق بود
# 6 عمر دنیا پنج روزی بیش نیست %~% غافلست آنکس که پیش اندیش نیست
# 7 ترک لذات جهان باید گرفت %~% دامن صاحب دلان باید گرفت
# 8 در پی لذات نفسانی مباش %~% دوست دار عالم فانی مباش
# 9 نیست حاصل رنج دنیا بردنت %~% عاقبت چون می‌بباید مردنت
# 10 از تنت چون جان روان خواهد شدن %~% خاکت اندر استخوان خواهد شدن
# 11 مر ترا از دادن جان چاره نیست %~% رهزنت جز نفسک اماره نیست
PageV01P12
# 1 عافیت را گر بجویی ای عزیز %~% می‌توانش یافتن در چار چیز
# 2 ایمنی و نعمت اندر خاندان %~% تندرستی و فراغت بعد از آن
# 3 چونکه بانعمت امانی باشدت %~% عافیت را زان نشانی باشدت
# 4 با دل فارغ چو باشی تندرست %~% دیگر از دنیا نباید هیچ جست
# 5 بر میآور تا توانی کام نفس %~% تا نیفتی ای پسر در دام نفس
# 6 زیر پای آور هوای نفس را %~% کم بدو ده بهرهای نفس را
# 7 نفس و شیطان می‌برند از ره ترا %~% تا بیندازند اندر چه ترا
# 8 نفس را سرکوب و دایم خوار دار %~% تاتوانی دورش از مردار دار
# 9 نفس بد را هر که سیرش می‌کند %~% درگنه کردن دلیرش می‌کند
# 10 خلق خود را دور دار از هرمزه %~% تا نیفتی در وبال و در بزه
# 11 ز آب و نان تالب شکم را پر مساز %~% همچو حیوان بهر خودآ خور مساز
# 12 روز کم خور گرچه صایم نیستی %~% پر مخور آخر بهایم نیستی
# 13 ای که در خوابی همه شب تا بروز %~% بهر کور خود چراغی برفروز
# 14 خواب و خور جز پیشه انعام نیست %~% خفتگان را بهره زین انعام نیست
# 15 ای پسر بسیار خواهی خفت خیز %~% گر خبرداری ز خود بی گفت خیز
# 16 دل درین دنیای دون بستن خطاست %~% دامن از وی گر تو در چینی رواست
# 17 از چه بندی دل بدنیای دنی %~% چون نه جاوید در وی بودنی
# 18 ظاهر خود را میارای ای فقیر %~% تا چو بدری باطنت گردد منیر
# 19 طالب هر صورت زیبا مباش %~% در هوای اطلس و دیبا مباش
# 20 از هوا بگذر خدا را بنده باش %~% زندگی می‌بایدت در ژنده باش
# 21 خرقه پشمینه را بر دوش کن %~% شربتی از نامرادی نوش کن
# 22 ای که در بر می‌کشی پشمینه را %~% پاک سازاز کبر اول سینه را
# 23 گر همی خواهی نصیب از آخرت %~% رو بدر کن جامهای فاخرت
# 24 بی‌تکلف باش و آرایش مجوی %~% ترک راحت گیر و آسایش مجوی
# 25 در برت گو کسوت نیکو مباش %~% زیر پهلو جامه خوابت گو مباش
# 26 همچو صوفی در پلاس وصوف باش %~% با صفتهای خدا موصوف باش
# 27 مرد ره را بوریا قالین بود %~% زانکه خشتش عاقبت بالین بود
PageV01P13
# 1 گر ترا عقلست با دانش قرین %~% باش درویش و بدرویشان نشین
# 2 همنشینی جز بدرویشان مکن %~% تا توانی غیبت ایشان مکن
# 3 حب درویشان کلید جنت است %~% دشمن ایشان سزای لعنت است
# 4 پوشش درویش غیر از دلق نیست %~% در پی کام و هوای خلق نیست
# 5 مرد تا ننهد بفرق نفس پای %~% ره کجا باید بدرگاه خدای
# 6 مرد ره در بند قصر و باغ نیست %~% بر دل او غیر درد وداغ نیست
# 7 گر عمارت را بری بر آسمان %~% عاقبت زیر زمین گردی نهان
# 8 گر چو رستم شوکت و زورت بود %~% جای چون بهرام درگورت بود
# 9 ای پسر از آخرت غافل مباش %~% با متاع این جهان خوش مباش
# 10 در بلیات جهان صبار باش %~% گاه نعمت شاکر جبار باش
PageV01P14
# 1 چارچیز آثار بدبختی بود %~% جاهلی و کاهلی سختی بود
# 2 بی کسی و ناکسی هرچار باشد %~% بخت بد را این همه آثار شد
# 3 هر که در بند عبادت می‌شود %~% بی شک از اهل سعادت می‌شود
# 4 آنکه در بند عبارت می‌شود %~% بی شک از اهل خسارت می‌شود
# 5 بر هوای خود قدم هر کو نهاد %~% می‌تواند کرد با نفسک جهاد
# 6 هر که سازد در جهان با خواب و خور %~% در قیامت نبودش ز آتش گذر
# 7 روی گردان از مراد و آرزو %~% پس بدرگاه خدا آور تو رو
# 8 کامرانی سر بناکامی کشد %~% مرد ره خط در نکونامی کشد
# 9 امر ونهی و حق چوداری ای وحید %~% پس مرو بروایه نفس پلید
# 10 امر و نهی حق ز قرآن گوش دار %~% جای شادی نیست دنیا هوش دار
# 11 هر که ترک کامرانی می‌کند %~% بر خلافش زندگانی می‌کند
PageV01P15
# 1 گر همی خواهی که گردی سر بلند %~% ای پسر بر خود در راحت ببند
# 2 هر که بربست او در راحت تمام %~% باز شد بر وی در دار السلام
# 3 غیر حق را هر که خواهد ای پسر %~% کیست در عالم ازو گمراه تر
# 4 ای برادر ترک عز و جاه کن %~% خویش را شایسته درگاه کن
# 5 خوار گردد هر که گردد جته جوی %~% ای برادر قرب این درگاه جوی
# 6 عز و جاهت سوی پستی می‌کشد %~% مرا ترا بر تن پرستی می‌کشد
# 7 نفس در ترک هوا مسکین بود %~% گوشمال نفس نادان این بود
# 8 چون دلت بر یاد حق ایمن بود %~% نفسک اماره هم ساکن بود
# 9 هر که او را تکیه بر صانع بود %~% در جهان با لقمه قانع بود
# 10 اکتفا بر روزی هر روزه کن %~% گر نداری از خدا دریوزه کن
PageV01P16
# 1 نفس نتوان گشت الا با سه چیز %~% چون بگویم یاد گیرش ای عزیز
# 2 خنجر خاموشی و شمشیر جوع %~% نیزه تنهایی و ترک هجوع
# 3 هرکه را نبود مرتب این سلاح %~% نفس او هرگز نمی‌یابد فلاح
# 4 چونکه دل بی یاد اللهت بود %~% دیو ملعون یار همراهت بود
# 5 اهل دنیا را چو دیوار آیدش %~% لقمهای چرب و شیرین بایدش
# 6 هر که او دربند سیم و زر شود %~% در عقوبت عاقبت مضطر شود
# 7 آنکه بهر آخرت کارش بود %~% از خدا تشریف بسیارش بود
# 8 مال دنیا خاکساران را دهند %~% آخرت پرهیزکاران را دهند
# 9 هست شیطان ای برادر دشمنت %~% غل آتش خواهد اندر گردنت
# 10 مدبری کور و بدنیا آورد %~% بهره کی از عالم عقبی برد
# 11 ای پسر با یاد حق مشغول باش %~% وز خلایق دور همچو غول باش
PageV01P17
# 1 فقر خود را پیش کس پیدا مکن %~% محنت امروز را فردا مکن
# 2 مرترا آنکس که فردا جان دهد %~% غم مخور آخر ترا یک نان دهد
# 3 تا بکی چون مور باشی دانه کش %~% گر تو مردی فاقه رامردانه کش
# 4 بر توکل گر بود فیروزیت %~% حق دهد مانند مرغان روزیت
# 5 از خدا شاکر بود مرد فقیر %~% گر دهد قوتش لب نان فطیر
# 6 خم مشو پیش توانگر همچو طاق %~% تا نگردی یار با اهل نفاق
# 7 مرد ره را نام وننگ از خق نیست %~% نفرتش از جامهای دلق نیست
# 8 هر کرا ذوق نکونامی بود %~% خاص مشمار که او عامی بود
# 9 گر ترا دل فارغ از زینت بود %~% کی هوای مرکب و زینت بود
# 10 روی دل چون از هوابر تافتی %~% بعد از آن می دان که حق را یافتی
# 11 هر که او از حرص دنیادار شد %~% بی گمان از وی خدا بیزار شد
# 12 چون شترمرغی شناس این نفس را %~% نه کشد بار و نه پرد در هوا
# 13 گر بپر گوییش گوید اشترم %~% ور نهی بارش بگوید طایرم
# 14 چون درخت زهر رنگش دلکش است %~% لیک طعمش تلخ و بویش ناخوش است
# 15 گر بطاعت خوانیش سستی کند %~% لیک اندر معصیت چستی کند
# 16 نفس را آن به که در زندان کنی %~% هرچه فرماید خلاف آن کنی
# 17 نیست درمانش بجز حوع و عطش %~% تا که سازی رام اندر طاعتش
# 18 چون شتر در ره درآی و بارکش %~% بار طاعت بر در جبار کش
# 19 بار این در را بجان باید کشید %~% ورنه همچون سگ زبان باید کشید
# 20 هر که او گردن کشد زین بارها %~% باشد از نفرین برو انبازها
# 21 کرده بار امانت را قبول %~% از کشیدن پس نباید شد ملول
# 22 روز اول خود فضولی کرده %~% وان فضولی از جهولی کرده
# 23 جنبشی کن ای پسر کاهل مباش %~% چون بلی گفتی بتن تنبل مباش
# 24 هر که اندر طاعتش کسلان بود %~% حاصلش گمراهی و خذلان بود
# 25 راه پر خوفست و دزدان در کمین %~% رهبری برتا نمانی بر زمین
# 26 منزلت دورست و بارت بس گران %~% کوششی کن پس ممان از دیگران
# 27 هر که در راه از گران باران بود %~% هر دمش از دیده خون باران بود
# 28 لاشه داری سبک کن بار خویش %~% ورنه در ره سخت بینی کار خویش
# 29 چیست بارت جیفه دنیای دون %~% کز پی آن گشته خوار و زبون
# 30 وقت طاعت تیز رو چون بادباش %~% وز همه کار جهان آزاد باش
PageV01P18
# 1 سر چه آرایی بدستار ای پسر %~% گر توانی دل بدست آر ای پسر
# 2 تا نگیری ترک عز و مال و جاه %~% از همه بر سر نیایی چون کلاه
# 3 نیست مردی خویشتن آراستن %~% قصد جان کرد آنکه او آراست تن
# 4 نیست در تن بهتر از تقوی لباس %~% در تکلف مرد را نبود اساس
# 5 هر که او را دربند آرایش بود %~% در جهان فرزند آسایش بود
# 6 عاقبت جز نامردای نبودش %~% بهرهاز عیش و شادی نبودش
# 7 خودستایی پیشه شیطان بود %~% آنکه خود را کم زند مردان بود
# 8 گفت شیطان من ز آدم بهترم %~% تا قیامت گشت ملعون لاجرم
# 9 از تواضع خاک مردم می‌شود %~% نور ونار از سرکشی گم می‌شود
# 10 رانده شد ابلیس از مستکبری %~% گشت مقبول آدم از مستغفری
# 11 شد عزیز آدم چو استغفار کرد %~% خوار شد شیطان چو استکبار کرد
# 12 دانه پست افتد ز بر دستش کنند %~% خوشه چون سربرکند پستش کنند
PageV01P19
# 1 چارچیز آمد نشان ابلهی %~% با تو گویم تا بیابی آگهی
# 2 عیب خود را ابله نه بیند در جهان %~% باشد اندر جستن عیب کسان
# 3 تخم بخل اندر دل خود کاشتن %~% وانگه امید سخاوت داشتن
# 4 هر که خلق از خلق او خشنود نیست %~% هیچ قدرش بر در معبود نیست
# 5 هر که او را پیشه بدخویی بود %~% کار او پیوسته بدرویی بود
# 6 خوی بد بر تن بلای جان بود %~% مردم بدخو نه از انسان بود
# 7 بخل شاخی از درخت دوزخست %~% وان بخیلک از سگان مسلخست
# 8 روی جنت را کجا بیند بخیل %~% پشه افتاده اندر پای پیل
# 9 باش از بخل بخیلان برکران %~% تا نباشی از شمار ابلهان
PageV01P20
# 1 از بلا نارسته گردی ای عزیز %~% باز باید داشتن دست از دو چیز
# 2 رو تو دست ازنفس و دنیا باز دار %~% تا بلاها را نباشد با تو کار
# 3 ور بحرص و آز گردی مبتلا %~% با تو روی آرد ز هر سو صد بلا
# 4 آنکه نبود هیچ نقدش در میان %~% هر کجا باشد بود اندر امان
# 5 نفس ودنیا را رها کن ای پسر %~% باز رستی از بلا و از خطر
# 6 ای بسا کس کز برای نفس زار %~% در بلا افتاد و گشت از غم نزار
# 7 از برای نفس مرغ نامراد %~% آمد و در دام صیاد اوفتاد
# 8 تا دلت آرام یابد ای پسر %~% بود و نابود جهان یکسان شمر
# 9 از عذاب و قهر حق ایمن مباش %~% در پی آزار هر مؤمن مباش
# 10 در بلا یاری مخواه ازهیچ کس %~% زانکه نبود جز خدا فریادرس
# 11 هر کرا رنجانده عذرش بخواه %~% تا نباشد خصم تو در عرصه گاه
# 12 گر غنا خواهد کسی از ذوالمنن %~% در قناعت می‌توانش یافتن
PageV01P21
# 1 هر کرا عقلست ودانش ای عزیز %~% دور باید بودنش از چارچیز
# 2 کار خود با ناسزا نکند رها %~% مردمی نکند بجای ناسزا
# 3 عقل داری میل بدکاری مکن %~% زین چو بگذشتی سبکساری مکن
# 4 تا شوی پیش از همه در روزگار %~% دست بر نان و نمک بگشاده دار
# 5 تا تو باشی در زمانه دادگر %~% زیر دستان را نکو دار ای پسر
# 6 هر که در پند خود آمد استوار %~% پند او را دیگران بندند کار
# 7 هر که از گفتار خود باشد ملول %~% قول او را دیگران نکنند قبول
# 8 هرچه باشد در شریعت ناپسند %~% گرد او هرگز مگرد ای هوشمند
# 9 تا صواب کار بینی سر بسر %~% بر مراد خود مکن کار ای پسر
PageV01P22
# 1 هست بی شک رستگاری در سه چیز %~% با تو گویم یادگیرش ای عزیز
# 2 زان یکی ترسیدنست از ذوالجلال %~% دوم آمد جستن قوت حلال
# 3 سیومین رفتن بود بر راه راست %~% رستگارست آنکه این خصلت رواست
# 4 گر تواضع پیشه گیری ای جوان %~% دوست دارندت همه خلق جهان
# 5 سر مکن در پیش دنیا دار پست %~% ور کنی بی شک رود دینت ز دست
# 6 بهر زر مستای دنیادار را %~% تا چه خواهی کرد این مردار را
# 7 مردگانند اغنیای روزگار %~% ای پسر با مردگان صحبت مدار
# 8 مال و زر بی حد بدست آورده گیر %~% بعد از آن در کور حسرت برده گیر
PageV01P23
# 1 باش دایم ای پسر با یاد حق %~% گر خبر داری ز عدل و داد حق
# 2 زنده دار از ذکر صبح و شام را %~% در تغافل مگذران ایام را
# 3 یاد حق آمد غذا این روح را %~% مرهم آمد این دل مجروح را
# 4 یاد حق گر مونس جانت بود %~% کی هوای کاخ و ایوانت بود
# 5 گر زمانی غافل از رحمن شوی %~% اندر آن دم همدم شیطان شوی
# 6 مومنا ذکر خدا بسیار گوی %~% تا بیابی در دو عالم آب روی
# 7 ذکر را اخلاص می‌باید نخست %~% ذکر بی اخلاص کی باشد درست
# 8 ذکر بر سه وجه باشد بی خلاف %~% تو ندانی این سخن را از گزاف
# 9 عام را نبود بجز ذکر لسان %~% ذکر خاصان باشد از دل بی گمان
# 10 ذکر خاص الخاص ذکر سر بود %~% هر که ذاکر نیست او خاسر بود
# 11 ذکر بی تعظیم گفتن بدعتست %~% واندر آن یک شرط دیگر حرمتست
# 12 هست بر هر عضو را ذکر دگر %~% هفت اعضا راست ذکری ای پسر
# 13 یاری هر عاجز آمد ذکر دست %~% ذکر پاخویشان زیارت کردنست
# 14 ذکر چشم از خوف حق بگریستن %~% باز در آیات او نگریستن
# 15 استماع قول حق دان ذکر گوش %~% تا توانی روز و شب در ذکر کوش
# 16 اشتیاق حق بود ذکر دلت %~% کوش تا این ذکر گردد حاصلت
# 17 آنکه ازجهلست دایم در گناه %~% کی حلاوت یابد از ذکر الله
# 18 خواندن قرآن بود ذکر لسان %~% هر کرا این نیست هست از مفلسان
# 19 شکر نعمتهای حق می‌گو مدام %~% تا کند حق بر تو نعمتها تمام
# 20 حمد حق را بر زبان بسیاردار %~% تا شوی از نار حرمان رستگار
# 21 لب مجنبان جز بذکر کردگار %~% زانکه پاکان را همین بودست کار
PageV01P24
# 1 بر همه کس نیک باشد چارچیز %~% با تو گویم یادگیرش ای عزیز
# 2 اول آن باشد که باشی دادگر %~% هم ز عقل خویش باشی باخبر
# 3 با شکیبائی تقرب کردنست %~% حرمت مردم بجای آوردنست
PageV01P25
# 1 چارچیز دیگر ای نیکو سرشت %~% هست از جمله خلایق نیک زشت
# 2 زان چهار اول حسد کینی بود %~% زان گذشتی عجب و خود بینی بود
# 3 خشم خود دیگر فروناخوردنست %~% خصلت چارم بخیلی کردنست
# 4 ای پسر کم گرد گرد این خصال %~% از برای زانکه زشتست این فعال
# 5 غل و غش بگذار چون زر پاک شود %~% پیش از آن که خاک گردی خاک شو
# 6 حرص بگذار و قناعت پیشه کن %~% آخر از مردن یکی اندیشه کن
PageV01P26
# 1 چار چیز آمد نشان مدبری %~% یادگیرش گر تو روشن خاطری
# 2 مدبری باشد بابله مشورت %~% هم بجاهل دان سیم و زرت
# 3 هرکه پند دوستان نکند قبول %~% در حقیقت مدبرست آن بوالفضول
# 4 هر که از دنیا نگیرد عبرتی %~% هست از آن مدبر جهان را نفرتی
# 5 مشورت هر کس که با ابله کند %~% دیو ملعونش سگ گمره کند
# 6 آنکه مال خود دهد با جاهلان %~% آنچنان کس کی شود از مقبلان
# 7 زر چو ابله را همی آید بکف %~% می‌کند اسراف و می‌سازد تلف
# 8 نشنود از دوست ابله پند را %~% ازجهالت بگسلد پیوند را
# 9 عبرتی گیر از زمانه ‌ای جوان %~% تا نباشی از شمار ابلهان
# 10 هرکرا ازعقل آگاهی بود %~% نزد او ادبار گمراهی بود
PageV01P27
# 1 چارچیز آمد بزرگ و معتبر %~% می‌نماید خرد لیکن درنظر
# 2 زان یکی خصمت و دیگر آتشست %~% باز بیماری کزو دل ناخوشست
# 3 چارمین دانش که آراید ترا %~% این همه تا خرد ننماید ترا
# 4 هر که در چشمش عدو باشد حقیر %~% از بلای او کند روزی نفیر
# 5 ذره آتش چو شد افروخته %~% بینی از وی عالمی را سوخته
# 6 علم اگر اندک بود خوارش مدار %~% زانکه دارد علم قدری بی شمار
# 7 رنج اندک را بکن غم خوارگی %~% ورنه بینی عجز در بیچارگی
# 8 دردسر را گر نجوید کس علاج %~% خوف آن باشد که بدگردد مزاج
# 9 باش از قول مخالف بر حذر %~% پیش از آن کز پا درآیی ای پسر
# 10 آتش اندک توان کشتن بآب %~% وای آن ساعت که گیرد التهاب
PageV01P28
# 1 ای پسر هر کس که دارد چارچیز %~% چار دیگر هم شود موجود نیز
# 2 عاقبت رسوای آید از لجاج %~% خشم را نکند پشیمانی علاج
# 3 بی‌گمان از کبر خیزد دشمنی %~% حاصل آید خواری از کاهل تنی
# 4 چون لجوجی در میان پیدا شود %~% بنده از شومی او رسوا شود
# 5 خشم خود را چونکه راند جاهلی %~% جز پشیمانیش نبود حاصلی
# 6 هر که کرد از کبر بالا گردنش %~% دوستان گردند آخر دشمنش
# 7 کاهلی را هر که سازد پیشه %~% آید از خواری بپایش تیشه
# 8 خشم خود را گر فرو نخورد کسی %~% عاقبت بیند پشیمانی بسی
# 9 هر که او از تنبلی باشد بلید %~% بر قفایش شاید ار سیلی رسید
# 10 هر که او افتاده تن پرورست %~% نیست انسان کمتر از گاو و خرست
PageV01P29
# 1 چارچیز ای خواجه کم دارد بقا %~% گوش دار ای مومن نیکو لقا
# 2 جور سلطان را بقا کمتر بود %~% پس عتاب دوستان خوشتر بود
# 3 دیگر آن مهری که باشد از زنان %~% بی بقا چون صحبت ناجنس دان
# 4 با رعیت چون کند سلطان ستم %~% مرورا باشد بقا در ملک کم
# 5 گر ترا از دوستان آید عتاب %~% کم بقا دارد چو خط بر روی آب
# 6 گرچه باشد زن زمانی مهربان %~% چون کم آید بهره بگشاید زبان
# 7 چون بناجنسان نشیند آدمی %~% کمترک بیند از ایشان همدمی
# 8 زاغ چون فارغ زبوی گل شود %~% نفرتش از صحبت بلبل شود
# 9 صحبت ناجنس جانگاهی بود %~% جمله را زین حال آگاهی بود
# 10 چون ترا ناجنس آید در نظر %~% ای پسر چون باد از وی درگذر
PageV01P30
# 1 چارچیز از چار دیگر شد تمام %~% چون شنیدی یاد می‌دار ای غلام
# 2 دانش مرد از خرد گیرد کمال %~% از عمل نیت همی یابد جمال
# 3 دینت از پرهیز کامل می‌شود %~% نعمتت از شکر شامل می‌شود
# 4 هست دانش را کمالات از خرد %~% نیتت را بی عمل کس ننگرد
# 5 شکر نعمت را کمالی می‌دهد %~% غافلان را گوشمالی می‌دهد
# 6 شکر ناکردن زوال نعمتست %~% بهره شاکر کمال نعمتست
# 7 علم را بی عقل نتوان کاربست %~% پیش بی عقلان نمی‌باید نشست
# 8 بی خرد دانش وبالست ای پسر %~% علم مرغ و عقل بالست ای پسر
# 9 هر که علمی دارد و نبود بر آن %~% از طریق عقل باشد بر کران
PageV01P31
# 1 چارچیز است آنکه بعد از رفتنش %~% از محالاتست باز آوردنش
# 2 چون حدیثی رفت ناگه بر زبان %~% یا که تیری جست بیرون از کمان
# 3 باز چون آری حدیث گفته را %~% کس نگرداند قضای رفته را
# 4 باز کی گردد چو تیر انداختی %~% همچنین عمری که ضایع ساختی
# 5 هر که بی اندیشه گفتارش بود %~% پس ندامتهای بسیارش بود
# 6 تا نگفتی می‌توانی گفتنش %~% چون بگفتی کی توان بنهفتنش
# 7 عمر را می‌دان غنیمت هر نفس %~% چون رود دیگر نباید باز پس
# 8 هیچ کس از خود قضا را رد نکرد %~% هر که راضی از قضا شد بد نکرد
# 9 هر که می‌خواهد که باشد در امان %~% مهر می‌باید نهادن بر دهان
# 10 می‌سزد گر عمر را داری عزیز %~% چون رود پیشش نخواهی دید نیز
PageV01P32
# 1 حاصل آید چارچیز از چارچیز %~% یاد دار از این نکته از من ای عزیز
# 2 خامشی را هر که سازد پیشه %~% در جهان نبود ز کس اندیشه
# 3 از سخاوت مرد یابد سروری %~% شکر نعمت را دهد افزون‌تری
# 4 گر سلامت بایدت خاموش باش %~% گشت ایمن هر که نیکی کرد فاش
# 5 هر که او ساکت شد و خاموش کرد %~% از سلامت کسوتی بر دوش کرد
# 6 گر همی خواهی که باشی در امان %~% رو نکویی کن تو با خلق جهان
# 7 هر کرا عادت شود جود و کرم %~% در میان خلق گردد محترم
# 8 هر که کار نیک یا بد می‌کند %~% آن همه می‌دان که با خود می‌کند
# 9 ای برادر بنده معبود باش %~% تا توانی با سخا و جود باش
# 10 باش از بخل بخیلان بر حذر %~% تا نسوزد مرا ترا نار سقر
PageV01P33
# 1 چارچیزت بردهد از چار چیز %~% نشنود این نکته جز اهل تمیز
# 2 هر که زو صادر شود این چارکار %~% بیند آن چار دگر بی‌اختیار
# 3 هر که در پایان کاری ننگرد %~% عاقبت روزی پشیمانی خورد
# 4 هر که نکند احتیاط کارها %~% بر دلش آخر نشیند بارها
# 5 هر که او استیزه با سلطان کند %~% کار خود را سر بسر ویران کند
# 6 هرکه او یاغی شود با پادشاه %~% روز او چون تیره شب گردد سیاه
# 7 هر که گشت از خوی بدناسازگار %~% دوستان از وی کنند بی شک فرار
PageV01P34
# 1 آدمی را چارچیز آرد شکست %~% با تو گویم گوش دارای حق پرست
# 2 دشمن بسیار و وام بی شمار %~% شغل بی حد و عیال با قطار
# 3 وای مسکین که غرق وام شد %~% هر دمی از غصه خون آشام شد
# 4 هر کرا بسیار باشد دشمنش %~% خیره گردد هر دو چشم روشنش
# 5 هر کرا اشغال بسیارش بود %~% در زمانه زار بیکارش بود
PageV01P35
# 1 چارچیز است از خطاها ای پسر %~% گوش دارش با تو گویم سر بسر
# 2 اول از زن داشتن چشم وفا %~% ساده دل را بس خطا باشد خطا
# 3 ایمنی از بد خطای دیگرست %~% صحبت صبیان ازینها بدترست
PageV01P36
# 1 چارچیز است از عطاهای کریم %~% با تو گویم یادگیرش ای سلیم
# 2 فرض حق اول بجای آوردنست %~% والدین از خویش راضی کردنست
# 3 حکم دیگر چیست با شیطان جهاد %~% چارمش نیکی بخلق نامراد
PageV01P37
# 1 می‌فزاید عمر مرد از چارچیز %~% این نصیحت بشنو ای جان عزیز
# 2 اول آوردن بگوش آواز خوش %~% وانگهی دیدن جمال ماه وش
# 3 سیوم آمد ایمنی بر مال و جان %~% می‌فزاید عمر مردم را از آن
# 4 آنکه کارش بر مراد دل شود %~% در بقا افزونیش حاصل بود
PageV01P38
# 1 عمر مردم را بکاهد پنج چیز %~% یاددارش چون شنیدی ای عزیز
# 2 شد یکی زان پنج در پیری نیاز %~% پس غریبی وانگهی رنج دراز
# 3 هر که او بر مرده اندازد نظر %~% عمر او بی‌شک بکاهد ای پسر
# 4 پنجم آمد ترس و بیم از دشمنان %~% عمر را اینها همی دارد زیان
# 5 هر که او از دشمنان ترسان بود %~% کار او هر لحظه دیگرسان بود
# 6 از خداترس و مترس از دشمنان %~% کز همه دارد خدایت در امان
PageV01P39
# 1 دور شو از پنج خصلت ای پسر %~% تا نریزد آب رویت در نظر
# 2 اولا کم گوی با مردم دروغ %~% زانکه گردی از دروغت بی فروغ
# 3 هر که استیزه کند با مهتران %~% آب روی خود بریزد بی گمان
# 4 پیش مردم هر کرا نبود ادب %~% گر بریزد آب رو نبود عجب
# 5 از سبکساران مباش ای نیک خوی %~% کز سبکساری بریزد آب روی
# 6 ای پسر با مهتران کمتر ستیز %~% وز حماقت آب روی خود مریز
# 7 گر بعالم آب روی بایدت %~% دایما خلق نکو می‌بایدت
# 8 هر که آهنگ سبکساری کند %~% از وی آب روی بیزاری کند
# 9 جز حدیث راست با مردم مگوی %~% تا نگردد آب رویت آب جوی
# 10 از خلاف و از خیانت باش دور %~% تا بود پیوسته در روی تو نور
# 11 گر همی خواهی که گویندت نکو %~% ای برادر هیچ کس را بد مگو
# 12 تا نباشی در جهان اندوه گین %~% از حسد در روزگار کس مبین
PageV01P40
# 1 می‌فزاید آب روی از پنج چیز %~% با تو گویم بشنو ای اهل تمیز
# 2 چون بکار خویش حاضر بوده %~% آب روی خویش را افزوده
# 3 از سخاوت آب روی افزون شود %~% وز بخیلی بی خرد ملعون شود
# 4 در سخاوت کوش اگر داری غنا %~% تا فزاید آب رویت در سخا
# 5 هر کرا بر خلق بخشایش بود %~% آب روی او در افزایش بود
# 6 باش دایم بردبار و با وفا %~% تا بروی خویش بینی صد صفا
# 7 تا بماند رازت از دشمن نهان %~% سر خود با دوستان کمتر رسان
# 8 تا نگردی پیش مردم شرمسار %~% آنکه خود ننهاده باشی برمدار
# 9 ای برادر پرده مردم مدر %~% تا ندرد پرده‌ات شخص دگر
# 10 بر هوای دل مکن زینهار کار %~% تا نیارد پس پشیمانیت بار
# 11 قدر مردم را شناس ای محترم %~% تا شناسند دیگران قدر تو هم
# 12 تا زبانت باشد ای خواجه دراز %~% دست کوته دار و هر جانب متاز
# 13 هر کرا قدری نباشد در جهان %~% زنده مشمارش که هشت از مردگان
# 14 از قناعت هر کرا نبود نشان %~% کی توانگر سازدش ملک جهان
# 15 بر عدوی خویش چون یابی ظفر %~% عفو پیش آور زجر مش درگذر
# 16 دایما می‌باش از حق ترسکار %~% بایش نیز از رحمتش امیدوار
# 17 با تواضع باش و خو کن با ادب %~% صحبت پرهیزکاران می‌طلب
# 18 بردباری جوی و بی آزار باش %~% تا که گردد در هنر نام تو فاش
# 19 همچو تریاقند دانایان دهر %~% قاتلانند جمله نادان چو زهر
# 20 مردم از تریاق می‌یابد نجات %~% خود کسی از زهر کی یابد حیات
# 21 صبر و حلم و علم تریاق دلند %~% حرص و بغض و کینه زهر قاتلند
# 22 فخر جمله کارها نان دادنست %~% در بروی دوستان بگشادنست
# 23 گرچه دانا باشی و اهل هنر %~% خویشتن را کمتر از نادان شمر
PageV01P41
# 1 شد دو خصلت مرد ابله را نشان %~% صحبت صبیان و رغبت با زنان
# 2 ناخوشی در زندگانی ای ولید %~% مرد را از خوی بد گردد پدید
# 3 آنکه نبود مرد را خوی نکو %~% مرده می‌دانش که زنده نبود او
# 4 هر که گوید عیب تو اندر حضور %~% می‌نماید راهت از ظلمت بنور
# 5 مر ترا هر کس که باشد رهنمای %~% شکر او می‌باید آوردن بجای
# 6 هر خردمندان علم را لباس %~% خلق نیکو شرم نیکوتر شناس
# 7 حال خود را از دو کس پنهان مدار %~% از طبیب حاذق و از یار غار
# 8 تا توانی با زنان صحبت مجوی %~% راز خود را نیز با ایشان مگوی
# 9 آنچه اندر شرع باشد ناپسند %~% گرد او هرگز مگرد ای هوشمند
# 10 هر چه را کردست بر تو حق حرام %~% دور باش از وی که باشی نیک نام
# 11 چونکه بگشاید در روزی خدای %~% دل گشاده دار تنگی گم نمای
# 12 تازه روی و خوب سخن باش ای اخی %~% تا بود نام تودر عالم سخی
# 13 پر مخور اندوه مرگ ای بوالهوس %~% چونکه وقت آید نگردد پیش و پس
# 14 دل زغل و غش همیشه پاک دار %~% تا توانی در درون کینه مدار
# 15 تکیه کم کن خواجه برکردار خویش %~% دل بنه بر رحمت جبار خویش
# 16 بهترین چیزها خلق نکوست %~% خلق خلق نیک را دارند دوست
# 17 رو فروتر شو همیشه ای خلف %~% کین بود آرایش اهل شرف
# 18 آنکه باشد در کف شهوت اسیر %~% گرچه آزادست او را بنده گیر
# 19 گر تو بینی ناکسی را بارگاه %~% حاجت خود را ازو هرگز مخواه
# 20 بر در ناکس قدم هرگز مبر %~% ور به بینی هم مپرس از وی خبر
# 21 تا توانی کار ابله را مساز %~% کار فرمایش ولی کمتر نواز
PageV01P42
# 1 ازدو کس پرهیز کن ای هوشیار %~% تا نه‌بینی نکبتی در روزگار
# 2 اول از دشمن که او استیزه روست %~% انگهی از صحبت نادان دوست
# 3 خویش را از نود دشمن دور دار %~% یار نادان را زخود مهجور دار
# 4 ای پسر کم گوی با مردم درشت %~% ور بگویی از تو گردانند پشت
# 5 بهترین خلق می‌دانی کراست %~% آنکه داد انصاف و انصافش نخواست
# 6 چون حدیث خوب گویی با فقیر %~% به بود ز آتش که پوشانی حریر
# 7 خشم خوردن پیشه هر سرورست %~% تلخ باشد از شکر شیرین ترست
# 8 هر که با مردم نسازد درجهان %~% زندگانی تلخ دارد بی گمان
# 9 آنکه شوخست و ندارد شرم نیز %~% دان که ناپاک زاده است ای عزیز
# 10 از ملامت تا بمانی در امان %~% باش دایم همنشین صالحان
PageV01P43
# 1 چند خصلت آورد خواری بروی %~% با تو گویم گر همی گویی بگوی
# 2 اول آن باشد که مانند مگس %~% مرد ناخوانده شود مهمان کس
# 3 هر که مهمان با کسی ناخوانده شد %~% نزد مردم خوار و زار و رانده شد
# 4 دیگر آن باشد که نادانی رود %~% کتخدای خانه مردی شود
# 5 کار کردن بر حدیث آن دو مرد %~% کز پی جهلند دایم در نبرد
# 6 هر که بنشیند زبر دست صدور %~% گر رسد خواری برویش نیست دور
# 7 نیست جمعی را چو بر قول تو گوش %~% صد سخن گر باشدت یک را مکوش
# 8 حاجت خود را مخواه از دشمنان %~% زین بتر خواری نباشد در جهان
# 9 از فرومایه مراد خود مجوی %~% تا نیاید مر ترا خواری بروی
# 10 با زن و کودک مکن بازی هلا %~% تا نگردی خوار و زار و مبتلا
PageV01P44
# 1 در جهان شش چیز می‌آید بکار %~% اولا باری طعام خوشگوار
# 2 خوش بود یار موافق در جهان %~% باز مخدومی که باشد مهربان
# 3 هر سخن کان راست گویی و درست %~% به ز دنیا زانکه در وی نفع تست
# 4 آنکه ارزانست عالم در بهاش %~% عقل کامل دان وزان خرسند باش
# 5 دشمن حق را نباید داشت دوست %~% بازگشت جمله چون آخر بدوست
# 6 عیب کس با او نمی‌باید نمود %~% زانکه نبود هیچ لحمی بی غدود
# 7 از خدا خواه هرچه خواهی ای پسر %~% نیست در دست خلایق نفع و ضرر
# 8 بندگان را نیست ناصر جز اله %~% یاری از حق خواه و از غیرش مخواه
# 9 آنکه از قهر خدا ترسد بسی %~% بی‌گمان می‌ترسد از وی هر کسی
# 10 از بدی گفتن زبان را هر که بست %~% کرد شیطان لعین را زیر دست
PageV01P45
# 1 کس نیاید پنج چیز از پنج کس %~% یادگیر از ناصح خود این نفس
# 2 نیست اول دوستی اندر ملوک %~% این سخن باور کن از اهل سلوک
# 3 سفله را با مروت ننگری %~% هیچ بد خوی نیابد مهتری
# 4 هر که بر مال کسان دارد حسد %~% بوی رحمت بر دماغش کی رسد
# 5 آنکه کذابست می‌گوید دروغ %~% نیست او رادر وفاداری فروغ
PageV01P46
# 1 هر کرا سه کار عادت باشدش %~% در جهان بخت و سعادت باشدش
# 2 تا تواند خیر بی منت کند %~% خویش را مستوجب رحمت کند
# 3 دائما گر بیند او عیب کسان %~% در ملامت هیچ نگشاید زبان
# 4 هر کرا بینی براه ناصواب %~% سر براهش آر تا یابی ثواب
# 5 زحمت خود را ز مردم دور دار %~% بار خود برکس میفکن زینهار
PageV01P47
# 1 گر همی خواهی که باشی رستگار %~% رخ مگردان ای برادر از سه کار
# 2 اولت دیدن بود حکم قضاش %~% بعد از آن جستن بجان و دل رضاش
# 3 چیست سیوم دور بودن از جفا %~% هر که این دارد بود اهل صفا
# 4 هر که دارد دانش و عقل و تمیز %~% جز براه حق نبخشد هیچ چیز
# 5 صدقه کالوده گردد از ریا %~% کی بود آن خیر مقبول خدا
# 6 گر عمل خالص نگردد همچو زر %~% قلب را ناقد نیارد در نظر
# 7 تا توانگر باشی اندر روزگار %~% نفس را از آرزوها دور دار
PageV01P48
# 1 چار چیزست از کرامتهای حق %~% یاد دارش چون ز من گیری سبق
# 2 اولا صدق زبانست در سخن %~% بعد از آن حفظ امانت فهم کن
# 3 پس سخا هست از کرامات الله %~% فضل حق دان گر نظر داری نگاه
# 4 تا توانی دور باش از سود خوار %~% زانکه هستند دشمنان کردگار
# 5 هر کرا حق داده باشد این چهار %~% باشد آن کس مؤمن پرهیزکار
# 6 پیش مردم هر که رازت کرد فاش %~% همدم آن ابله باطل مباش
# 7 هر که باشد مانع عشر و زکات %~% وانکه غافل وار بگذارد صلات
# 8 بر حذر باش از چنان کس زینهار %~% تا نباشی در جهان بسیار راز
PageV01P49
# 1 درگذر از چار خصلت زینهار %~% تا نسوزد مر ترا بسیار نار
# 2 لذت عمرت اگر باید بدهر %~% باش دایم برحذر از خشم و قهر
# 3 چون نگردد خلق با خوی توراست %~% گر بخوی مردمان سازی رواست
# 4 ای برادر تکیه بر دولت مکن %~% یاد دار از ناصح خود این سخن
# 5 سود نکند گر گریزی از قضا %~% هر چه می‌آید بدان می ده رضا
# 6 زانکه حاصل نیست دل خرسند دار %~% گوش دل را جانب این پند دار
# 7 هر که با دوستان یک دل بود %~% جمله مقصود دلش حاصل بود
PageV01P50
# 1 در جهان دانی که گردد معتبر %~% آنکه او را باک نبود از خطر
# 2 کم کند با کس وفا این روزگار %~% جور دار نیست‌اش با مهر کار
# 3 آنکه با تو روز غم می‌بست کار %~% روز شادی هم بپرس‌اش زینهار
# 4 روز نعمت گر تو پردازی بکس %~% روز محنت باشدت فریاد رس
# 5 چون بیابی دولتی از مستعان %~% اندر آن دولت مبر از دوستان
# 6 مر ترا هر کس که او در غم بود %~% چو رسد شادی همان همدم بود
PageV01P51
# 1 معرفت حاصل کن ای جان پدر %~% تا بیابی از خدای خود خبر
# 2 هر که عارف شد خدای خویش را %~% در فنا بیند بقای خویش را
# 3 هر که او عارف نشد او زنده نیست %~% قرب حق را لایق و ارزنده نیست
# 4 هر که او را معرفت حاصل نشد %~% هیچ با مقصود خود واصل نشد
# 5 نفس خود را چون شناسی با هوا %~% حق تعالی را بدانی با عطا
# 6 عارف آن باشد که باشد حق شناس %~% هر که عارف نیست نبود جنس ناس
# 7 هست عارف را بدل مهر و وفا %~% کار عارف جمله باشد با صفا
# 8 هر که او را معرفت بخشد خدای %~% غیر حق را در دل او نیست جای
# 9 نزد عارف نیست دنیا را خطر %~% بلکه بر خود نیست‌اش هرگز نظر
# 10 معرفت فانی شدن در وی بود %~% هر که فانی نیست عارف کی بود
# 11 عارف از دنیا و عقبی فارغست %~% زانچه باشد غیر مولی فارغست
# 12 همت عارف لقای حق بود %~% زانکه در خود فانی مطلق بود
# 13 با چه ماند این جهان گویم جواب %~% آنکه بیند آدمی چیزی بخواب
# 14 چون شود از خواب بیدار ای عزیز %~% حاصل خواب نباشد هیچ چیز
# 15 همچنین چون زنده افتاد و مرد %~% هیچ چیزی ازجهان با خود نبرد
# 16 هر کرا بودست کردار نکو %~% در ره عقبی بود همراه او
# 17 این جهان را چون زنی دان خوب روی %~% خویشتن آراید اندر چشم شوی
# 18 مرد را می‌پرورد اندر کنار %~% مکر و شیوه می‌نماید بی شمار
# 19 چون بباید خفته شویش ناگهان %~% بی گمان سازد هلاکش آن زمان
# 20 بر تو بادا ای عزیز پر هنر %~% کز چنین مکاره باشی بر حذر
PageV01P52
# 1 در ورع ثابت قدم باش ای پسر %~% گر همی خواهی که گردی معتبر
# 2 خانه دین گردد آباد از ورع %~% لیک می‌گیرد خرابی از طمع
# 3 هر که از علم ورع گیرد سبق %~% دور باید بودنش از غیر حق
# 4 ترسکاری از ورع پیدا شود %~% هر که باشد بی ورع رسوا شود
# 5 با ورع هر کس که خود را کرد راست %~% جنبش و آرامش از بهر خداست
# 6 آنکه از حق دوستی دارد طمع %~% در محبت کاذبش دان بی ورع
# 7 چیست تقوی ترک شهوت و حرام %~% از لباس و از شراب و از طعام
# 8 هرچه افزونست اگر باشد حلال %~% نزد ارباب ورع باشد وبال
# 9 چون ورع شد یار با علم و عمل %~% حسن اخلاصت بباید بی خلل
# 10 ناگهان ای بنده گر کردی گناه %~% توبه کن درحال و عذر آن بخواه
# 11 چون گناهت نقد آید در وجود %~% توبه نسیه ندارد هیچ سود
# 12 در انابت کاهلی کردن خطاست %~% بر امید زندگی کان بی وفاست
PageV01P53
# 1 تا توانی ای پسر خدمت گزین %~% تا رود اسب مرادت زیر زین
# 2 بنده چون خدمت یزدان کند %~% خدمت او گنبد گردان کند
# 3 بهر خدمت هر که بر بندد میان %~% باشد از آفات دنیا در امان
# 4 هر که پیش مقبلان خدمت کند %~% ایزدش با دولت و حرمت کند
# 5 خادمان را هست در جنت مآب %~% روز محشر بی حساب و بی عذاب
# 6 خادمان باشند اخوان را شفیع %~% جای ایشان درجهان باشد رفیع
# 7 گرچه خادم عاصی و مفسد بود %~% بهتر از صد عابد ممسک بود
# 8 می‌دهد هر خادمی را مستعان %~% اجر و مزد صایمان قایمان
# 9 بهر خدمت هر که بربندد کمر %~% از درخت معرفت یابد ثمر
# 10 هر که خادم شد جنانش می‌دهند %~% مر ثواب غازیانش می‌دهند
PageV01P54
# 1 ای برادر دار مهمان را عزیز %~% تا بیابی رحمت از رحمن تو نیز
# 2 مؤمنی کو داشت مهمان را نکو %~% حق گشاید باب رحمت را برو
# 3 هر کرا شد طبع از مهمان ملول %~% از وی آزارد خدا و هم رسول
# 4 بنده کو خدمت مهمان کند %~% خویش را شایسته رحمن کند
# 5 هر که مهمان را بر وی تازه دید %~% از خدا الطاف بی اندازه دید
# 6 از تکلف دور باش ای میزبان %~% تا گرانی نبودت از میهمان
# 7 میهمان هست از عطاهای کریم %~% هر که زو پنهان شود باشد لییم
# 8 خیره بر خوان کسی مهمان مشو %~% چون رسد مهمان ازو پنهان مشو
# 9 هر که مهمانت شود از خاص و عام %~% پیش او می‌باید آوردن طعام
# 10 زانکه داری اندک و بیش ای پسر %~% برد باید پیش درویش ای پسر
# 11 نان بده با جایعان بهر خدای %~% تا دهندت در بهشت عدن جای
# 12 هر که ثوبی بر تن عاری دهد %~% در دو عالم ایزدش یاری دهد
# 13 گر بر آری حاجت محتاج را %~% بر سر از اقبال یابی تاج را
# 14 هر که باشد او ز دولت بخت یار %~% خیر ورزد در نهان و آشکار
# 15 ای پسر هرگز مخور نان بخیل %~% کم نشین در عمر بر خوان بخیل
# 16 نان ممسک جمله رنجست و عنا %~% می‌شود نان سخی جمله ضیا
# 17 تا نخوانندت بخوان کس مرو %~% وز پی مردار چون کرکس مرو
# 18 چشم نیکی از خسیس دون مدار %~% سقف او را هم تو بی استون شمار
# 19 گر کنی خیری تو آن از خود مبین %~% هرچه بینی نیک ببین و بد مبین
PageV01P55
# 1 سه علامت دان که در احمق بود %~% اولا غافل ز یاد حق بود
# 2 گفتن بسیار عادت باشدش %~% کاهلی اندر عبادت باشدش
# 3 ای پسر چون احمق و جاهل مباش %~% یک دم از یاد خدا غافل مباش
# 4 هر که او از یاد حق غافل بود %~% از حماقت در ره باطل بود
# 5 هیچ از فرمان حق گردن متاب %~% بهر وام آزاده را دامن متاب
# 6 باطلی را ای پسر گردن منه %~% نقد مردان را بهر کودن مده
# 7 در قضای آسمانی دم مزن %~% هر کس را بیش بین و کم مزن
# 8 دست خود را سوی نامحرم مدار %~% جانب مال یتیمان هم مدار
# 9 تا توانی راز با همدم مگوی %~% گر تو باشی نیز با خود هم مگوی
# 10 تا شوی مقبل و آزاد ای عزیز %~% بی طمع می‌باش اگر داری تمیز
PageV01P56
# 1 هست فاسق را سه خصلت در نهاد %~% باشد اول در دلش حب فساد
# 2 حرفه‌اش آزردن خلق خداست %~% دور دارد خویش را از راه راست
PageV01P57
# 1 هست ظاهر سه علامت در شقی %~% می‌خورد دایم حرام از احمقی
# 2 بی‌طهارت باشد و بی گاه خیز %~% هم از اهل علم باشد درگریز
# 3 ای پسر مگریز از اهل علوم %~% تا نسوزد مر ترا نار سموم
# 4 تا توانی هیچ کس را بدمگوی %~% پیش مردم هم ز باب خود مگوی
# 5 معرفت داری کره بر زر مبند %~% چون رسد مهمان برویش درمبند
# 6 با طهارت باش و پاکی پیشه کن %~% وز عذاب کور نیز اندیشه کن
PageV01P58
# 1 سه علامت ظاهر آمد در بخیل %~% با تو گویم یاد گیرش ای خلیل
# 2 اولا از سایلان ترسان بود %~% وز بلای جوع هم لرزان بود
# 3 چون رسد در ره بخویش و آشنا %~% بگذرد چون باد و گوید مرحبا
# 4 نبود از مالش کسی را فایده %~% کم رسد با کس ز خوانش مایده
PageV01P59
# 1 حاجت خود را مجوی از زشت روی %~% آنکه دارد روی خوب از وی بجوی
# 2 مؤمنی را با تو چون افتاده کار %~% تا توانی حاجت او را برآر
# 3 حاجت خود را جز از سلطان مخواه %~% چون بخواهی یافت از دربان مخواه
# 4 از وفات دشمنان شادی مکن %~% از کسی پیش کسی دادی مکن
PageV01P60
# 1 با قناعت ساز دایم ای پسر %~% گرچه هیچ از فقر نبود تلخ‌تر
# 2 هر سحر برخیز و استغفار کن %~% فرصتی اکنون که داری کار کن
# 3 همنشین خویش را غیبت مکن %~% غیر شیطان بر کسی لعنت مکن
# 4 چون شود هر روز در عالم جدید %~% از گناهان تو به می‌باید گزید
# 5 هر کرا ترسی نباشد از خدا %~% حق بترساند زهر چیزی ورا
# 6 تا توانی حاجت مسکین برآر %~% تا برآرد حاجتت را کردگار
# 7 هست مالت جمله در کف عاریت %~% گر بماند از تو باشد زاریت
# 8 عاریت را باز می‌باید سپرد %~% هیچ کس دیدی که زر با خود ببرد
# 9 حاصل از دنیا چه باشد ای امین %~% نه گزی کرباس و دو سه گز زمین
# 10 هرچه دادی در ره حق آن تست %~% هر که با اندک ز حق راضی شود
# 11 هر که با اندک ز حق راضی شود %~% حاجت او را خدا قاضی شود
# 12 هست دنیا بر مثال جیفه %~% بگذر از وی گر تو خو مردانه
# 13 هست دنیا بر مثال قطره %~% بگذر از وی زانکه داری بهره
# 14 هر که سازد بر سر پل خانه %~% نیست عاقل او بود دیوانه
# 15 از خدا نبود روا جستن غنا %~% هست مؤمن را غنا رنج و عنا
# 16 فقر و درویشی شفای مؤمن است %~% زانکه اندر وی صفای مؤمن است
# 17 مال و اولادت بمعنی دشمنند %~% گرچه نزدیک تو چشم روشنند
# 18 انما اولادکم را یاد گیر %~% مال و ملک این جهان را یادگیر
# 19 مرد ره را بود دنیا سود نیست %~% هرگزش اندیشه نابود نیست
# 20 هر کرا از صدق دل صافی بود %~% خرقه و لقمه کافی بود
# 21 آنکه در بند زیادت می‌شود %~% دور از اهل سعادت می‌شود
# 22 بندگان حق چو جان را باختند %~% اسب همت تا ثریا تاختند
# 23 تا نبازی در ره حق آنچه هست %~% آنچه می‌باید کجا آید بدست
PageV01P61
# 1 در سخا کوش ای برادر در سخا %~% تا بیابی از پی شدت رخا
# 2 باش پیوسته جوانمرد ای اخی %~% زانکه نبود دوزخی مرد سخی
# 3 در رخ مرد سخی نور و صفاست %~% زانکه در جنت قرینش مصطفی است
# 4 اسخیا را با جهنم کار نیست %~% جای ممسک جز میان نار نیست
# 5 حق تعالی بر در جنت نوشت %~% این که جای اسخیا باشد بهشت
# 6 کار اهل بخل را تلبیس دان %~% در حجیمش همدم ابلیس دان
# 7 هیچ ممسک نگذرد سوی بهشت %~% بلکه او راکی رسد بوی بهشت
# 8 آنچه می‌خوانند مر وی را سقر %~% اهل کبر و بخل را باشد مقر
# 9 ای پسر در مردمی مشهور باش %~% از بخیلی و تکبر دور باش
# 10 با سخا باش و تواضع پیشه گیر %~% تا شود روی دلت بذر منیر
PageV01P62
# 1 چار خصلت فعل شیطانی بود %~% داند اینها هر که رحمانی بود
# 2 عطسه مردم چو بگذشت از یکی %~% باشد آن از فعل شیطان بی شکی
# 3 خون بینی نیز از شیطان بود %~% آنکه ظاهر دشمن انسان بود
# 4 خامیازه فعل شیطان است وقی %~% ای پسر ایمن مباش از مکر وی
PageV01P63
# 1 سخت دل را سه علامت یافتم %~% چون بدیدم روی ازو برتافتم
# 2 بر ضعیفان باشدش جور و ستم %~% هم قناعت نبودش با بیش و کم
# 3 موعظت هر چند گویی بیشتر %~% در دل سختش نباشد کارگر
PageV01P64
# 1 دور باش ای خواجه از اهل نفاق %~% در جهنم دان منافق را وثاق
# 2 سه علامت در منافق ظاهرست %~% زان سبب مقهور قهر قاهرست
# 3 وعده‌های او همه باشد خلاف %~% قول او نبود بغیر از کذب ولاف
# 4 مؤمنان را کم رعایت می‌کند %~% هم امانت راخیانت می‌کند
# 5 نیست در وعده منافق را وفا %~% زان نباشد در رخش نور و صفا
# 6 تا نپنداری منافق را امین %~% نیست باداتخمش از روی زمین
# 7 از منافق ای پسر پرهیز کن %~% تیغ را از بهر قتلش تیز کن
# 8 با منافق هر که همره می‌شود %~% منزل او در تک چه می‌شود
PageV01P65
# 1 سه علامت باشد انرد متقی %~% کی شود نسبت تقی را با شقی
# 2 بر حذر باش ای تقی از یار بد %~% تا نیندازد ترا در کار بد
# 3 کم رود ذکر دروغش بر زبان %~% از طریق کذب باشد بر کران
# 4 از حلال پاک کم گیرند کام %~% تا نیفتند اهل تقوی در حرام
PageV01P66
# 1 هر کرا باشد سه خصلت در سرشت %~% باشد آن کس بی شک از اهل بهشت
# 2 شکر در نعما و صبر اندر بلا %~% می‌دهد آیینه دل را جلا
# 3 هر که مستغفر بود اندر گناه %~% حق زنار دوزخش دارد نگاه
# 4 هر که ترسد از آله خویشتن %~% خواهد او عذر گناه خویشتن
# 5 معصیت را هر که پی در پی کند %~% ایزدش از اهل رحمت کی کند
# 6 ای پسر دایم باستغفار باش %~% وز بدان و مفسدان بیزار باش
PageV01P67
# 1 گر کنی خیری بدست خویش کن %~% خیر خود را وقف هر درویش کن
# 2 یک درم کان را بدست خود دهند %~% به بود زان کز پی او صددهند
# 3 گر ببخشی خود یکی خرمای تر %~% بهتر از بعد تو صد مثقال زر
# 4 هر چه بخشیدی مکن با او رجوع %~% گر ز پا افتاده از دست رجوع
# 5 این بدان ماند که شخصی قی کند %~% باز میل خوردن آن کی کند
# 6 با پسر گر چیزکی بخشد پدر %~% می‌رسد گر باز گیرد از پسر
# 7 ای پسر با مال و زر شادی مجوی %~% آنچه کس را داده دیگر مگوی
# 8 شادی دنیا سراسر غم بود %~% سور او را در عقب ماتم بود
# 9 امر لا تفرح ز دنیا گوش دار %~% جای شادی نیست دنیا هوش دار
# 10 شادمان را ندارد دوست حق %~% این سخن دارم ز استادان سبق
# 11 کر فرح داری ز فضل حق رواست %~% لیک از دنیا فرح جستن خطاست
# 12 ای پسر با محنت و غم خوی کن %~% روی دل را جانب دلجوی کن
PageV01P68
# 1 خوف و اندوهست قوت بندگان %~% غم شود بار فرح جویندگان
# 2 هر کرا نبود بدل اندیشه %~% عاقبت بر پای بیند تیشه
# 3 از چه موجودی بیندیش ای پسر %~% هر کسی دارد غم خویش ای پسر
# 4 کرد ایزد مر ترا از نیست هست %~% از برای آنکه باشی حق پرست
# 5 تا تو باشی بنده معبود باش %~% با حیا و با سخا و جود باش
# 6 مگذران در خواب و خور ایام را %~% زنده دار از ذکر صبح و شام را
# 7 خواب کم کن اول روز ای پسر %~% نفس را خوردن میاموز ای پسر
# 8 آخر روزت نکو نبود منام %~% پیشتر از شام خواب آمد حرام
# 9 اهل حکمت را نمی‌آید صواب %~% در میان آفتاب و سایه خواب
# 10 ای پسر هرگز مرو تنها سفر %~% باشدت رفتن سفر تنها خطر
# 11 دست را در رخ زدن شوم است شوم %~% استماع علم کن از اهل علوم
# 12 شب در آیینه نظر کردن خطاست %~% روز اگر بینی تو روی خود رواست
# 13 خانه گر تاریک و تنهایت بود %~% مونسی باید که نزدیکت بود
# 14 دست را کم زن تو در زیر زنخ %~% نزد اهل عقل سرد آمد چویخ
# 15 چارپا را چون به بینی در قطار %~% در میان‌شان نیابی زینهار
# 16 تا فزاید قدر و جاهت را خدا %~% روز و شب می‌باش دایم در دعا
# 17 تا شود عمرت زیاده در جهان %~% رو نکویی کن نکویی در نهان
# 18 تا نکاهد روزیت در روزگار %~% معصیت کم کن بعالم زینهار
# 19 هر که رو در فسق و در عصیان کند %~% ایزد اندر رزق او نقصان کند
# 20 کم شود روزی ز گفتار دروغ %~% در سخن کذاب را نبود فروغ
# 21 هر کرا عادت بود سوگند راست %~% تا بود زنده فقیر و بی نواست
# 22 ور بود سوگند او جمله دروغ %~% آتش دوزخ ازو گیرد فروغ
# 23 فاقه آرد خواب بسیار ای پسر %~% خواب کم کن باش بیدار ای پسر
# 24 هرکه در شب خواب عریان می‌کند %~% در نصیب خویش نقصان می‌کند
# 25 بول عریان هم فقیری آورد %~% انده بسیار پیری آورد
# 26 در جنابت بد بود خوردن طعام %~% ناپسندست این به نزد خاص و عام
# 27 ریزه نان را میفکن زیر پای %~% گر همی خواهی تو نعمت از خدای
# 28 شب مزن جاروب هرگز خانه در %~% خاک روبه هم منه در زیر در
# 29 گر بخوانی باب و مامت را بنام %~% نعمت حق بر تو می‌گردد حرام
# 30 گر بهر چوپی کنی دندان خلال %~% بی نوا گردی و افتی در وبال
# 31 دست خود هرگز بخاک و گل مشوی %~% از برای دست شستن آب جوی
# 32 ای پسر بر آستان در مشین %~% کم شود روزی ز کردار چنین
# 33 در خلا جا گر طهارت می‌کنی %~% وقت خود را دان که غارت می‌کنی
# 34 تکیه کم کن نیز بر پهلوی در %~% باش دایم از چنین خصلت بدر
# 35 جامه را در تن نشاید دوختن %~% باید از مردان ادب آموختن
# 36 گر بدامن پاک سازی روی خویش %~% روزیت کم گردد ای درویش بیش
# 37 دیر رو بازار و بیرون آی زود %~% زانکه رفتن را نیابی هیچ سود
# 38 نیک نبود گر کشی از دم چراغ %~% ره مده دود چراغ اندر دماغ
# 39 کم زن اندر ریش شانه مشترک %~% آنکه خاص آن تو باشد خوشترک
# 40 از گدایان پارهای نان مخر %~% زانکه می‌آرد فقیری ای پسر
# 41 دور کن از خانه تار عنکبوت %~% باشد اندر ماندنش نقصان قوت
# 42 خرج را بیرون ز اندازه مکن %~% ریش خشک خویش را تازه مکن
# 43 دست رس گر باشدت تنگی مکن %~% چونکه رهواری بره لنگی مکن
PageV01P69
# 1 تا شوی در روزگار از صابران %~% رو مکن از دیدن سختی گران
# 2 روی خود گر ترش سازی از بلا %~% خویش را از صابران مشمار هلا
# 3 در بلا وقتی که صابر نیستی %~% نزد اهل صدق شاکر نیستی
# 4 بی شکایت صبر تو باشد جمیل %~% با کسی کم کن شکایت ای خلیل
# 5 گر نباشد فخر از درویشیت %~% کی باهل فقر باشد خویشیت
# 6 گر همه جنبش بفرمان باشدت %~% حرمت از خدمت فراوان باشدت
# 7 بنده از خدمت بعقبی می‌رسد %~% لیکن از حرمت بمولی می‌رسد
# 8 حرمتت در خدمت آرام دلست %~% هر که خدمت کرد مرد مقبلست
# 9 گر نگردی ای پسر گرد خلاف %~% آنگهی زیبد ترا در صبر لاف
# 10 گر همی داری فرح را انتظار %~% در بلا نبود بصیرت هیچ کار
PageV01P70
# 1 گر صفا می‌بایدت تجرید شو %~% گر خرد داری ز اهل دید شو
# 2 ترک دعوی هست تجرید ای پسر %~% فهم کن معنی تفرید ای پسر
# 3 اصل تجریدت وداع شهوتست %~% بلکه کلی انقطاع لذتست
# 4 گر دهی یکبار شهوت را طلاق %~% آن زمان گردی تو در تفرید طلاق
# 5 گر تو ببریدی ز موجودات امید %~% آنکه از تجرید گردی مستفید
# 6 اعتمادت چون همه بر حق بود %~% آن دمت تفرید جان مطلق بود
# 7 ترک دنیا کن برای آخرت %~% وز بدن برکش لباس فاخرت
# 8 گر بیابی از سعادت این مقام %~% صاحب تجرید باشی والسلام
# 9 گر ز عقبی دست شویی بهر حق %~% دان که از تفرید گیرندت سبق
# 10 رو مجرد باش دایم فرد باش %~% تا بهر فرقی نشینی گرد باش
# 11 گرد کبر و عجب و خودرایی مگرد %~% قدر خود بشناس و هر جایی مگرد
# 12 هر که گرد کوره انگشت گشت %~% جامه از دودش سیاه و زشت گشت
# 13 وانکه باعطار می‌گردد قریب %~% او همی یابد ز بوی خوش نصیب
PageV01P71
# 1 همنشین صالحان باش ای پسر %~% هم جدا از فاسقان باش ای پسر
# 2 جانب ظالم مکن میل از عزیز %~% ورکنی گردی از آن خیل ای عزیز
# 3 رو ز اهل ظلم بگریز ای فقیر %~% تا نسوزی ز آتش تیز ای فقیر
# 4 صحبت ظالم بسان آتشست %~% زانکه خلق آزار و تند و سرکشست
# 5 از حضور صالحان صالح شوی %~% ور نشینی با بدان طالح شوی
# 6 هر که او با صالحان همدم شود %~% در حریم خاص حق محرم شود
# 7 ای پسر مگذار راه شرع را %~% اصل یابی گر بگیری فرع را
# 8 از شریعت گر نهی بیرون قدم %~% در ضلالت افتی و رنج و الم
# 9 هر که در راه ضلالت می‌رود %~% از جهالت با بطالت می‌رود
# 10 حق طلب و زکار باطل دورباش %~% در سخا و مردمی مشهور باش
# 11 هر که نگزیند صراط مستقیم %~% در عذاب آخرت ماند مقیم
# 12 در ره شیطان منه گام ای اخی %~% تا نگردی خوار و بدنام ای اخی
# 13 هر که در راه حقیقت سالک است %~% روز و شب خایف ز قهر مالک است
# 14 بر خلاف نفس کن کار ای پسر %~% تا نیفتی خوار در نار سقر
PageV01P72
# 1 دوست گر باشد زیانکار ای پسر %~% رو طمع زان دوست بردار ای پسر
# 2 هر که می‌گوید بدیهای تو فاش %~% دوست مشمارش بدو همدم مباش
# 3 دوستی هرگز مکن با باده خوار %~% از چنان کس خویشتن را دور دار
# 4 منعمی گر می‌کند منع زکات %~% دور از وی باش تا داری حیات
# 5 ای پسر از سود خواران دور باش %~% خصم ایشان شد خدای نور پاش
# 6 دورشو زان کس که خواهد از تو سود %~% گر سر خود بر قدمهای تو سود
# 7 آنکه از مردم همی گیرد ریا %~% زینها او را نکویی مرحبا
PageV01P73
# 1 بر سر بالین بیماران گذر %~% زانکه هست این سنت خیرالبشر
# 2 تا توانی تشنه را سیراب کن %~% در مجالس خدمت اصحاب کن
# 3 خاطر ایتام را دریاب نیز %~% تا ترا پیوسته حق دارد عزیز
# 4 چون شود گریان یتیمی ناگهان %~% عرش حق در جنبش آید آن زمان
# 5 چون یتیمی را کسی گریان کند %~% مالک اندر دوزخش بریان کند
# 6 آنکه خنداند یتیمی خسته را %~% باز یابد جنت در بسته را
# 7 هر که اسرارت کند فاش ای پسر %~% از چنان کس دور می‌باش ای پسر
# 8 در جوانی دار پیران را عزیز %~% تا عزیز دیگران باشی تو نیز
# 9 بر ضعیفان گر ببخشای رواست %~% کین ز سیرتهای خوب اولیاست
# 10 بر سر سیری مخور هرگز طعام %~% تا نمیرد در برت دل ای غلام
# 11 علت مردم ز پر خواری بود %~% خوردن پر تخم بیماری بود
# 12 راحتی نبود حسود شوم را %~% کاذب بدبخت را نبود وفا
# 13 هر منافق را تو دشمن دار باش %~% از وی و از فعل او بیزار باش
# 14 توبه بد خو کجا محکم بود %~% مر بخیلان را مروت کم بود
# 15 تا شود دین تو صافی چون زلال %~% باش دایم طالب قوت حلال
# 16 آنکه باشد در پی قوت حرام %~% در تن او دل همی میرد
PageV01P74
# 1 رو بپرسیدن بر خویشان خویش %~% تا که گردد مدت عمر تو بیش
# 2 هر که گرداند ز خویشاوند رو %~% بی گمان نقصان پذیرد عمر او
# 3 هر که او ترک اقارب می‌کند %~% جسم خود قوت عقارب می‌کند
# 4 گرچه خویشان تو باشند از بدان %~% بدتر از قطع رحم چیزی مدان
# 5 هر که او از خویش خود بیگانه شد %~% نامش از روی بدی فسانه شد
PageV01P75
# 1 چیست مردی ای پسر نیکو بدان %~% اولا ترسیدن از حق در نهان
# 2 عذر خواهان مرد پیش از معصیت %~% باشدش طاعات بیش از معصیت
# 3 آنکه کار نیک مردان می‌کند %~% با ضعیفان لطف و احسان می‌کند
# 4 هر که او باشد ز مردان خدا %~% باشد اندر تنگ دستی با سخا
# 5 ای پسر در صحبت مردان درآی %~% تا نظرها یابی از فضل خدای
# 6 هر که از مردان حق دارد نشان %~% نگذراند عیب دشمن بر زبان
# 7 چون نخواهد مرد حق خصمان هلاک %~% از غم مردم شود اندوه ناک
# 8 می‌نجوید مرد انصاف از کسی %~% گر رسد ظلم و جفا با وی بسی
# 9 هر که پا اندر ره مردان نهاد %~% کی رود هرگز بدنبال مراد
# 10 ای پسر ترک مراد خویش گیر %~% وانگهی راه سلامت پیش گیر
PageV01P76
# 1 فقر می‌دانی چه باشد ای پسر %~% با تو گویم گر نداری زان خبر
# 2 گرچه باشد بی‌نوا در زیر دلق %~% خویش را منعم نماید پیش خلق
# 3 گرسنه باشد ز سیری دم زند %~% دوستی با دشمنان خود کند
# 4 گرچه باشد لاغر و خوار و ضعیف %~% وقت طاعت کم نباشد از حریف
# 5 چون دل پر دارد و دست تهی %~% می‌نماید در ترازو فربهی
# 6 ای پسر خود را بدرویشان سپار %~% تا نگه دارد ترا پروردگار
# 7 با فقیران هر که همدم می‌شود %~% در سرای خلد محرم می‌شود
PageV01P77
# 1 از خدای خویشتن غافل مباش %~% غافلانه در ره باطل مباش
# 2 جای گریه است این جهان دروی مخند %~% چشم عبرت برگشای و لب به بند
# 3 همچو مور از حرص هر سوی مرو %~% پند ناصح را بگوش جان شنو
# 4 ای پسر کودک نه بازی مکن %~% کار با شیطان بانبازی مکن
# 5 نفس بد را در گنه یاری مده %~% عمر بر باد از تبه کاری مده
# 6 هر کجا تهمت بود آنجا مرو %~% راه حق را همچو نابینا مرو
# 7 دشمنی داری از او ایمن مباش %~% زیر سقف بی ستون ساکن مباش
# 8 در ره فسق و هوا مرکب متاز %~% خویشتن را سخره شیطان مساز
# 9 چون سفر در پیش داری زادگیر %~% عمر خود را سر بسر هم باد گیر
# 10 ای پسر اندیشه از اغلال کن %~% نفس بد را با لگد پا مال کن
# 11 تا نه سوزی سازگاری پیشه کن %~% از عذاب و قهر حق اندیشه کن
# 12 جمله را چون هست بر دوزخ گذر %~% جای شادی نیست با چندین خطر
# 13 آتشی در پیش داری ای فقیر %~% هیچ خوفت نیست از نار سقیر
# 14 عقبه در راهست و بارت بس گران %~% نگذرد بارت بسعی دیگران
# 15 داری اندر پیش روز رستخیر %~% از خدایت نیست امکان گریز
# 16 ای پسر راه شریعت پیش گیر %~% ره روی ترک هوای خویش گیر
# 17 ای برادر باش با فرمان حق %~% تا بیابی جنت و رضوان حق
# 18 گردن از حکم خدای خود متاب %~% تا نمانی روز محشر در عذاب
# 19 تا بیابی در بهشت عدن جای %~% شفقتی بنمای با خلق خدای
# 20 تا دهندت جای در دارالسلام %~% با فقیران روز و شب می ده طعام
# 21 شاد اگر سازی درون خسته را %~% باز یابی جنت در بسته را
PageV01P78
# 1 هر که آرد این نصیحتها بجای %~% در دو عالم رحمتش بخشد خدای
# 2 ور نیارد این وصیت را بجا %~% دور ماند بی شکی او از خدا
# 3 یا الهی رحم کن بر ما همه %~% عفو کن جمله گناه ما همه
# 4 عاجزیم و جرمها کرده بسی %~% نیست ما را غیر تو دیگر کسی
# 5 گر بخوانی ور برانی بنده‌ایم %~% هرچه حکم تست از آن خرسنده‌ایم
# 6 رحمت حق باد بر روح آن کسی %~% کین نصایح را بخواند او بسی
PageV01P79