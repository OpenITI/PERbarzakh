######OpenITI#


#META# title: divan
#META# ed_info: Ed. n.n. (n.d.), , Ganjoor corpus: n.n..
#META# url: https://ganjoor.net/masood/divan/


#META#Header#End#

### || [genre: Gh]
# 1 ای ترک لاله رخ بده آن لاله گون شراب %~% تابان ز جام چون رخ لعل از قصب نقاب
# 2 من گویمی گلابست آن می که می دهی %~% گر هیچ گونه گونه گل داردی گلاب
# 3 جز دوستی ناب نیابی ز من همی %~% واجب بود که از تو بیابم نبید ناب
# 4 تیره نکردش آتش آنگه که آب بود %~% اکنون که آتش است ضعیفش مکن به آب
# 5 آبست و آتش است و زو شد خراب غم %~% نشگفت ار آب و آتش جایی کند خراب
# 6 آسایش است و خرمی از آب دیده را %~% اینست و زان بلی که کند دیده را به خواب
# 7 از لطف بر دوید به سر وین شگفت نیست %~% روح است و روح را سوی بالا بود شتاب
# 8 در مغز و طبعم افتاد آتش ز بهر آنک %~% دست تو بر نبید و بلور است و آفتاب
# 9 تا ندهیم نبیدی چون دیده خروس %~% باشد به رنگ روزم چون سینه غراب
PageV1P001
### || [genre: Gh]
# 1 گفتم که چند صبر کنم ای نگار گفت %~% تا هست عمر گفتم رنجه مدار گفت
# 2 بی رنج عشق نبود گفتم نیم به رنج %~% فرسوده چند باشد ازین ای نگار گفت
# 3 جز انتظار روی ندارد تو را همی %~% گفتم شدم هلاک من از انتظار گفت
# 4 این روزگار با تو بدست این ازو شناس %~% گفتم که نیک کی شودم روزگار گفت
# 5 چون گشت زایل این سخط شهریار راد %~% گفتم که کی شود سخط شهریار گفت
# 6 چون بخت رام گردد تا تو رسی به کام %~% گفتم که بخت کی شودم جفت و یار گفت
# 7 آمرزشی بخواه شود عفو جرم تو %~% این گفت در کریم نبی کردگار گفت
PageV1P002
### || [genre: Gh]
# 1 ای نگارین چون تو از خوبان کجاست %~% نیست کس را آنچه از گیتی تراست
# 2 قد و روی و زلف سرو و ماه مشک %~% مشک پیچان ماه تابان سرو راست
# 3 تا مرا مهر تو اندر دل نشست %~% از دل من بیش مهر کس نخاست
# 4 ای نگار از طاعت تو چاره نیست %~% راست گویی خدمت خسرو علاست
# 5 شاه مسعود آفتاب داد و دین %~% آنکه بر شاهان گیتی پادشاست
# 6 از نهیبش ماه با رخسار زرد %~% وز شکوهش چرخ با پشت دوتاست
# 7 خسروان را آب حوضش زمزم است %~% سرکشان را خاک قصرش کیمیاست
# 8 شاه گردون همت گردون محل %~% خسرو دریا دل دریا عطاست
# 9 از بقا و عز و دولت شاد باد %~% تا به گیتی دولت و عز و بقاست
PageV1P003
### || [genre: Gh]
# 1 دیده گر در فراق خون بارد %~% حق او هم تمام نگزارد
# 2 با غمش هیچ بر نیارم دم %~% گر جهان بر سرم فرود آرد
# 3 در وفا داشتنش جان بدهم %~% تا مرا بی وفا نپندارد
# 4 آزر و مانی ار شود زنده %~% هر یکی خواهدش که بنگارد
# 5 این به رنده چو او نپردازد %~% وآن به خامه چو او نبگذارد
# 6 روی او همچو گل همی خندد %~% چشم من همچو ابر می بارد
# 7 نشمرد نیم ذره جرم رهی %~% چونکه روز فراق نشمارد
# 8 یا دل او مرا نمی خواهد %~% یا به من آمدن نمی یارد
# 9 رفت و ترسم که او به نادانی %~% به کسی دل به مهر بسپارد
# 10 همه شب در هوس همی باشم %~% که نباید که عهد بگذرد
# 11 در همه گر کبوتری بینم %~% گویم از دوست نامه ای آرد
# 12 باد اگر گرد بام من بوزد %~% گویم از یار مژده ای دارد
# 13 هر کجا هست شاد باد بدانک %~% از من دلشده به یاد آرد
# 14 مرا در غم فرقتت ای پسر %~% دو دیده چو ابرست و دامن شمر
# 15 وزین دل برافروخته ست آتشی %~% کش از درد و رنجست دود و شرر
# 16 دو چشمم بمانده به هنجار راه %~% دو گوشم بمانده به آواز در
# 17 امید وصال ار نبودی مرا %~% که روزی درآیی ز در ای پسر
# 18 پر از گرد جعد و برآشفته زلف %~% گشاده خوی از روی و بسته کمر
# 19 بر آوردمی جان شیرین ز تن %~% بیالودمی چشم روشن ز سر
PageV1P004
### || [genre: Gh]
# 1 بدان دو عارض چون شیر و آن دو زلف چو قیر %~% به ابروان چو کمان و به غمزگان چون تیر
# 2 به زیب قدی کش بنده گشت سرو سهی %~% به حسن رویی کش بنده گشت بدر منیر
# 3 به چشم چشمی کش سرمه بود سحر حلال %~% به بوی زلفی کش دانه بود مشک و عبیر
# 4 که گر تنم را زین پس کنی به مهر عذاب %~% وگر دلم را زین پس کنی به عشق زحیر
PageV1P005
### || [genre: Gh]
# 1 در دل چو خیره خیره کند عشق خار خار %~% با رنج دیر دیر کند صبر دار دار
# 2 در تن خزد ز بویه وصل تو مور مور %~% در من جهد ز انده هجر تو مار مار
# 3 سر در کشم به جامه در از شرم زیر زیر %~% گریم ز فرقت تو دل آزار زار زار
# 4 بر دیده ام چو اشک زند یار تیر تیر %~% پیچان شوم چنانکه کنم جامه تار تار
# 5 آویزدم نظر نظر اندر مژه مژه %~% از دانه دانه لؤلؤ دیده چو هار هار
# 6 تا کی برآزماییم ای دوست نیک نیک %~% تا چند برگراییم ای یار بار بار
# 7 گل گل فتاده بر دو رخ من رده رده %~% تا تازه تازه در جگرم خست خار خار
# 8 غم کم خورم که هست زیانکار خیر خیر %~% دل خوش کنم که هست جفاکار یار یار
# 9 از راهها که هست مخوفست راه راه %~% وز کارها که هست نه خوبست کار کار
PageV1P006
### || [genre: Gh]
# 1 مرا روی تو ای نازنین نگار %~% به دی ماه بسی خوشتر از نوبهار
# 2 من از روی تو چون زرد شد چمن %~% گل و لاله سوری چینم ز بار
# 3 نه چون قد تو سروی به بوستان %~% نه چون روی تو نقشی به قندهار
# 4 چه خوشتر به جهان از جمال تو %~% مگر مجلس سلطان کامگار
# 5 جهان داور مسعود تاجدار %~% زمین خسرو مسعود شهریار
# 6 بقای شرف از روزگار اوست %~% بقا بادش تا هست روزگار
PageV1P007
### || [genre: Gh]
# 1 طعنه زنی که یار کنم دیگر %~% طعنه مزن که من نکنم باور
# 2 تو جان و دل ز بهر مرا خواهی %~% من از دل تو آگهم ای دلبر
# 3 جان و جهان من به تو خوش باشد %~% ای روی تو ز جان و جهان خوشتر
# 4 ای طیره گشته از رخ تو لاله %~% وی شرم خورده از لب تو شکر
# 5 شاد آن زمان شوم که تو را بینم %~% تابان چو ماه و نازان چون عرعر
# 6 بگشایی آن دو بسد پر لؤلؤ %~% بفشانی آن دو چنبر پر عنبر
# 7 گاهی ربایم از لب تو بوسه %~% گاهی ستانم از کف تو ساغر
PageV1P008
### || [genre: Gh]
# 1 ای گشته دل من به هوای تو گرفتار %~% دل بر تو زیان کرد چه سودست ز گفتار
# 2 از غم دل جوشان مرا بار گران کرد %~% آن عنبر پر جوش بر آن اشهب پر بار
# 3 ای نرگس بیمار تو بر خواب چو نرگس %~% چشمم همه شب در غم بیمار تو بیدار
# 4 تو سخت جفاکاری و من نیک وفاجو %~% من سخت کم آزارم و تو نیک دل آزار
# 5 هر چند که من بیش کنم پیش تو زاری %~% تو بیش رمی از من دلسوخته زار
# 6 منمای مرا رنج و مکن بر تن من جور %~% کز جور تو و رنج تو تن گشت گرانبار
# 7 باشد که من از جور تو در پیش شهنشه %~% جامه بدرم روز مظالم به گه بار
# 8 تاج ملکان خسرو مسعود براهیم %~% سلطان جهانبخش جهانگیر جهاندار
PageV1P009
### || [genre: Gh]
# 1 ای سلسله مشک فکنده به قمر بر %~% خندیده لب پر شکر تو به شکر بر
# 2 چون قامت تو نیست سهی سرو خرامان %~% چون چهره تو نیست گل لعل به بر بر
# 3 تا تو کمری بستی باریک میان را %~% گویی که عیان بستی ویحک به خبر بر
# 4 مانا که رخم زرین کردی ز فراقت %~% کردی ز رخم طرف و نشاندی به کمر بر
# 5 چندان غم و اندوه فراز آمده در دل %~% کاندوده شده انده و غم یک بدگر بر
# 6 دل شد سپر جان ز نهیب مژه تو %~% تا چون مژه زخمی زند آخر به جگر بر
# 7 جان و تن بیچاره درمانده نمانند %~% گر زخم جگردوز تو آمد به جگر بر
# 8 تا هجر نشسته ست به نزدیک تو ساکن %~% این وصل سراسیمه بماند دست به در بر
# 9 بر تو گذرم روی بتابی همی از من %~% گویی که ندیدی تو مرا جز به گذر بر
# 10 من بر تو همی هر چه کنم دست نیابم %~% ای رشک قمر دست که باید به قمر بر
PageV1P010
### || [genre: Gh]
# 1 آمد آهسته با کرشمه و ناز %~% دوش نزد من آن نگار طراز
# 2 زلف پرپیچ بر شکست به گل %~% چشم پر خواب سرمه کرده به ناز
# 3 بر نهاده بر ابروان چوگان %~% تیر غمزه به چشم تیر انداز
# 4 گفتمش چون روی به نومیدی %~% چنگ مانند ناز کرد آغاز
# 5 ای نیازی مرا نیاز به توست %~% ورچه دارد به من زمانه نیاز
# 6 من چو پرداختم به مهر تو دل %~% تو زمانی به وصل من پرداز
PageV1P011
### || [genre: Gh]
# 1 ای می لعل راحت جان باش %~% طبع آزاده را به فرمان باش
# 2 روزگار بخست مرهم شو %~% دردمندم ز چرخ درمان باش
# 3 بی تو بیجان تنی است جام بلور %~% تن پاکیزه جام را جان باش
# 4 دلم از قحط مهر خشک شده است %~% بر دلم سودمند باران باش
# 5 گر تو زندان کشیده ای چون من %~% مر مرا یار بند و زندان باش
# 6 اختر شب شد آشکار به تو %~% کس نگوید تو را که پنهان باش
# 7 نامه ای می نویسم از شادی %~% بر سر آن نبشته عنوان باش
# 8 بچه آفتاب تابانی %~% نایب آفتاب تابان باش
# 9 شمع اگر نیست تو چون روشن شمع %~% پیش مسعود سعد سلمان باش
PageV1P012
### || [genre: Gh]
# 1 در بزم پادشا نگر این کاروبار گل %~% وین باده بین شده به طرب دستیار گل
# 2 گل چند ماه منتظر بزم شاه بود %~% وز بهر آن دراز کشید انتظار گل
# 3 دیدار گل شده ست همه اختیار خلق %~% تا بزم شاه ساخت همه اختیار گل
# 4 گلبن ملونست چو دیبای هفت رنگ %~% تا لعل سبز گشت شعار و دثار گل
# 5 تا با می کهن گل نو سازوار شد %~% گل پیشوای می شد و می پیشکار گل
# 6 در بزم تو گل است در آمیخته به هم %~% با هم نثار زر بود و هم نثار گل
# 7 خیزد گل از نشاط که پر زر ساده شد %~% همچون کنار سایل خسرو کنار گل
# 8 فخر و شرف نبینی جز در شمار شاه %~% لهو و طرب نبینی جز در شمار گل
# 9 شاها همه ز شادی بزم رفیع توست %~% این سرخ رویی گل و این افتخار گل
# 10 از روزگار گل دل و جان شاد و خرمست %~% یارب چه روزگارست این روزگار گل
PageV1P013
### || [genre: Gh]
# 1 بدم دوش با آن نیازی به هم %~% زده پیشم از بی نیازی علم
# 2 همه گوی از روی او لاله رنگ %~% همه حجره از موی او مشک شم
# 3 نشاط اندر آمد ز در چون نسیم %~% ز روزن برون رفت چون درد و غم
# 4 ز شادی رویش بخندید جام %~% ز اندوه جانم بنالید بم
# 5 چو نرگس همه چشم گشتم از آنک %~% چو لاله همه روی بود آن صنم
# 6 بدو گفتم ای کرده جانم غمی %~% بدو گفتم ای کرده پشتم به خم
# 7 نعم از برای چه ناموختی %~% همه زلف تو پر حروف نعم
# 8 به من گفت اینم که بینی همی %~% نه افزون شوم زینکه هستم نه کم
# 9 گزیده ترین عادت من جفاست %~% ستوده ترین خصلت من ستم
# 10 مپیوند با یار بد مهر مهر %~% مکن پیش معشوقه محتشم
PageV1P014
### || [genre: Gh]
# 1 ای لعبت و بت و صنم و حور و شاه من %~% وی سوسن و گل و سمن و مهر و ماه من
# 2 ای جان دل عزیزتر از هر دویی و هست %~% ایزد بر این که دعوی کردم گواه من
# 3 ای دوست بی گناه مرا متهم کنی %~% جز دوستی خویش چه دانی گناه من
# 4 گفتی چرا گرفتی جعد دراز من %~% وآن گه چرا کشیدی زلف دو تاه من
# 5 ای مهر و ماه چند کشم در غم تو آه %~% ترسم که مهر و ماه بسوزد ز آه من
# 6 ما هر دو پادشاهیم ار نیک بنگریم %~% من پادشاه گیتی تو پادشاه من
# 7 سلطان ابوالملوک ملک ارسلان منم %~% کامروز عدل و مردی و رأیست راه من
# 8 پر کلاه من که برون آید از حجاب %~% نجم پرن بسوزد پر کلاه من
# 9 آباد شد زمانه ز جاه من و که دید %~% اندر زمانه هرگز جاهی چو جاه من
# 10 باک از سپاه دشمن کی باشدم چو هست %~% گردون و مهر و ماه و ستاره سپاه من
# 11 افکنده گشته دشمن و افتاده دوست مست %~% در رزمگاه من بود و بزمگاه من
# 12 حق دستیار من شد و من دستیار عدل %~% من در پناه ایزد و دین در پناه من
# 13 من شادمان ز بخت و ز من ملک شادمان %~% من نیکخواه خلق و فلک نیکخواه من
PageV1P015
### || [genre: Gh]
# 1 به چشم دل همی بینم غم و تیمار جان ای جان %~% به اندیشه همی دانم همه اسرار جان ای جان
# 2 به حاجت جان تو را خواهد به رغبت دل تو را جویم %~% مجوی آزرم جان آخر مخواه آزار جان ای جان
# 3 ز اندوهت گران شد جان چو از عشقت سبک دل شد %~% تو بر دل نه کنون سختی هلا از بار جان ای جان
# 4 ز هجرت جان همی نالد ز تو یاری همی خواهد %~% تو یاری ده یکی جان را که هستی یار جان ای جان
# 5 چو تو نزدیک جان داری همیشه تیز بازاری %~% چرا نزد تو کاسد شد چنین بازار جان ای جان
# 6 تو خود جانی چه رنجانی همی جان را چو می دانی %~% که مدح شاه مسعودست شغل و کار جان ای جان
# 7 جهانداری که رای او صلاح دولت و دین را %~% روانش گنج ها دارد به استظهار جان ای جان
# 8 خرد در باغ مدح او چو برگردد تماشا را %~% رسیده میوه ها چیند ز شاخ و بار جان ای جان
# 9 ز مهرش جان چو گلزاری شده زو زندگانی خوش %~% که هر ساعت گلی روید بدان بازار جان ای جان
# 10 چو سازد خلعتی فاخر به نام دولت اندیشه %~% به وصفش کسوتی بافد ز پود و تار جان ای جان
PageV1P016
### || [genre: Gh]
# 1 بدرود همی کرد مرا آن صنم من %~% گریان و درآورده مرادست به گردن
# 2 از زخم دو کف همچو دلش کردم سینه %~% ور آب دو دیده چو برش کردم دامن
# 3 رنجور شد از بهر من و روی دژم کرد %~% کز حسرت آن روی دم سرد زدم من
# 4 در رویش اثر کرده دم سرد من امروز %~% چونان که دم گرم در آیینه روشن
PageV1P017
### || [genre: Gh]
# 1 غم بگذرد از من چو به من برگذری تو %~% آن لحظه شوم شاد که در من نگری تو
# 2 از نازکی پای تو ای یار دل من %~% رنجه شود ار سوسن و نسرین سپری تو
# 3 وین دیده روشن چو من از بهر تو خواهم %~% خواهم که بدین دیده روشن گذری تو
# 4 ای ناز جهان پیرهنی دوختی از ناز %~% بیمست که این پرده رازم بدری تو
# 5 از غایت خوبی که دگر چون تو نبینم %~% گویم که همانا ز جهان دگری تو
# 6 بخریده امت من به دل و جان و تو دانی %~% شاید که دل و جان من از غم بخری تو
# 7 ز اندازه همی بگذرد این رنج و تو از من %~% چون بشنوی آن قصه بدان برگذری تو
# 8 از خود خبرم نیست شب و روز ولیکن %~% دارم خبر از تو که ز من بی خبری تو
# 9 سرمایه این عمر سرست و جگر و دل %~% رنج دل و خون جگر و درد سری تو
# 10 چون زهر دهی پاسخ و چون شهد خورم من %~% وین از تو نزیبد که به دولت شکری تو
# 11 هر چند که کردی پسرا عیش مرا تلخ %~% در جمله همی گویم شیرین پسری تو
# 12 بیدادگری کم کن و اندیش که امروز %~% در حضرت شاه ملک دادگری تو
# 13 بیدادگران جان نبرند از تو و ترسم %~% کز شاه چو بیداد کنی جان نبری تو
PageV1P018
### || [genre: Gh]
# 1 ای ترک ماهروی ندانم کجا شدی %~% پیوسته که گشتی کز من جدا شدی
# 2 بودم تو را سزا و تو بودی مرا سزا %~% ترسم ز نزد من به ناسزا شدی
# 3 درد دلا که بنده دیگر کسی نشد %~% وآن گه شدی که بر دل من پادشا شدی
# 4 بیگانه گشتن از من چون در سر تو بود %~% با جان من به مهر چرا آشنا شدی
# 5 کی بینمت که پردگی و نازنین شدی %~% کی یابمت که در دهن اژدها شدی
# 6 آن گه بریدی از من جمله که بارها %~% گفتم به مردمان که تو جمله مرا شدی
# 7 ای تیر راست چون بزدی بر نشانه زخم %~% وی ظن نیک من به چه معنی خطا شدی
# 8 آری همه گله نکنم چون شدی ز دست %~% تا خود همی به زاری گویم کجا شدی
# 9 امروزم ار ز هجر زدی در دو دیده خاک %~% بس شب که تو به وصل در او توتیا شدی
PageV1P019
### || [genre: Gh]
# 1 چو مه روی نیکو برآراستی %~% سیه زلف مشکین بپیراستی
# 2 خرامان چو کبک دری از وثاق %~% برون آمدی بر زده آستی
# 3 چو آراسته روی نیکوی خویش %~% همه مجلس شه بیاراستی
# 4 رسیدی به کام دل خویشتن %~% که چون سرو از جای برخاستی
# 5 بیاراستی چون چمن بزم را %~% اگر خدمت شاه را خواستی
# 6 جهاندار مسعود کز رای او %~% پدیدار شد ملک را راستی
PageV1P020
### || [genre: Gh]
# 1 تابنده ماه باز برآراستی %~% بوینده مشک باز بپیراستی
# 2 برخواست نعره از دل لهو و نشاط %~% تا باده برگرفتی و برخاستی
# 3 جام بلور بر کف شاهانه دور %~% همچون بلور تابان آراستی
# 4 آراسته چو سرو فراز آمدی %~% باغ بساط شاه بیاراستی
# 5 شادی روی تو که همی بامداد %~% شادی طبع شاه جهان خواستی
# 6 مسعود شهریاری کز عدل او %~% پذرفت کار دولت و دین راستی
PageV1P021
### || [genre: Gh]
# 1 ای آنکه به رخساره ارغوانی %~% نوشین لبی و شیرین زبانی
# 2 بازار تو خود همچو آسمانست %~% زیرا که تو چون ماه آسمانی
# 3 فرمان نکویان همه تو را شد %~% زیرا که تو سالار نیکوانی
# 4 این را به لطافت همی فروشی %~% آن را به سیاست همی دوانی
# 5 گر طره ز بهر بهانه داری %~% بر تخته سیمین چرا نشانی
PageV1P022
### || [genre: Mm]
# 1 هجران تو این شهره صنم باد خزانست %~% کاین روی من از هجر تو چون برگ رزانست
# 2 در طبع نشاطم طمع وصل چنانست %~% در باغ دلم باد فراق تو همانست
# 3 هجران تو بر جان من از رنج حشر کرد %~% خون جگرم باز ز دو دیده بدر کرد
# 4 از دیده برون رفت و ز رخسار گذر کرد %~% گفتم که مگر به کند این کار بتر کرد
# 5 تا تو ز من ای لعبت فرخار جدایی %~% رفت از دل من خسته همه کام روایی
# 6 هر روز مرا انده هجران چه نمایی %~% هر روز به من برغم عشقت چه فزایی
# 7 ای ماه درخشان تو بر سرو سهی بر %~% برده رخ چون ماه تو را روی رهی بر
# 8 مفزای دگر رنج برین رنج رهی بر %~% مفزای نگارا تبهی بر تبهی بر
# 9 مولای تو و بنده آن روزی چو ماهم %~% چون شیفتگان بسته آن زلف سیاهم
# 10 هر چند من از عشق تو در ناله و آهم %~% هر چند من از عشق تو از گاه به چاهم
# 11 آن چیست به آب اندر این سرو سمنبر %~% بیرونش کبودست و سفیدی به میان بر
# 12 ماننده روی تو و رخساره چاکر %~%  
# 13 در حوض نگه کن به میان در نه کناره %~% گویی که سپهریست دگر پر ز ستاره
# 14 تابان چو مه زرین بر فرق مناره %~% نیلوفر و رویی چو گل باغ هزاره
# 15 آن شاخ چه شاخ است به زلفین تو ماند %~% جز مجلس احرار جهان جای نداند
# 16 خواهد چو سر زلفک تو مشک فشاند %~% خواهد که مرا با تو به یک جای نشاند
# 17 ای من رهی آن رخ بستان افروز %~% گر نیست گل و لاله به جایست امروز
# 18 هجران تو چون آتش سوزان و دلم کوز %~% کم سوز دل خسته این عاشق دلسوز
# 19 گر باد خزان کرد به ما برحیل آری %~% وز لشکر نوروز برآورد دماری
# 20 من شکر کنم از ملک العرش که باری %~% دارم چو تو بت روی و دلارام نگاری
# 21 تابنده تر از زهره و از مشتری آن چیست %~% چیزی که در این عالم بی او نتوان زیست
# 22 کان طرب و خرمی و خوبی و خوشیست %~% شاید که ازو بربخوری بلبله بیست
# 23 پیش آر کزو گوهر تن گردد پیدا %~% هر کس که ازو خورد شود خرم و شیدا
# 24 مردم نکند یاد بدو انده فردا %~% پس این همه از قوت او گیرد بالا
# 25 خورشید جهان بوالفرج آن فارس عالم %~% نصر آنکه بدو فخر کند گوهر آدم
# 26 در حشر به فردوس بدو نازد رستم %~% زیرا که چو او نیست خداوند مکرم
# 27 تا او به همه ملک شهنشاه عمیدست %~% در ملک ورا هر که عمیدست عبیدست
# 28 دیدار همایونش فرخنده چو عیدست %~% با جود قریب آمد و از بخل بعیدست
# 29 همواره سوی خدمت مداح گراید %~% مدحی که جز او را بود آن مدح نشاید
# 30 بر باره چو بنشیند و از راه درآید %~% گویی که همی باره گردون را ساید
# 31 فرزانگی و حری ازو نازد هر روز %~% تا حاسد وی در غم بگدازد هر روز
# 32 آزادگی و مجلس نو سازد هر روز %~% بر جان بداندیش تو غم تازد هر روز
# 33 دارد خرد و علم و سخاوت به سر اندر %~% دارد هنر و فضل و کفایت به بر اندر
# 34 هستش بسرشته ظفر اندر هنر اندر %~% مداحان را گیرد دایم به زر اندر
# 35 ای خواجه عمید ز من و فخر زمانه %~% ای صاحب آزاده و زیبا و یگانه
# 36 مر فضل تو را نیست پدیدار کرانه %~% تو زنده و فضل تو در آفاق فسانه
# 37 ایزد همه جود و هنر اندر تو نهاده ست %~% کز مادر همچون تو هنرمند نزاده ست
# 38 طبع همه زوار ز دست تو گشاده ست %~% پیش تو جهان راست چو مداح ستاده ست
# 39 تأیید فلک داد تو آزاده بداده ست %~% مر دولت را طبع ز روی تو گشاده ست
# 40 گیتی همه سر پیش تو بر خاک نهاده ست %~% پیش تو سوار سخن امروز پیاده ست
# 41 نازد به تو همواره جوانمردی و رادی %~% زیرا که همه ساله تو آزاده جوادی
# 42 شادست شهنشاه و تو از سلطان شادی %~% با سیرت پاکیزه و با دولت دادی
# 43 آنچه تو بدان کلک کنی روز هدایت %~% صاحب به همه عمر نکردی به کفایت
# 44 ای زاهدی از رای سدید تو بدایت %~% وآن را کند از همت تو بر تو عنایت
# 45 گر حاتم طایی نه بجایست تو بجایی %~% بر جای چنان راد سخا پیشه سزایی
# 46 خواهم که شب و روز همه جود نمایی %~% خواهم که همه ساله تو در صدر بیایی
# 47 ای آن که تو را دولت چون بخت جوانست %~% بازار من امروز به نزد تو روانست
# 48 طبعم چو تن و مدح و در طبع چو جانست %~% این گفته مسعود بدان وزن و بیانست
PageV1P023
### || [genre: Mm]
# 1 پرستاره ست از شکوفه باغ برخیز ای چو حور %~% باده چون شمس کن در جام های چون بلور
# 2 زان ستاره ره توان بردن سوی لهو و سرور %~% زانکه می تابد ستاره وار از نزدیک و دور
# 3 نسل را بیشک ز کافور ار زیان آید همی %~% چون که نسل شاخ را از وی بیفزاید همی
# 4 هر شب از شاخ سمن کافورتر زآید همی %~% سوی او زان طبع گرم لاله بگراید همی
# 5 لاله بر نرگس چو مهر و دوستی آغاز کرد %~% ابر خرم مجلسی از بهر ایشان ساز کرد
# 6 ابر چون می خورد هر یک مست گشت و ناز کرد %~% چون هزار آواز قصد نغمت و پرواز کرد
# 7 برگ زرد ار حور شد چون یافت اندر شاخ گل %~% از گل سوری جدا شد پر ز گوهر شاخ گل
# 8 تا همی بیند به دست لاله ساغر شاخ گل %~% راست چون مستان گران دارد همی سر شاخ گل
# 9 جام همچون کوکبست از بهر آن تابد به شب %~% لاله همرنگ میست از بهر آن دارد طرب
# 10 جام می خوردست بی حد ز آتش خندیدست لب %~% از طبیعت در بدن خونست قوت را سبب
# 11 ای رفیقان در بهار از باغ و بستان مگذرید %~% بر نوا و نغمه قمری و بلبل می خورید
# 12 گل همه گل شد به زیر پی به جز گل مسپرید %~% باده چون جان گشت جان ها را به باده پرورید
# 13 روزگارم در سر و کار بتی دلگیر شد %~% کودکم چون بخت برنا بوده من پیر شد
# 14 روزم از بس ظلمت اندوه و غم چون قیر شد %~% شیر رویم قیر گشت و قیر مویم شیر شد
# 15 پای من در بند محنت کرد دست روزگار %~% نوش نادیده بسی خوردم کبست روزگار
# 16 تا شدم از باده اندوه مست روزگار %~% چون هم آید پیش چشمم خوب و پست روزگار
# 17 طبع تو بحرست وز گوهر برای مسعود سعد %~% زآفتاب رای خویشش پرور ای مسعود سعد
# 18 خوب نظمی ساز همچون گوهر ای مسعود سعد %~% رو ثنایی بر به صاحب در خور ای مسعود سعد
# 19 آنگه گر خاک سرایش را بدیده بسپرند %~% در محل و رتبت از بهرام و کیوان بگذرند
# 20 نشمرند احسان او با آنکه انجم بشمرند %~% سرنپیچندش ز سر آنان که بر عالم سرند
# 21 چون شتاب او ببخشیدن شتاب چرخ نیست %~% جز ز بیم حشمت او اضطراب چرخ نیست
# 22 زیر پای همتش نیرو و تاب چرخ نیست %~% هر چه او رد کرد زان پس انتخاب چرخ نیست
# 23 ای نبیره آنکه مطلق بود امرش در جهان %~% از جهانش نخوتی می داشت اندر سر جهان
# 24 از پس او مر تو را گشتست فرمانبر جهان %~% زانکه بود او را همیشه بنده کمتر جهان
# 25 ای به هر جایی ز دانش قهرمانی مر تو را %~% از پی روزی خلقان هر ضمانی مر تو را
# 26 بر ستایش چیره گشته هر زبانی مر تو را %~% از سخا در هر هنر باشد نشانی مر تو را
# 27 تا همی از دولت و جاهت به کام و فر رسیم %~% وز سخای تو به فر و نعمت بی مر رسیم
# 28 گر فلک گردیم و اندر نظم بر اختر رسیم %~% کی به یک پایه ز جاه و رتبت تو در رسیم
# 29 شاید از شادی به روی یار تو شادی کنی %~% دولت تو رام گشت از دولت آزادی کنی
# 30 همچو مهر و ابر از زر و گهر رادی کنی %~% داد بدهی وز سخا بر گنج بیدادی کنی
# 31 تا بروید لاله سوری چو لاله دار روی %~% جام چون لاله کن از روی چو لاله کام جوی
# 32 جز به گرد باغ عیش و گرد قصر عزمپوی %~% جز پی رامش مگیر و جز گل دولت مبوی
# 33 باد همچون عرضت ایمن از حوادث جان تو %~% دولت تو محکم و پاکیزه چون ایمان تو
# 34 چرخ در حکم تو و ایام دو پیمان تو %~% کوکب برتر فرود کنگره ایوان تو
PageV1P024
### || [genre: Mm]
# 1 روی بهار تازه همه پرنگار بین %~% خیز ای نگار و می ده و روی نگار بین
# 2 در مرغزار خوبی هر لاله زار بین %~% وز لاله زار رتبت هر مرغزار بین
# 3 بگریست ابر و باز بخندید بوستان %~% چون نالهای بلبل بشنید بوستان
# 4 کز می لباس خود را بخرید بوستان %~% بر سر ز نوبهار بپوشید بوستان
# 5 بر گل مل آر خیز که وقت گل و مل است %~% گل عاشق مل است که مل قصه گل است
# 6 اکنون چرای آهو در دشت سنبل است %~% بر شاخ ها ز بلبل پیوسته غلغل است
# 7 بین ای مه آسمان و مبین آسمانه را %~% وآهنگ باغها کن بگذار خانه را
# 8 کامروز هم نخواهد مرغ آشیانه را %~% خندید باغ ملک به خندان چمانه را
# 9 آمد فراهم از همه جانب سپاه ملک %~% واندر سرای عدل گشاده ست راه ملک
# 10 چرخ کمال برد به عیوق جاه ملک %~% شد شادمان ز ملک دل نیکخواه ملک
# 11 ای شاه جان دهد به نکوخواه بزم تو %~% چونان که جان برد ز بداندیش رزم تو
# 12 وقت ثبات ثابت کوهست حزم تو %~% گاه مراد قادر بادست عزم تو
# 13 روزی که چرخ برد همی سر بر آسمان %~% می ساخت از برای تو را افسر آسمان
# 14 روح الامین دعای تو گویان بر آسمان %~% گفتی همی که پاره شود از سر آسمان
# 15 ترکان چو بانگ حمله شنیدند پیش تو %~% بر دست جان نهاده رسیدند پیش تو
# 16 چون بارگیر فتح کشیدند پیش تو %~% چون آن مصاف هایل دیدند پیش تو
# 17 بزدود فتح خنجر شیر اوژن تو را %~% عیبه نهاد دست ظفر جوشن تو را
# 18 می خواست چرخ گردان پاداشن تو را %~% تعلیم کرد ملک دل روشن تو را
# 19 این سرکشان که شیر شکارند روز جنگ %~% با چرخ در وفای تو یارند روز جنگ
# 20 آن عزم و آن عزیمت دارند روز جنگ %~% تا حق نعمت تو گزارند روز جنگ
# 21 گردون ز دولت تو زند داستان همه %~% وز نعمت تو گردد گیتی جوان همه
# 22 شاهان برند بندگی تو به جان همه %~% دارند شاد و خرم جانها بدان همه
# 23 ای رای روشن تو شده داستان به عدل %~% هرگز نبود مثل تو صاحبقران به عدل
# 24 ملک تو کرد پیر جهان را جوان به عدل %~% آراسته شد از تو زمین و زمان به عدل
PageV1P025
### || [genre: Mm]
# 1 لشگر ماه صیام روی به رفتن نهاد %~% عید فرو کوفت کوس رایت خود برگشاد
# 2 تاختن آورد عید در دم لشکر فتاد %~% ای خنک آنکو به صوم داد خود از وی بداد
# 3 روزه ز ما تافت روی راه سفر برگزید %~% رفت به سوی سفر و ز ما صحبت برید
# 4 عید برو دست یافت تیغ ظفر برکشید %~% چون سیه منهزم روزه ازو در رمید
# 5 این شدن و آمدن فرخ و فرخنده باد %~% بر ملک کامگار خسرو خسرو نژاد
# 6 روزه ش پذرفته باد باد همه ساله شاد %~% محمود سیف دول شاه خردمند راد
# 7 آن شه خورشید رای و ان ملک ابر کف %~% بحر دمان روز رزم شیر ژیان پیش صف
# 8 جوشن پیشش چو خر خفتان نزدش چو خف %~% مملکت از وی شریف همچو ز لؤلؤ صدف
# 9 ای شده شهره به تو هر چه در آفاق شهر %~% عالم سر تا به سر یافت ز فر تو بهر
# 10 بر همه گردنکشان کرده به شمشیر قهر %~% زهر ز مهر تو نوش نوش ز کین تو زهر
# 11 شاها ملک جهان نظم ز روی تو یافت %~% همت و قدر تو را چرخ فلک بر نتافت
# 12 سعد فلک یکسره سوی جنابت شتافت %~% هر کوکین تو جست کینه دلش بر شکافت
# 13 شاها بر حاسدانت چرخ بر آشفته باد %~% دولت بدخواه تو همچو تنش خفته باد
# 14 سوی تو از عز و ناز سفته و بس سفته باد %~% هر چه بکردی ز خیر از تو پذیرفته باد
PageV1P026
### || [genre: Q]
# 1 چون نای بینوایم ازین نای بینوا %~% شادی ندید هیچ کس از نای بینوا
# 2 با کوه گویم آنچه ازو پر شود دلم %~% زیرا جواب گفته من نیست جز صدا
# 3 شد دیده تیره و نخورم غم ز بهر آنک %~% روزم همه شب است و صباحم همه مسا
# 4 انده چرا برم چو تحمل ببایدم %~% روی از که بایدم که کسی نیست آشنا
# 5 هر روز بامداد بر این کوهسار تند %~% ابری بسان طور زیارت کند مرا
# 6 برقی چو دست موسی عمران به فعل و نور %~% آرد همی پدید ز جیب هوا صبا
# 7 گشت اژدهای جان من این اژدهای چرخ %~% ورچه صلاح رهبر من بود چون عصا
# 8 بر من نهاد روی و فرو برد سر به سر %~% نیرنگ و سحر خاطر و طبعم چو اژدها
# 9 در این حصار خفتن من هست بر حصیر %~% چون بر حصیر گویم خود هست بر حصا
# 10 چون بازو چرغ چرخ همی داردم به بند %~% گر در حذر غرابم و در رهبری سبا
# 11 بنگر چه سودمند شکارم که هیچ وقت %~% از چنگ روزگار نگردم همی رها
# 12 زین سمج تنگ چشمم چون چشم اکمه است %~% زین بام گشت پشتم چون پشت پارسا
# 13 ساقط شدست قوت من پاک اگر نه من %~% بر رفتمی ز روزن این سمج با هبا
# 14 با غم رفیق طبعم از آنسان گرفت انس %~% کز در چو غم درآید گویدش مرحبا
# 15 چندان کزین دو دیده من رفت روز و شب %~% هرگز نرفت خون شهیدان کربلا
# 16 با روزگار قمر همی بازم ای شگفت %~% نایدش شرم هیچ که چندین کند دغا
# 17 گر بر سرم بگردد چون آسیا فلک %~% از جای خود نجنبم چون قطب آسیا
# 18 آن گوهری حسامم در دست روزگار %~% کاخر برونم آرد یک روز در وغا
# 19 در صد مصاف معرکه گر کند گشته ام %~% روزی به یک صقال بجای آید این مضا
# 20 ای طالع نگون من ای کژ رو حرون %~% ای نحس بی سعادت و ای خوف بی رجا
# 21 خرچنگ آبئی و خداوند تو قمر %~% آبیست سوزش تن و جان از شما چرا
# 22 مسعود سعد گردش و پیچش چرا کنی %~% در گردش حوادث و در پیچش عنا
# 23 خودرو چو خس مباش و به هر سرد و گرم دهر %~% آزاده سرو باش به هر شدت و رخا
# 24 می دان یقین که شادی و راحت فرستدت %~% گر چند گشته ای به غم و رنج مبتلا
# 25 جاه محمد علی آن گوهری که چرخ %~% پرورده ذات پاکش در پرده صفا
# 26 چون بر کفش نهاد و به خلق جهان نمود %~% زو روزگار تازه شد و ملک با بها
# 27 گردون شده است رتبت او پایه علو %~% خورشید گشت همت او مایه ضیا
# 28 تا شد سحاب جودش با ظل و با مطر %~% آمد نبات مدحش در نشو و در نما
# 29 تا آفتاب رایش در خط استواست %~% روز و شب ولی و عدو دارد استوا
# 30 تا شد شفای آز عطاهای او نیاز %~% بیماروار کرد ز نان خوردن احتما
# 31 فربه شدست مکرمت و ایمن از گزند %~% تا در بهار دولت او می کند چرا
# 32 ای کودکی که قدر تو کیوان پیر شد %~% بخت جوان چو دایه همی پرورد تو را
# 33 پیران روزگار سپرها بیفکنند %~% در صف عزم چون بکشی خنجر دها
# 34 گویا به لفظ فهم تو آمد زبان عقل %~% بینا به نور رای تو شد دیده ذکا
# 35 بر هر زبان ثنای تو گشته است چون سخن %~% در هر دلی هوای تو رسته است چون گیا
# 36 چون مهر بی نفاق کنی در جهان نظر %~% چون ابر بی دریغ دهی خلق را عطا
# 37 اقرار کرد مال به جود تو و بسست %~% دو کف تو گواه و دو باید همی گوا
# 38 جاه تو را به گردون تشبیه کی کنم %~% گفته است هیچ کس به صف راست را دو تا
# 39 عزم تو را که تیغ نخوانیم خرده ای ست %~% زیرا که تیغ تیز فراوان کند خطا
# 40 گر دشمنت ز ترس برآرد چو مرغ پر %~% آخر چو مرغ گردد گردان به گردنا
# 41 تو خاص پادشاه شدی بس شگفت نیست %~% شد خاص پادشا پسر خاص پادشا
# 42 ای عقل را دهای تو چون دیده را فروع %~% ای فضل را ذکای تو چون دیده را ضیا
# 43 چون بخت نحس گفته من نشنود همی %~% نزد تو مستجاب چرا شد مرا دعا
# 44 معلوم شد مرا که هنوز اندرین جهان %~% ماندست یک کریم که دارد مرا وفا
# 45 چون بر محمد علیم تکیه اوفتاد %~% زهره است چرخ را که نماید مرا جفا
# 46 ضعف و کساد بیش نترساندم کزو %~% بازوی من قوی شد و بازار من روا
# 47 ای هر کفایتی را شایسته و امین %~% وی هر بزرگیی را اندر خور و سزا
# 48 تو شاخ آن درختی کاندر زمانه بود %~% برگش همه شجاعت و بارش همه سخا
# 49 اندر پناه سایه او بود مأمنم %~% تا بر روان پاکش غالب نشد فنا
# 50 یک رویه دوستم من و کم حرص مادحم %~% هم راست در خلأام و هم پاک در ملا
# 51 هم مدح نادر آید و هم دوستی تمام %~% مادح چو بی طمع بود و دوست بی ریا
# 52 نظم مرا چو نظم دگر کس مدان از آنک %~% یاقوت زرد نیکو ماند به کهربا
# 53 هر چند کز برای جزا بایدت مدیح %~% والله که بر مدیح نخواهم ز تو جزا
# 54 آزاده ای که جوید نام نکو به شعر %~% چون بندگان ز خلق نباید ستد بها
# 55 در مدحت تو از گل تیره کنم گهر %~% هرگز چو مدحت تو که دیدست کیمیا
# 56 امروز من چو خار و گیاام ذلیل و پست %~% از باغ بخت تو کندم هر زمان بلا
# 57 تو آفتاب و ابری کز فر و سعی تو %~% گلها و لاله ها دمد از خار و از گیا
# 58 ابیات من چو تیر است از شست طبع من %~% زیرا یکی کشیده کمانم ز انحنا
# 59 چون از گشاد بر نظرت شد زمانه راست %~% هرگز گمان مبر که ز بخت افتدش بدا
# 60 بیمار گشت و تیره تن و چشم جاه و بخت %~% ای جاه و بخت تو همه دارو و توتیا
# 61 ای نوبهار سرو نبیند همی تذرو %~% وی آفتاب نور نیابد همی سها
# 62 تا دولت است و نعمت با بخت تو به هم %~% از لهو از نشاط مشو ساعتی جدا
# 63 از ساقی یی چو ماه سما جام باده خواه %~% بر لحن و نغمه صنمی چون مه سما
# 64 زان شادی و طرب که دو رخسار او گل است %~% بر حسن او بهشت زمان می کند ثنا
# 65 اندر بر و کنار وی آن سرو لعبتی %~% اندر بهار بزم چو بلبل زند نوا
# 66 نالان شود به زاری چون دست نازکش %~% در چشم گرد او زند انگشت گردنا
# 67 تا طبع ها مراتب دارند مختلف %~% آب است بر زمین و اثیر است بر هوا
# 68 بادت چهار طبع به قوت چهار طبع %~% کرده به ذات اصلی در کالبد بقا
# 69 همچون هوا هوای تو بر هر شرف محیط %~% همچون اثیر اثیر بزرگیت باسنا
# 70 همچون زمین زمین مراد تو اصل بر %~% چون آب آب دولت تو مایه صفا
PageV1P027
### || [genre: Q]
# 1 شاهان جهان شاهی و شاه جهانیا %~% در چشم جور و عدل پدید و نهانیا
# 2 بایسته تر به خسروی اندر ز دیده ای %~% شایسته تر به مملکت اندر زجانیا
# 3 عقل و روان به لطف نیابد همی تو را %~% گویی که عقل دیگر و دیگر روانیا
# 4 روشن به توست سنت و آیین خسروی %~% تازه به توست رسم و ره پهلوانیا
# 5 گر مذهب تناسخ اثبات گرددی %~% من گویمی تو بی شک نوشیروانیا
# 6 گویم مگر که صورت عقلی عیان شده %~% چون بنگرم به عقل و حقیقت همانیا
# 7 گویی صفات ایزدی اندر صفات توست %~% کایدون فزون ز وهم و برون از گمانیا
# 8 برنده نیازی گویی که دولتی %~% دارنده زمینی گویی زمانیا
# 9 با هر کسی چو با تن مهجور وصلتی %~% در هر دلی چو در دل مجرم امانیا
# 10 شاها نظام یابد هندوستان کنون %~% زان خنجر زدوده هندوستانیا
# 11 صاحبقران تو باشی و اینک خدایگان %~% دادت به دست خاتم صاحبقرانیا
# 12 تا مملکت بماند تو جاودان بمان %~% اندر میان مملکت جاودانیا
PageV1P028
### || [genre: Q]
# 1 ای رفیقان من ای عمر و منصور و عطا %~% که شما هر سه سمائید و هوائید و صبا
# 2 کرده بیچاره مرا جوع به ماه رمضان %~% خبری هست ز شوال به نزدیک شما
# 3 تا به مغرب ننموده است مرا چهره هلال %~% من چنان گشتم از ضعف که در شرق سها
# 4 عید گویی که همی آید از سنگ برون %~% یا مه روزه مرا می دهد از سنگ حیا
# 5 از پی طعمه شامی شده ام چون خفاش %~% وز پی دیدن خورشید شدم چون حربا
# 6 چه کنم قصه بیهوده ز خمر و ز خمار %~% چون نمی یارم گفتن سخن ماه سما
# 7 تا به قندیل فتاده است مرا کار به شب %~% همچو شمعم که زیم امشب و میرم فردا
# 8 اندرین روزه همه رنج من است از من آز آنک %~% سفری کرد نیارستم من سرد بغا
# 9 چون مرا هیچ حلاوت نبود اندر روز %~% چه کنم پس تو اگر سازی شب را حلوا
# 10 حاش لله که مرا نیست بدین ره مذهب %~% جز که هزلی است که رفته است میان شعرا
# 11 فرض یزدان را بگزارد هر کس که کند %~% خدمت خاصه سلطان به خلا و به ملا
# 12 تحفه دولت ابورشد رشید آنکه فلک %~% خواهدی تا کند او را از پی جود ثنا
# 13 تا جهان بادا در خدمت سلطان بادا %~% اندرین ز ایزد تقدیر و ز من بنده دعا
PageV1P029
### || [genre: Q]
# 1 خردم نمود گردش چرخ چو آسیا %~% واکنون به خون دیده به سر شد همی مرا
# 2 از درد و رنج فرقت جانان شدم چنانک %~% باد هوا نیم من و شد باد من هوا
# 3 چون کهربا به رنگم و آن قوتم نماند %~% کان کاه بر کشم که ربایدش کهربا
# 4 هر چند بیش گریم تشنه ترم به وصل %~% از آب کس شنید که افزون شود ظما
# 5 روی سما زدود دلم گشته چون زمین %~% پشت زمین ز آب سرم گشته چون سما
# 6 چشمم ز خون به سرخی چون چشم باده خوار %~% رویم ز غم به زردی چون روی پارسا
# 7 رستم ز چنگ هجر که هر چند چاره کرد %~% بیش از خیال باز ندانست مرمرا
# 8 تا گاه روز او و من و هجر دوست دوش %~% پیکار کرده ایم به لشکرگه قضا
# 9 از زخم او و هیبت حکمش مرا بس است %~% پر خون دو دیده من و زردی رخ گوا
# 10 ناگه درآمد از در حجره خیال دوست %~% چون روی او بدیدم گفتمش مرحبا
# 11 زانم ضعیف تن که دلم ناتوان شدست %~% دل ناتوان شد کش از انده بود غذا
# 12 هم خوابه ام سهر شد و هم خانه ام فراق %~% یک لحظه نیستند ز چشم و تنم جدا
# 13 شد آشنا هر آنکه مرا بود دوستدار %~% بیگانه گشت هر که مرا بود آشنا
# 14 بی برگ مانده ام من و نی با هزار برگ %~% من بینوا و فاخته با گونه گون نوا
# 15 گر تیره همچو قیر شود روزگار من %~% ورتنگ چون حصار شود گرد من هوا
# 16 اندر شوم ز ظلمت این تیز چون شهاب %~% بیرون روم ز تنگی آن زود چون صبا
# 17 از آتش دل من و از آب دیدگان %~% نشگفت اگر فزون شودم دانش ودها
# 18 گوهر بود کش آب زیادت کند ثمن %~% گوهر بود که آتشش افزون کند بها
# 19 از عمر شاد گردم از بهر نام و ننگ %~% غمگین شوم چو باز براندیشم از فنا
# 20 بسیار عمر خوردست این اژدهای چرخ %~% او را همی نباشد سیری ز عمر ما
# 21 چون است ای عجب که ز چرخ زمردی %~% دیده برون نمی جهد از چشم اژدها
# 22 ای تن ز غم جدا شو می دان که هیچ وقت %~% یکتا نبود کس را این گنبد دوتا
# 23 خواهی که بخت و دولت گردند متصل %~% با نهمت تو هیچ مکن منقطع رجا
# 24 از صاحب موفق منصور بن سعید %~% آنکش ز حلم پیرهن است از سخا ردا
# 25 نفسش به بردباری و رایش به برتری %~% عزمش به وقت مردی و طبعش گه سخا
# 26 کوه است با رزانت و نارست با علو %~% باد است با سیاست و آب است با صفا
# 27 گر بودی از طبیعت او مایه زمین %~% ور بودی از بزرگی او گوهر سما
# 28 نابارور نرستی هرگز ازین درخت %~% نامستجاب بازنگشتی از آن دعا
# 29 ای طبع تو چو بحر وز بحرت مرا گهر %~% ای رای تو چو مهر وز مهرت مرا ضیا
# 30 ای خلق تو چو مشک وز مشکت مرا نسیم %~% وی لفظ تو چو شهد وز شهدت مرا شفا
# 31 هر نهمتی که خیزد طبعت کند تمام %~% هر حاجتی که افتد رایت کند روا
# 32 رای تو بی تغیر و طبع تو بی ملال %~% حلم تو بی تکلف و جود تو بی ریا
# 33 من بنده آنچنانم کز سنگ ها گهر %~% وز مردمان چنانم کز داس ها گیا
# 34 خردم به چشم خلق و بزرگم به نزد عقل %~% از بخت با حضیضم و از فضل با سنا
# 35 آری شگفت نیست که از رتبت بلند %~% کیوان به چشم خلق بود کم تر از سها
# 36 از رنج چون هبا شدم و نیستم پدید %~% من جز در آفتاب بزرگیت چون هبا
# 37 من ناشنیده گویم از خویشتن چو ابر %~% چون کوه نیستم که بود لفظ او صدا
# 38 تاری شده است چشم من از روی ناکسان %~% از خاک پات خواهم کردنش توتیا
# 39 من جز تو را ندانم و دانم یقین که من %~% چونانکه واجب است ندانم همی تو را
# 40 آرم مدیح سوی تو این در خور مدیح %~% بر تو ثنا کنم همه ای در خور ثنا
# 41 گر هیچ ناسزا را خدمت کنم بدانک %~% هستم سزای هر چه در آفاق ناسزا
# 42 تا خط مستویست بر این چرخ منحنی %~% چرخ استوا نگیرد و خط وی انحنا
# 43 از چرخ باد برتر قدرتو و اندرو %~% کار تو مستقیم در آن خط استوا
# 44 جای محل و جاه تو چون چرخ با علو %~% روز نشاط و لهو تو چون چرخ با سنا
PageV1P030
### || [genre: Q]
# 1 شب آمد و غم من گشت یک دو تا فردا %~% چگونه ده صد خواهد شد این عنا و بلا
# 2 چرا خورم غم فردا وزآن چه اندیشم %~% که نیست یک شب جان مرا امید بقا
# 3 چو شمع زارم و سوزان و هر شبی گویم %~% نماند خواهم چون شمع زنده تا فردا
# 4 همی بنالم چون چنگ و خلق را از من %~% همی به کار نیاید جز این بلند نوا
# 5 همی کند سرطان وار باژگونه به طبع %~% مسیر نجم مرا باژگونه چرخ دو تا
# 6 اگر ز ماه وز خورشید دیدگان سازم %~% به راه راست درآیم به سر چو نابینا
# 7 ضعیف گشته در این کوهسار بی فریاد %~% غریب مانده برین آسمان بی پهنا
# 8 گر آنچه هست بر این تن نهند بر کهسار %~% ور آنچه هست درین دل زنند بر دریا
# 9 ز تابش آب شود در در میان صدف %~% ز رنج خون شودی لعل در دل خارا
# 10 مرا چون تیغ دهد آب آبگون گرودن %~% هر آنگهی که بنالم به پیش او ز ظما
# 11 چو تیغ نیک بتفساندم ز آتش دل %~% در آب دیده کند غرق تا به فرق مرا
# 12 قضا به من نرسد زآنکه نیست از من دور %~% نشسته با من هم زانوی منست این جا
# 13 به هر سپیده دمی و به هر شبانگاهی %~% ز نزد من به زمین بر پراکنند قضا
# 14 ز تاب و تف دمم سنگ خاره خاک شدست %~% در آب چشمم از آن خاک بردمید گیا
# 15 نبشتنی را خاکستر است دفتر من %~% چون خامه نقش وی انگشت من کند پیدا
# 16 بماند خواهد جاوید کز بلندی جای %~% نه ممکن است که بروی جهد شمال و صبا
# 17 مکن شگفت ز گفتار من که نیست شگفت %~% از این که گفتم اندیشه کن شگفت چرا
# 18 عمید مطلق منصور بن سعید که چرخ %~% ز آستانه درگاه او ستد بالا
# 19 جواد کفی عادل دلی که در قسمت %~% ز بخل و ظلم نیامد نصیب او الا
# 20 که جام باده به ساقی دهد به دست تهی %~% به تیغ سر بزند کلک را نکرده خطا
# 21 به مکرمات تو دعوی اگر کند گردون %~% بسنده باشد او را دو کف تو دو گوا
# 22 امام عالم و مطلق تو را شناختمی %~% اگر شناختمی طبع جهل و اصل جفا
# 23 نهادمی همه گل را به خلق تو نسبت %~% اگر ز گلها درنامدی گل رعنا
# 24 بهاری ابر به کف تو نیک مانستی %~% به رعد اگر نزدی در زمانه طبل سخا
# 25 شبی به اصل خود از خار و از صدف گل و در %~% ز روزگار بهاری و ز آفتاب ضیا
# 26 ز چرخ گردون مهری ز کوه ثابت زر %~% ز چشم ابر سرشکی ز حد تیغ مضا
# 27 درست و راست صفات تو گویم و نه شگفت %~% درست و راست شنیدن ز مردم شیدا
# 28 شگفت از آنکه همه مغز من محبت توست %~% ار آنکه کوه رسیل است مرمرا به صدا
# 29 چون من به سنت در اطاعت تو دارم تن %~% فضایل تو به من بر فریضه کرد ثنا
# 30 دلیروار همی وصف تو نیارم گفت %~% ز کفر ترسم زیرا که نیستت همتا
# 31 چه روز باشد کانجاه سازدت گردون %~% که من درآیم و گویم تو را ثنا به سزا
# 32 مرا نگویی از اینگونه چند خواهم دید %~% سپید و چنگ ز روز و ز شب زمین ز هوا
# 33 فلک به دوران گه آسیا و گه دولاب %~% زمین ز گردون گه کهربا گه مینا
# 34 همی چه گویم و دانم همی کجا بینم %~% من آنچه گویم اینست عادت شعرا
# 35 دعای من ز دو لب راست تر همی نشود %~% بدان سبب که رسیدم به جایگاه دعا
# 36 ز بس بلندی ظل زمین به من نرسد %~% نه ام سپید صباح است و نه سیاه مسا
# 37 مدار چرخ کند آگهم ز لیل و نهار %~% مسیر چرخ خبر گویدم ز صیف و شتا
# 38 نگر به دیده چگونه نمایدم خورشید %~% چو آفتاب نماید مرا به دیده سها
# 39 گر استعانت و راحت جز از تو خواستمی %~% دو چنگ را زدمی در کمرگه جوزا
# 40 همیشه بادی بر جای تا همیشه بود %~% به جای مرکز غبرا و گنبد خضرا
# 41 چو چرخ مرکز جاه تو را شتاب و سکون %~% چو طبع آتش رأی تو را سنا و ضیا
PageV1P031
### || [genre: Q]
# 1 زهی موفق و منصور شاه بی همتا %~% زهی مظفر و مشهور خسرو والا
# 2 زهی جهان سعادت به تو فزوده خطر %~% زهی سپهر جلالت به تو گرفته ضیا
# 3 زهی به عالی امرت اسیر کشته قدر %~% زهی به نافذ حکمت مطیع گشته قضا
# 4 زهی سپهر به اقبال تو فکنده امید %~% زهی زمانه به فرمان تو بداده رضا
# 5 زهی سخای مصور به روز بزم و نشاط %~% زهی قضای مجسم به روز رزم و وغا
# 6 تو سیف دولتی و دولت از تو یافته فر %~% تو عز ملتی و ملت از تو برده بها
# 7 تو آن امیری کز روزگار آدم باز %~% همی بخواست زمانه تو را به جهد دعا
# 8 ز بس دعا که زمانه بکرد کرد آخر %~% خدای عزوجل حاجت زمانه روا
# 9 خدایگانی چون تو بیافرید که چرخ %~% تو را به شاهی ناورد و ناورد همتا
# 10 هزار شیری بر باره روز جنگ و نبرد %~% هزار بحری بر تخت روز جود و سخا
# 11 زمین نماید با قدر و رای تو گردون %~% شمر نماید با طبع و دست تو دریا
# 12 برفت کین تو بر آب ازو بخاست غبار %~% گذشت مهر تو بر نار ازو برست گیا
# 13 اگر رسولان آیند ز پی تو از ملکان %~% و گرچه نامه نویسند سوی تو امرا
# 14 تو را رسولان باشند تیرهای خدنگ %~% جواب نامه بود تیغ های روهینا
# 15 کجا گریزد دشمن اگر چه مرغ شود %~% عقاب هیبت تو چون گرفت روی هوا
# 16 اگر مواجهه آید عدوت نشناسی %~% که هیچ وقت ندیدی ازو مگر که قفا
# 17 خدایگانا هر روز بر فزون گشته است %~% بقا و ملک تو افزونت باد ملک و بقا
# 18 ابوالمظفر شاه زمانه ابراهیم %~% که پادشاه زمین است و خسرو دنیا
# 19 به تازگیت فرستاد خلعتی عالی %~% که عاجز است ازو وهم و فکرت شعرا
# 20 قبای خاصه و پشتی خود نسیج به زر %~% یکی مکلل کرده کمر به گوهرها
# 21 ستام زر و مرصع به گوهر الوان %~% که چرخ پیر نداند همیش کرد بها
# 22 ز بس بدایع چون بوستان پر از انوار %~% ز بس جواهر چون آسمان پر از انوا
# 23 ز پشت مرکب تازی همی بتافت چنانک %~% ستاره نیم شب از روی گنبد خضرا
# 24 بسان باد صبا مرکبی که اندر تک %~% ازو بماند حیران و خیره باد صبا
# 25 برو سرینش در زیر آن ستام چنان %~% ز در و گوهر مانند نقطه جوزا
# 26 بسی سلاح و بسی خود و جوشن و خفتان %~% که در خزینه اش بود از خزاین خلفا
# 27 پیام داد که ای چشم ما به تو روشن %~% به مهر دل ز همه بر گزیده ایم تو را
# 28 به هند رفتی و رسم غزا بجا آورد %~% کشید نفس عزیز تو شدت گرما
# 29 سپه کشیدی هر سوی و دشمنان کشتی %~% به هند کردی آثار خنجرت پیدا
# 30 جهان بگشتی و چندان نگشت اسکندر %~% فتوح کردی و چندان نکرده بد دارا
# 31 خبر رسید که نفس عزیز تو شاها %~% همی بنالید اکنون ز رنج یافت شفا
# 32 خدای داند کز بهر تو همی ناسود %~% نه نفس ما ز غمان و نه چشم ما ز بکا
# 33 چو صحت تو مبشر بگفت ما کردیم %~% دهان او همه پر در و لؤلؤ لالا
# 34 تو نور مجلس انسی به روز مجلس انس %~% به روز جستن پیکار پشت بازوی ما
# 35 بداده ایم امارت تو را و در خور توست %~% سپرده ایم به تو هند و مر توراست سزا
# 36 بگیر قبضه شمشیر عدل و جنبش کن %~% بگرد گرد همه هند پادشاه آسا
# 37 کسی که اشهد ان لااله الاالله %~% نگوید از تن او کن تو سر به تیغ جدا
# 38 از آنچنان پدر آری چنین پسر زاید %~% از آفتاب نتیجه شگفت نیست ضیا
# 39 خدایگانا شاها مظفرا ملکا %~% تو را که داند گفتن به حق مدیح و ثنا
# 40 خجسته بادت فرخنده و مبارک باد %~% نواز و خلعت و تشریف شاه کام روا
# 41 بقات بادا چندان که کام و نهمت توست %~% مباد هرگز ملک تو را زوال و فنا
# 42 مساعد تو به هر جایگاه بخت جوان %~% منابع تو به هر شغل دولت برنا
PageV1P032
### || [genre: Q]
# 1 به نو بهاران غواص گشت ابر هوا %~% که می برآرد ناسفته لؤلؤ از دریا
# 2 به لؤلؤ ابر بیاراست روی صحرا را %~% مگر نشاط کند شهریار زی صحرا
# 3 مگر که راغ سپهر است و نرگسان انجم %~% مگر که باغ بهشت است و گلبنان حورا
# 4 زمین به خوبی چون روی دلبر گلرخ %~% هوا به خوشی چون طبع مردم دانا
# 5 ز سبزه گویی دریای سبز گشت زمین %~% درو پدید شده شگل گنبد خضرا
# 6 شکوفه ها همه انوار باغ گردونست %~% که چون پدید شدند افتتاح کرد سما
# 7 زمین ز گریه ابر است چون بهشت برین %~% هوا ز خنده برق است چون که سینا
# 8 یکی بگرید بر بیهده چو مردم مست %~% یکی بخندد خیره چو مردم شیدا
# 9 کنار جوی پر از جام های یاقوت است %~% که شد به جوی درون رنگ آب چون صهبا
# 10 ز بس که خورد از آن آب همچو صهبا باغ %~% شده است راز دل باغ سر به سر پیدا
# 11 ز بس که دیبه و خز داد شاه شرق همی %~% هوا شده همه خز و زمین شده دیبا
# 12 ز بهر چیست که دیبا و خز همی پوشند %~% کنون که آمد گرما فراز و شد سرما
# 13 جهان برنا گر پیر شد نبود عجب %~% عجب تر آن که کنون پیر بوده شد برنا
# 14 شده چو مجلس سیفی ز خرمی بستان %~% غزل سرایان بر شاخ گل هزار آوا
# 15 مگر که شعر سراید همی به مجلس شاه %~% امیر غازی محمود خسرو دنیا
# 16 خدایگانی شاهی مظفری ملکی %~% که ابر روز نوال و شیر روز وغا
# 17 نه حکم او به تهور نه عدل او به نفاق %~% نه حلم او به تکلف نه جود او به ریا
# 18 به هر دیار که بگذشت مرکب میمونش %~% در آن دیار جز انبا نیاید از ابنا
# 19 به هر دیار که آثار جود او برسید %~% گذر نیارد کردن در آن دیار وبا
# 20 تو آفتابی شاها جهان شاهی را %~% سپهر دولت و دین از تو یافت نور و ضیا
# 21 تو کوه حلمی چون بر تو مدح خوانم من %~% به گوشم از تو بشارت رسید به جای صدا
# 22 بدانچه حکم تو باشد سپهر گشته مطیع %~% بدانچه رأی تو بیند داده رضا
# 23 یقین بدان که اگر بحر چون دلت بودی %~% نخاستیش همیشه بخار جز که سخا
# 24 وگر به همت و قدرت بدی سپهر بلند %~% ازو نمودی همواره آفتاب سها
# 25 همیشه جوزا در آسمان کمر بسته است %~% از آنکه خدمت تو رای می کند جوزا
# 26 مگر که پروین بر آسمان سپاه تو شد %~% که هیچ حادثه آن را ز هم نکرد جدا
# 27 سنان توست قدر گر مجسم است قدر %~% حسام توست قضا گر مصور است قضا
# 28 اگر قدر نشد این چون نترسد از فتنه %~% وگر قضا نشد آن چون رسد به هر مأوا
# 29 خدایگانا فرخنده نوبهار آمد %~% وز آمدنش جهان را فزود فر و بها
# 30 ز شادمانی هر ساعتی کنون بزند %~% هزاردستان بر هر گلی هزار نوا
# 31 ز لاله راغ همه پر ز زرمه حله %~% ز سبزه باغ همه پر ز توده مینا
# 32 خجسته بادت نوروز و نوبهار گزین %~% هزار سالت بادا به عز و ناز بقا
# 33 جهان به پیش مراد تو دست کرده به کش %~% فلک به پیش رضای تو پشت کرده دوتا
PageV1P033
### || [genre: Q]
# 1 زلفین سیاه آن بت زیبا %~% گشته است طراز روی چون دیبا
# 2 آن سرو که نیستش کسی همسر %~% وان ماه که نیستش کسی همتا
# 3 بر عاج شکفته بینمش لاله %~% در سیم نهفته یابمش خارا
# 4 بر تخته سیم اوفتد بر هم %~% از سایه دو توده عنبر سارا
# 5 در درج عقیق او پدید آمد %~% از خنده دو رشته لؤلؤ لالا
# 6 شد خسته دلم نشانه تیرش %~% در معرض زخم او منم تنها
# 7 ناگاهم تیر غمزه زد بر دل %~% زان ابروی چفته کمان آسا
# 8 بگذشت ز سینه تیر دلدوزش %~% دل پاره و زخم تیر ناپیدا
# 9 دیدمش به راه دی کمر بسته %~% مانند مه دو هفته در جوزا
# 10 گفتم که چگونه جستی از رضوان %~% این بچه نازدیده حورا
# 11 دانی که به عشق تو گرفتارم %~% بر ساخته تو خویشتن عمدا
# 12 نه نرم شود دلت به صد لابه %~% نه گرم شود سرت به صد مینا
# 13 جز با پریان نبوده ای گویا %~% وز آدمیان نزاده ای مانا
# 14 زنجیر شدست زلف مشکینت %~% وافکنده مرا ز دور در سودا
# 15 شیدا شده ام چرا همی ننهی %~% زنجیر دو زلف بر من شیدا
# 16 بر من ز تو جور و تو بدان راضی %~% با من تو دو تا و من به دل یکتا
# 17 این جور مکن که از تو نپسندد %~% سلطان زمانه خسرو والا
# 18 مسعود بلند همت آن شاهی %~% کز همت او فلک ستد بالا
# 19 طیره ز علو قدر او گردون %~% شرمنده ز غور طبع او دریا
# 20 این در شاهی ز نعت مستغنی %~% وی از شاهان به جاه مستثنا
# 21 چون قدر تو نیست چرخ با رفعت %~% چون طبع تو نیست بحر با پهنا
# 22 طبع تو و علم خسرو و شیرین %~% دست تو وجود وامق و عذرا
# 23 آراسته از تو حضرت غزنین %~% همچون ز رسول مکه و بطحا
# 24 ای ذات تو شمس و ذاتها انجم %~% وی ملکت تو کل و ملک ها اجزا
# 25 آنی که به هیچ وقت خود گردون %~% رای تو عصا نکرد چون اعضا
# 26 با خشم تو دم زند دل دوزخ %~% با حلم تو بر زند که سینا
# 27 کرده خورشید صبح ملک تو %~% روز همه دشمنان شب یلدا
# 28 وزیدن کین در این جهان با تو %~% ای شاه جهان کرا بود یارا
# 29 در خواب عدوی تو نبیند شب %~% جز چنگ پلنگ و یشک اژدرها
# 30 آن کز تو گرفت کینه اندر دل %~% شد بر سر خلق در جهان رسوا
# 31 در دلش چو ناز شعله زد کینه %~% بر تنش چو مار کینه زد اعضا
# 32 چون چهره غفره گشته از زردی %~% بوده چمنی چو صورت غفرا
# 33 چون سوی چمن گذر کنی بینی %~% بگریخت ز بیم لشکر گرما
# 34 شاها سپه خزان پدید آمد %~% هم گونه کهربا شده مینا
# 35 در جمله به یک دگر نکو ماند %~% از زردی برگ و گونه اعدا
# 36 گویی که ز خلق دشمنت خیزد %~% هنگام سپیده دم دم سرما
# 37 انگور و مخالف تو همچون هم %~% از رنگ بگشته هر دو را سیما
# 38 نزدیک شده که خون این و آن %~% بی شک همه ریخته شود فردا
# 39 خون دل این به پای در خانه %~% خون تن آن به تیغ در صحرا
# 40 باقی بادی که از بداندیشان %~% تیغت نکند به هیچ وقت ابقا
# 41 غوغاست مخالف تو را شیوه %~% با هیبت تو چه خیزد از غوغا
# 42 روزی که ز نعل مرکبان افتد %~% در زلزله جرم مرکز غبرا
# 43 از تیره غبار چشمه روشن %~% تاریک شود چو چشم نابینا
# 44 دل دوزد نوک نیزه خطی %~% جان سوزد حد تیغ روهینا
# 45 از چتر تو سایه همای افتد %~% وز گرد سپاه سایه عنقا
# 46 رعد آوا مرکب تو از هر سو %~% هر ساعت برکشد چو نفخ آوا
# 47 ای شاه عجم تو زیر ران آری %~% رخشی که نخواندش خرد عجما
# 48 زیرا که بود به وقت کر و فر %~% عزم و حزمش چو مردم دانا
# 49 دریابد اگر به دل کنی فکرت %~% بشناسد اگر کنی به چشم ایما
# 50 پرورده تنی چو کوهی اندر تن %~% بر رفته سری چو نخلی اندر وا
# 51 چون باد که دست و پای را با او %~% حاجت نبود به هیچ استقصا
# 52 اندر تک دور تاز چون صرصر %~% در جولان گرد گرد چون نکبا
# 53 گر قصد کنی چو وهم یک لحظه %~% از جابلقا رسید به جابلسا
# 54 واثق تو بدان که چون برانگیزی %~% در حمله تست عروة الوثقی
# 55 اندر مه دی بهاری آرایی %~% بر روی بساط ساحت پیدا
# 56 کز چهره و خون دشمنان گردد %~% چون بارگه تو پر گل رعنا
# 57 این هست ولیک نیستت حاجت %~% تا از پی رزم ها شوی کوشا
# 58 نه نفس نفیس را چه رنجانی %~% ای نفس تو فخر آدم و حوا
# 59 واجب نکند به هیچ اندیشه %~% بر طبع عزیز خود نهی حاشا
# 60 من بنده به فتح ها همی گویم %~% هر هفته یکی قصیده غرا
# 61 تا گردد فتح نامه ها پران %~% از هر سو سوی مجلس اعلا
# 62 از نصرت فتح مطلع و مخلص %~% طنان و بدیع و مقطع و مبدا
# 63 دل شعبده ها گشاده از فکرت %~% جان معجزه ها نموده در انشا
# 64 هر لفظی از آن چو صورتی دلکش %~% هر بیتی از آن چو لعبتی زیبا
# 65 شاها تو گزین مالک الملکی %~% هستی تا حشر مالک دنیا
# 66 بنده ز سروش یافت این تلقین %~% این لفظ ز خود نگفت بر عمدا
# 67 تا یابد هال مرکز سفلی %~% تا دارد دور گنبد خضرا
# 68 ایوان تو باد ملک را مکمن %~% درگاه تو باد عدل را مأوا
# 69 تا دولت و دانش است جان پرور %~% از دانش پیر و دولت برنا
# 70 تو شاد نشسته بر گه دولت %~% با حشمت و فر خسرو دارا
# 71 در چشم عزیز چهره دلبر %~% بر دست خجسته ساغر صهبا
# 72 سازنده کار گنبد اخضر %~% خنیاگر بزم زهره زهرا
PageV1P034
### || [genre: Q]
# 1 تا از بر من دور شد آن لعبت زیبا %~% از هجر نیم یک شب و یک روز شکیبا
# 2 بس شب که به یک جای نشستیم و همه شب %~% زو لطف و لطف بود وز من ناله و نینا
# 3 ای آن که تو را زهره و مه نیست همانند %~% وی آن که تو را حور و پری نامده همتا
# 4 نه چون دل من بود به زاری دل وامق %~% نه چون رخ تو بود به خوبی رخ عذرا
# 5 من بی دل و تو دلبر و در زاری و خوبی %~% تا حشر بخوانند به خوبی سمر ما
# 6 وانکس که بخواند سمر ما نه شگفت است %~% گر بیش نخواند سمر غفره و غفرا
# 7 خون راندم از اندیشه هجران و تو حاضر %~% پس حال چه باشد چو بمانم ز تو تنها
# 8 بگذشت مرا عمر به فردا و به امروز %~% تا کی فکنی وعده امروز به فردا
# 9 با چهره پرچینم و با قامت کوژم %~% وان چهره شیرین تو و قامت زیبا
# 10 گمره شود آن کس که همی روی تو بیند %~% آن روی نکو صورت ما نیست همانا
# 11 همرنگ شبه زلف و همرنگ بسد لب %~% وین هر دو به دل بردن عشاق مسما
# 12 در دو شبه تو دو گل سرخ شکفته %~% در بسد تو دو رده لؤلؤ لالا
# 13 غوغای چنان روی و چنان موی بسوزد %~% منمای چنان روی و چنان موی به غوغا
# 14 خورشید به مویه شود و روی بپوشد %~% کان روی چو خورشید بیارایی عمدا
# 15 از مشک چلیپا است بر آن رومی رویت %~% در روم ازین روی پرستند چلیپا
# 16 بر نقره خام تو بتا خامه خوبی %~% بنگاشته از غالیه دو خط معما
# 17 بر مشک زنم بوسه و بر سیم نهم روی %~% ای مشکین زلفین من ای سیمین سیما
# 18 در چاه چو معشوق زلیخایم ازین عشق %~% ای خوبی تو خوبی معشوق زلیخا
# 19 تاریست ز دیبا تن من تا نظر من %~% ناگاه فتاد است بر آن روی چو دیبا
# 20 با واقعه عشقم و با حادثه هجر %~% در عشوه وسواسم و در قبضه سودا
# 21 طبعم ز تو پر کار و دل از رنج تو پربار %~% رازم ز تو پیدا و تن از ضعف نه پیدا
# 22 عاشق ز تو شیداشد و باشد که بنالد %~% پیش ملک از جور تو این عاشق شیدا
# 23 جورت نکشد بنده آن شاه که امروز %~% در روی زمین نیست چو او شاه توانا
# 24 خورشید زمین سایه یزدان فلک ملک %~% سلطان جهان داور دین خسرو دنیا
# 25 مسعود جهانگیر جهاندار که ایزد %~% داد است بدو ملک مهیا و مهنا
# 26 ای شاه بپیمود زمین را و فلک را %~% جاه تو و قدر تو به بالا و به پهنا
# 27 نه دیده معالی تو را گردون غایت %~% نه کرده ایادی تو را گردون احصا
# 28 دانا و توانایی و آباد بود ملک %~% چون شاه توانا بود و خسرو دانا
# 29 هر شاه که او ملک تو و ملک تو بیند %~% از ملک مبرا شود از ملک معرا
# 30 تا آدم و حوا که شدند اصل تناسل %~% هستی ملک و شاه به اجداد و به آبا
# 31 وین آدم و حوا سبب اصل تو بودند %~% ای اصل تو فخر و شرف آدم و حوا
# 32 هر گل که تو را بشکفد اندر چمن ملک %~% خاری شود اندر جگر و دیده اعدا
# 33 بر فرق عدوی تو کشد خنجر گردون %~% در خدمت قدر تو کمر بندد جوزا
# 34 رخش تو و تیغ تو بسی معرکه دیده %~% تا داشته بأسا را بأس تو بیاسا
# 35 نه بوده گه حمله بی رخش مقصر %~% نه کرده گه زخم سر تیغ محابا
# 36 هر پیل که ران تو برانگیخت به حمله %~% با تازش صرصر شد و با گردش نکبا
# 37 وانگاه که با شیر دژاگاه کنی رزم %~% با گردش گردون شود و جوشش دریا
# 38 باشد چو دمان دیوی اندر دم پیکار %~% گردد چو روان حصنی اندر صف هیجا
# 39 از بن بکند کوه چو زی صحرا تازد %~% گویی که روان کوهی گشته است به صحرا
# 40 کین تو برآمد به ثریا و به عیوق %~% لرزان شد و پیچان شد عیوق و ثریا
# 41 مهر تو برافتاد به خارا و به سندان %~% گل رست و سمن رست ز سندان و ز خارا
# 42 هر دل که نه از مهر تو چون نار بود پر %~% از ترس و هراس تو دگر گرددش اعضا
# 43 چون مار همه بر تن او بترکد اندام %~% چون نار همه در شکمش خون شود احشا
# 44 بر مرکز غبرا همه در حکم تو باشد %~% هر جاه که باقی است در این مرکز غبرا
# 45 بر قبه خضرا همه بر امر تو گردد %~% هر سعد که جاریست بر این گنبد خضرا
# 46 هر روز فزون گرددت از گردون ملکی %~% فاللیل بما یطلب من جدک حبلی
# 47 شاها می سوری نوش ایرا به چمن در %~% بگرفت می سوری جای گل رعنا
# 48 هر باغ مگر خلد برین است که هر شاخ %~% با خوبی حورا شد و با زیور حورا
# 49 از باد برآمیخته شنگرف به زنگار %~% در ابر درآویخته بیجاده به مینا
# 50 برخاسته هنگام سپیده نفس گل %~% چونان که به مجمر نفس عود مطرا
# 51 گوئی که گیا قابل جان شد که چنین شد %~% روی گل و چشم شکفه تازه و بینا
# 52 این جمله ز آثار نسیم است مگر هست %~% آثار نسیم سحر انفاس مسیحا
# 53 ای ملک تو کلی که از آن هست به گیتی %~% فخر و شرف و دولت و فتح و ظفر اجزا
# 54 دارالکتب امروز به بنده است مفوض %~% این عز و شرف گشت مرا رتبت والا
# 55 پس زود چو آراسته گنجی کنمش من %~% گر تازه مثالی شود از مجلس اعلا
# 56 اندیشه آن دارم و هر هفته ای آرم %~% زی صدر رفیع تو یکی مدحت غرا
# 57 اشعار من آن است که در صنعت نظمش %~% نه لفظ معار است و نه معنیش مثنا
# 58 انشا کندش روح و منقح کندش عقل %~% گردون کند املا و زمانه کند اصغا
# 59 تا چرخ دو تا گردد بر بنده و آزاد %~% این چرخ دو تا باد تو را بنده یکتا
# 60 هر چیز که خواهی همه از دهر میسر %~% هر کام که جویی همه از بخت مهیا
# 61 داده همه احکام تو را گردون گردن %~% کرده همه فرمان تو را گیتی
PageV1P035
### || [genre: Q]
# 1 دوش در روی گنبد خضرا %~% مانده بود این دو چشم من عمدا
# 2 لون انفاس داشت پشت زمین %~% رنگ زنگار داشت روی هوا
# 3 کلبه ای بود پر ز در یتیم %~% پرده ای پر ز لؤلؤ لالا
# 4 آینه رنگ عیبه ای دیدم %~% راست بالاش در خور پهنا
# 5 مختلف شکل ها همی دیدم %~% کامد از اختران همی پیدا
# 6 افسری بود بر سر اکلیل %~% کمری داشت بر میان جوزا
# 7 راست پروین چو هفت قطره شیر %~% بر چکیده به جامه خضرا
# 8 فرقدان همچو دیدگان هژبر %~% شد پدید از کران چرخ دو تا
# 9 بر کران دگر بنات النعش %~% شد گریزان چون رمه ز ظبا
# 10 همچو من در میان خلق ضعیف %~% در میان نجوم نجم سها
# 11 گاه گفتم که مانده شد خورشید %~% گاه گفتم که خفت ماه سما
# 12 که نه این می برآید از پس خاک %~% که نه این می بجنبد اندر وا
# 13 من بلا را نشانده پیش و بدو %~% شده خرسند اینت هول و بلا
# 14 همت من همه در آن بسته %~% که مرا عمر هست تا فردا
# 15 مویها بر تنم چو پنجه شیر %~% بند بر پای من چو اژدرها
# 16 ناله زار کرد نتوانم %~% که همه کوه پر شد ز صدا
# 17 اشک راندم ز دیدگان چندان %~% کز دل سنگ بر دمید گیا
# 18 گر بخواهد از این همه غم و رنج %~% برهاند به یک حدیث مرا
# 19 خاصه شهریار شرق علی %~% آن چو خورشید فرد و بی همتا
# 20 آن که در نام ها خطابش هست %~% از عمیدان عصر مولانا
# 21 دولت از رأی او گرفته شرف %~% عالم از رأی او گرفته ضیا
# 22 خنجر عدل از او نموده هنر %~% گوهر ملک از او فزوده بها
# 23 رأی او را ذلیل گشته قدر %~% عزم او را مطیع گشته قضا
# 24 تیغ او بر فنای عمر دلیل %~% جود او بر بقای عیش گوا
# 25 بس نباشد سخاوت او را %~% زاده کوه و داده دریا
# 26 گر جهانی به یک عطا بدهد %~% از کف خویش نشمرد به سخا
# 27 دیده عالم از تو شد روشن %~% نامه دولت از تو شد والا
# 28 ملک را رتبتی نماند بلند %~% که نفرمود شهریار تو را
# 29 جز یکی مرتبت نماند که هست %~% جایگاه نشستن وزرا
# 30 بشتاب اندر آن که تا بکنی %~% روی داری همیشه در بالا
# 31 ای چو بارنده ابر در مجلس %~% وی چو آشفته شیر در هیجا
# 32 باز سالی دو شد که در حضرت %~% نه ای از پیش تخت شاه جدا
# 33 نه همی افتدت مراد سفر %~% نه همی آیدت نشاط غزا
# 34 باز بر ساز جنگ ایرا هست %~% خون به جوش آمده به مرگ و فنا
# 35 زین کن آن رزم کوفته شبدیز %~% کار بند آن زدوده روهینا
# 36 دشت را کن به خنجرت جیجون %~% کوه را کن به لشگرت صحرا
# 37 من از این قسم خویش می جویم %~% بازیی دیده ام درین زیبا
# 38 که به هر سو گذر کند سپهت %~% به هوا بر شود غبار و هبا
# 39 من بگیرم غبار موکب تو %~% که بود درد را علاج و شفا
# 40 در دو دیده کشم که دیده من %~% گشت خواهد ز گریه نابینا
# 41 در غم زال مادری که شده است %~% از غم و درد و رنج من شیدا
# 42 نیل کرده رخش ز سیلی غم %~% کرده کافور دیدگان ز بکا
# 43 چون عصا خشک و رفت نتواند %~% در دو گام ای عجب مگر به عصا
# 44 راست گویی همی در آن نگرم %~% که چه ناله کند صباح و مسا
# 45 زار گوید همی کجایی پور %~% کز غمت مرد مادرت اینجا
# 46 من بر این گونه مانده در فریاد %~% زآشنایان و دوستان تنها
# 47 بستد از من زمانه هر چه بداد %~% با که کرده است خود زمانه وفا
# 48 زآن نیارد ستد همی جانم %~% که تو بخریده ایش و داده بها
# 49 تا ضمیری است مرمرا به نظام %~% تا زبانی است مرمرا گویا
# 50 همتت را کنم به واجب مدح %~% دولتت را کنم به خیر دعا
# 51 از چون من کس در این چنین جایی %~% چه بود نی جز دعا و ثنا
# 52 مر مرا داد رأی تو آرام %~% مر مرا کرد جود تو به نوا
# 53 دستم از بخشش تو پر دینار %~% تنم از خلعت تو پر دیبا
# 54 شبی از من بریده نیست صلات %~% روزی از من بریده نیست عطا
# 55 مر مرا آنچنان همی داری %~% که ز من هم حسد برند اعدا
# 56 کرد گفتار من به دولت تو %~% آب و خون مغز و دیده شعرا
# 57 ایمنم زآنکه قول دشمن من %~% نشود هیچ گونه بر تو روا
# 58 زآنکه هرگز گزیده رأی تو را %~% هیچ وقتی نیوفتاد خطا
PageV1P036
### || [genre: Q]
# 1 سپاه ابر نیسانی ز دریا رفت بر صحرا %~% نثار لؤلؤ لالا به صحرا برد از دریا
# 2 چون گردی کش برانگیزد سم شبدیز شاهنشه %~% ز روی مرکز غبرا به روی گنبد خضرا
# 3 گهی ماننده دودی مسطح بر هوا شکلش %~% گهی ماننده کوهی معلق گشته اندر وا
# 4 چو گردون گشت باغ و بوستان از ابر نیسانی %~% گل از گلبن همی تابد بسان زهره زهرا
# 5 از این پر مشک شد گیتی وزآن پر در همه عالم %~% از این پر بوی شد بستان وزآن پر نور شد صحرا
# 6 گهی چون تخته تخته ساده سیم اندر هوا بر هم %~% گهی چون توده توده سوده کافور بر بالا
# 7 گهی ماننده خنگی لگام از سر فرو کنده %~% شده تا زنده اندر مرغزاری خرم و خضرا
# 8 گهی برقش درخشنده چو نور تیغ رخشنده %~% گهی رعدش خروشنده چو شیر شرزه در بیدا
# 9 فلک در سندس نیلی هوا در چادر کحلی %~% زمین در فرش زنگاری که اندر حله خضرا
# 10 زمین خشک شد سیراب و باغ زرد شد اخضر %~% هوای تیره شد روشن جهان پیر شد برنا
# 11 کنون بینی تو از سبزه هزاران فرش میناگون %~% کنون بینی تو از گلبن هزاران کله دیبا
# 12 زمین چون روی مه رویان به رنگ دیبه رومی %~% هوا چون زلف دلجویان به بوی عنبر سارا
# 13 ز پستی لاله شد خندان چو روی دلبر گلرخ %~% ز بالا ابر شد گریان بسان عاشق شیدا
# 14 ز خندان لاله شد گیتی چو خلق خسرو مشرق %~% ز گریان ابر شد دنیا چو طبع خسرو دنیا
# 15 ملک محمود ابراهیم مسعود بن محمود آن %~% که هستش حشمت جمشید و قدر و قدرت دارا
# 16 بدو سنت شده روشن بدو ملت شده تازه %~% بدو دولت شده عالی بدو ملکت شده والا
# 17 نتابد آفتاب کین او هرگز بر آن کس کو %~% بیابد از درخت نعمت او سایه نعما
# 18 چو ابر دولت مهرش بقا بارد گه مجلس %~% چو باد هیبت و کینش فنا آرد گه هیجا
# 19 از این گردد بهار و گل به سرخی چون رخ ناصح %~% وزان برگ خزان گردد به زردی گونه اعدا
# 20 شب نیکو سگال او شده چون روز رخشنده %~% چنان چون روز بدخواهش شده همچون شب یلدا
# 21 خیال خنجر او را شبی مه دید ناگاهان %~% به هر ماهی شود آن شب مه از دیدار ناپیدا
# 22 ایا شاهی خداوندی جهانگیری جهانداری %~% که گشته همت تو آسمان عالم علیا
# 23 به تیغ ای شه جدا کردی بنات النعش را از هم %~% به تیر و ناوک و بیلک به هم بردوختی جوزا
# 24 ببرد تیغ تو خارا بدرد تیر تو سندان %~% نه سندان پیش آن سندان نه خارا پیش آن خارا
# 25 بهاران آمد و آورد باد و ابر نیسانی %~% چو طبع و خلق تو هر دو جهان شد خرم و بویا
# 26 نسیم باغ شد بیزان به بستان عنبر اشهب %~% بحار بحر شد ریزان به صحرا لؤلؤ لالا
# 27 به پیروزی و بهروزی نشین می خور به کام دل %~% به لحن چنگ و طنبور و رباب و بربط و عنقا
# 28 ز دست دلبر گلرخ دلارامی پری چهره %~% عیاری یاسمین عارض نگاری مشتری سیما
# 29 همایون باد نوروزت که بر گیتی همایون شد %~% از آن فرخنده دیدار و همایون طلعت غرا
# 30 تو بادی شادمان دایم مبادا هرگزت خالی %~% نه گوش از نغمه رود و نه دست از ساغر صهبا
PageV1P037
### || [genre: Q]
# 1 نشسته ام ز قدم تا سر اندر آتش و آب %~% توان نشستن ساکن چنین در آتش و آب
# 2 همی نخسبم شبها و چون تواند خفت %~% کسی که دارد بالین و بستر آتش و آب
# 3 همه بکردم هر حیلتی که دانستم %~% مرا نشد ز دل و دیده کمتر آتش و آب
# 4 ز آب عارض دارد بتم ز آتش رخ %~% نه بس شگفت بود بر صنوبر آتش و آب
# 5 بدیع و نغز برآراسته است چهره او %~% به آب و آتش و عنبر معنبر آتش و آب
# 6 چو آب و آتش راند سخن به صلح و به جنگ %~% چگونه گنجدش اندر دو شکر آتش و آب
# 7 نبست صورت ما به جمال صورت او %~% نشد پدید که گردد مصور آتش و آب
# 8 نکرد یاد من و یادگار داد مرا %~% خیال آن صنم ماه منظر آتش و آب
# 9 برفت یارم و من ماندم و برفت و بماند %~% ز رنج در دل و از درد در بر آتش و آب
# 10 بسا شبا که در او رشک برد و رنگ آورد %~% ز گونه می و از لون ساغر آتش و آب
# 11 نشستم و ز دل و چشم خویش بنشاندم %~% به وصل آن بت دلجوی دلبر آتش و آب
# 12 بسا فراوان روزا که از سراب و سموم %~% گرفت روی همه دشت یکسر آتش و آب
# 13 بخواست جست ز من عقل و هوش چو در من جست %~% ز چپ و راست چو برق و چو صرصر آتش و آب
# 14 در آب و آتش راندم همی و گشت مرا %~% به مدح شاه چو دیبای ششتر آتش و آب
# 15 علا دولت مسعود کار و نهیش را %~% مطیع گشت به صنع کروکر آتش و آب
# 16 سپهر قوت شاهی که سهم و صولت او %~% همی فشاند بر چرخ و اختر و آتش و آب
# 17 زدوده تیغش بارید بر نواحی کفر %~% چو تیغ حیدر بر حصن خیبر آتش و آب
# 18 نبست راهش هرگز بلا و فتنه چنانک %~% نبست هرگز راه سکندر آتش و آب
# 19 چو خاک میدان گیرد ز باد حمله سخت %~% به زخم صاعقه انگیز خنجر آتش و آب
# 20 ز باد خاک در آمیخته برون نگرد %~% سوار جنگی بیند برابر آتش و آب
# 21 سبک زبانه زد ناگه و ستونه کند %~% ز تیغ و نیزه سلطان صفدر آتش و آب
# 22 به دست گوهربارش در آب و آتش رزم %~% کشیده گوهرداری به گوهر آتش و آب
# 23 شرار موجش باشد بر آسمان و زمین %~% که درد و حدش گشتست مضمر آتش و آب
# 24 نگاه کرد نیارند چون برانگیزد %~% در آن تناور کوه تکاور آتش و آب
# 25 به حمله بندد بر شور و فتنه راه گذر %~% به تیغ بارد بر درع و مغفر آتش و آب
# 26 چو مار افعی بر خویشتن همی پیچید %~% ز بیم ضربت آن مار پیکر آتش و آب
# 27 شها چو آید دریای کینه تو به جوش %~% ز هیچ روی نبینند معبر آتش و آب
# 28 ز نوک ناوک تو گر کند غضنفر یاد %~% بخیزد از دل و چشم غضنفر آتش و آب
# 29 اگر به خشم نهیب تو بر جهان نگرد %~% شود مسلط بر هفت کشور آتش و آب
# 30 ز عنف و لطف خصال تو خواستند مدد %~% بلی دگر نه بماندندی ابتر آتش و آب
# 31 به طوع خدمت شمشیر و حربه تو کنند %~% اگر شوند ز گردون مخیر آتش و آب
# 32 چو تو عزیمت پیکار و قصد رزم کنی %~% روند با تو برابر دو لشکر آتش و آب
# 33 اگر کژ افتد رهبر ز راه درماند %~% شوند پیش سپاه تو رهبر آتش و آب
# 34 تو را به هر جا فرمان برند و مأمورند %~% اگر چه دارند اقدام منکر آتش و آب
# 35 مثل ز باختر و خاور ار بجوییشان %~% دوند پست کنان کوه و کر در آتش و آب
# 36 وگر مخالف حصنی کشد ز آهن و سنگ %~% بر او تگ آرند از روزن و در آتش و آب
# 37 اگر به ضد تو شاهی رسد به افسر و تخت %~% کنندش زیر و زبر تخت و افسر آتش و آب
# 38 وگر بنام عدوی تو هیچ خطبه کنند %~% ز چپ و راست درافتد به منبر آتش و آب
# 39 وگر ز خدمت تو سرکشی بتابد سر %~% ز هر سوییش درآید چو چنبر آتش و آب
# 40 تبارک الله سلطان امر و نهی تو را %~% چگونه تابع و رامند بنگر آتش و آب
# 41 به چین و روم گذر کرد هیبت تو گرفت %~% دماغ و دیده فغفور و قیصر آتش و آب
# 42 بر آن سپه که کشد دشمن تو حمله برند %~% ز شرق باختر و حد خاور آتش و آب
# 43 در آب و آتش چون بنگریست حشمت تو %~% به چشمش آمد سست و محقر آتش و آب
# 44 ز مهر و کین تو روزی دو نکته بستیدند %~% ز لفظ نظم نکردند باور آتش و آب
# 45 خیال خشم تو ناگاه خویشتن بنمود %~% فتاد لرزه چو دیوانگان بر آتش و آب
# 46 ز رفعت کله و بأس سطوت تو کنند %~% اگر برند خصومت به داور آتش و آب
# 47 ز اوج قدر تو دیدست پستی اختر و چرخ %~% ز حد تیغ تو بر دست کیفر آتش و آب
# 48 به ساق عزم تو و کعب حزم تو نرسد %~% اگر بگیرد تا قلب و محور آتش و آب
# 49 نسیم خلق تو بر آب و آتش ار بوزد %~% چو مشک و عنبر گردد معطر آتش و آب
# 50 شگفت نیست که از رای عدل گستر تو %~% شوند ساخته چون دو برادر آتش و آب
# 51 تو کامران ملکی و به نام تو ملکی است %~% که درگهش را بنده است و چاکر آتش و آب
# 52 به عمر خویش ندیدند پادشاه چو تو %~% ز پادشاهان این دو معمر آتش و آب
# 53 تو آن توانگر جاهی که عور و درویشند %~% به پیش جاه تو این دو توانگر آتش و آب
# 54 اگر بخواهد عدلت جهان کند صافی %~% به نیم لحظه از این دو ستمگر آتش و آب
# 55 همیشه تا به جهان هست عالی و سافل %~% به امر مقضی و حکم مقدر آتش و آب
# 56 به گرد گوی هوا و به گرد گوی زمین %~% محیط گشته دو گوی مدور آتش و آب
# 57 به حرق و غرق تن و جان دشمنت بادند %~% تو را به طبع مطیع مسخر آتش و آب
# 58 بدیع مدحی گفتم بدان نهاد که هست %~% ز لفظ و معنی آن نقش و دفتر آتش و آب
# 59 شنیده ام که کمالی قصیده ای گفته است %~% همه بنا ردیفش چندین در آتش و آب
# 60 به شعر لفظ مکرر نگرددم لیکن %~% ردیف بود و از آن شد مکرر آتش و آب
PageV1P038
### || [genre: Q]
# 1 ببرد خنجر خسرو قرار از آتش و آب %~% اگر چه دارد رنگ و نگار از آتش و آب
# 2 چو آب و آتش نرمست و تیز نیست شگفت %~% از آن که بودش پروردگار از آتش و آب
# 3 گرفت از آب صفاور بود از آتش نور %~% چو آبدار شد و تابدار از آتش و آب
# 4 کند چو آتش و آب آب و آتش اندر زخم %~% اگر مخالف سازد حصار از آتش و آب
# 5 در آب و آتش هرگز نرفت جز ناکام %~% برون نیامد جز کامکار از آتش و آب
# 6 همی قرار نیابد چو آب و آتش از آن %~% که هست گوهر آن بی قرار از آتش و آب
# 7 به زخم گرم کند سرد شخص دشمن از آنک %~% مرکبست چو طبع بهار از آتش و آب
# 8 در آب و آتش نیرنگ ها نماید صعب %~% چو ساحران به کف شهریار از آتش و آب
# 9 سر سلاطین مسعود کآفرید و سرشت %~% شکوه هیبت او کردگار از آتش و آب
# 10 علا دولت و دین خسروی که حشمت او %~% ستد به قوت عدل اقتدار از آتش و آب
# 11 به پیش گنجش مفلس بود جهان غنی %~% اگر چه باشد پیشش بسیار از آتش و آب
# 12 هراس و هیبتش از بهر حبس فتنه همی %~% کنند حصنی سقف و جدار از آتش و آب
# 13 شکوه او به امارت اگر درآرد سر %~% بودش رای زن و کاردار از آتش و آب
# 14 خیال جان بداندیش چون بر او گذرد %~% به پیشش آرد نزل و نزار از آتش و آب
# 15 وگر شوند به بیداری آب و آتش مست %~% برد مهابت دادش خمار از آتش و آب
# 16 ز گرم و سرد جهان رأی او برون آمد %~% زدوده ذات چو زر عیار از آتش و آب
# 17 خدایگانا در موقف مظالم تو %~% کند زمانه شعار و دثار از آتش و آب
# 18 صلابت تو نگردد ضعیف از آفت و شور %~% سیاست تو نگردد فگار از آتش و آب
# 19 عزیمت تو دو رگ دارد از شتاب و درنگ %~% چنانکه داشت دو رنگ ذوالفقار از آتش و آب
# 20 مثال حزم تو را دست و پای از آهن و سنگ %~% لباس عزم تو را پود و تار از آتش و آب
# 21 ز مهر و کین تو ای کوه کین و مهر جهان %~% توانگر آمد چون کوهسار از آتش و آب
# 22 به بزم و رزم تو شاید که زاید و خیزد %~% ز خشم عفو تو سیل و غبار از آتش و آب
# 23 به جان ز خشم تو بدخواه زینهار نیافت %~% که یافتست به جان زینهار از آتش و آب
# 24 چو رزمگه راتف و سرشگ حمله و خوی %~% کند چو دوزخ و دریا کنار آتش و آب
# 25 به مرغزار قضا از درخت بأس و عمل %~% دو شاخ طرفه دمد برگ و بار از آتش و آب
# 26 مبارزان را بیم و امید ننگ و نبرد %~% دو جامه پوشد ناچار و چار از آتش و آب
# 27 چو آب و آتش درهم جهند خوف و رجا %~% چو دود ابر برآید سوار از آتش و آب
# 28 تو حمله آری چو آب و آتش از چپ و راست %~% به ضرب و طعن برآری دمار از آتش و آب
# 29 نه آب گیرد موج نه آتش آرد جوش %~% چو تو برون گذری بادوار از آتش و آب
# 30 خلیل آتش کوبی کلیم آب نورد %~% چه باک داری در کارزار آتش و آب
# 31 زمین و که را پیرار لشگر تو به هند %~% کشید و بست بساط و ازار از آتش و آب
# 32 نصیب آتش و آبش دو ساله داد امسال %~% که تو نصیب ندادیش پار از آتش و آب
# 33 به یک غزات که کردی و هم کنی صد سال %~% گرفت بقعه کفر اعتبار از آتش و آب
# 34 چو بانگ موکب تو بر بساط غزو بخاست %~% نداد گنج همه گنگبار از آتش و آب
# 35 همی گذشتند اندر مصاف هایل تو %~% یلان چون سپر جان سپار از آتش و آب
# 36 ندید ملتی سودی ز باد پیمودن %~% نیافت نیز ره آن خاکسار از آتش و آب
# 37 بماند عاجز و حیران که شد زمین و هوا %~% به چشمش اندر چون قیر و قار از آتش و آب
# 38 سپاه تو ز پس و او در آب گنگ از پیش %~% به حرق و غرق چنین شد شمار از آتش و آب
# 39 به پیل و مال تو امسال ازو مشو راضی %~% هلاک بر تن و جانش ببار از آتش و آب
# 40 فدای جان و تنش کرد پیل و مال چو دید %~% چنین دو دشمن کینه گذار از آتش و آب
# 41 به گردش اندر ناگاه حلقه کن لشگر %~% نگاهبانان بر وی گمار از آتش و آب
# 42 مدان گر آب در آتش قرار خواهد جست %~% برهمن است و نجوید قرار از آتش و آب
# 43 طریق برهمنان دیده ای که چون باشد %~% زنان و مردان خوش روزگار از آتش و آب
# 44 در آب و آتش جان و روان دهند به طبع %~% بلی کنند همه افتخار از آتش و آب
# 45 چو شیر و مار برو زن سپه به رویش آر %~% به چنگ شیر و به دندان مار از آتش و آب
# 46 چو همتت همه غزو است و مانعی نبود %~% وگر چو موج زند رهگذار از آتش و آب
# 47 نه دیر زود شود همچو بقعه قنوج %~% بنای بتکده قندهار از آتش و آب
# 48 بر آب و آتش حکم تو جایز و جاریست %~% سپاه را مددکاری آر از آتش و آب
# 49 تو را چو آب و چو آتش مطیع و منقادند %~% چو شد سپاهی دیگر بدار از آتش و آب
# 50 زیان چه دارد اگر وقت کار و ساعت جنگ %~% بود سپاه تو را دستیار از آتش و آب
# 51 تو را به میمنه و میسره روان گردد %~% دو خیل دل شکر جانشکار از آتش و آب
# 52 بکش به گرد معادی دین سکندر وار %~% بزرگ حصنی سخت استوار از آتش و آب
# 53 که دشمن تو چو برگشت ره فرو بندد %~% برو چو کوه یمین و یسار از آتش و آب
# 54 چو آب و آتش باشد ز لشکر تو دو فوج %~% دو صف طرازد هر مرغزار از آتش و آب
# 55 بر آن سپاه که بدخواه دولت تو بود %~% برند حیله حباب و شرار از آتش و آب
# 56 زدم ز دانش رائی و گر نخواهی تو %~% نکو برآیدت این شغل و کار از آتش و آب
# 57 ولیک تیغ تو هرگز بدین رضا ندهد %~% که داشته است همه ساله عار از آتش و آب
# 58 نگنجد اندر طبعش که هیچ وقت او را %~% به هیچ کار بود پیشکار از آتش و آب
# 59 تو معجز ملکانی و هست رای تو را %~% به ملک معجزه بی شمار از آتش و آب
# 60 اگر گسسته شود مهرت از مدار فلک %~% شود گسسته فلک را مدار از آتش و آب
# 61 وگر گذاری ناگه بر آب و آتش تیغ %~% چه ناله ها شنوی زارزار از آتش و آب
# 62 تو چشم روشن و دلشاد زی که در دل و چشم %~% خلد عدوی تو را خارخار از آتش و آب
# 63 خدای خط تو صد ساله ملک داد آن روز %~% که جوش کرد همه شابهار از آتش و آب
# 64 عقار خواه خوش لعل جام با ممزوج %~% که سست گردد طبع عقار از آتش و آب
# 65 ز می گساری مه پیکری که گویی هست %~% بدیع صورت آن میگسار از آتش و آب
# 66 همیشه تا به جهان اقتضای طبع آن است %~% که گرم و سرد برآید بخار از آتش و آب
# 67 بسان کوره و چشمه عدوت را دل و چشم %~% مباد خالی لیل و نهار از آتش و آب
# 68 نتیجه ای است ز طبع این قصیده اندر وی %~% لطیف معنی یابی هزار آتش و آب
# 69 چو آب و آتش گیتی نماند ای عجبی %~% بماند خواهد این یادگار از آتش و آب
PageV1P039
### || [genre: Q]
# 1 مرا ازین تن رنجور و دیده بی خواب %~% جهان چو پر غرابست و دل چو پر ذباب
# 2 ز بهر تیرگی شب مرا رفیق چراغ %~% ز بهر روشنی دل مرا ندیم کتاب
# 3 رخم چو روی سطرلاب زرد و پوست بر او %~% ز زخم ناخن چون عنکبوت اسطرلاب
# 4 دو دیده همچو دو ثقبه گشاده ام شب و روز %~% ولیک بی خبر از آفتاب و از مهتاب
# 5 حسام را که زند غم کنم ز روی سپر %~% سؤال را که کند دل دهم به اشک جواب
# 6 چو چوب عنابم چین برگرفته روی همه %~% گرفته اشکم در دیده گونه عناب
# 7 مرا ز سر زدگی کز فلک شدم در دل %~% به جز مدیح ملک فکرتی نماند صواب
# 8 خدایگان جهان پادشاه هفت اقلیم %~% سر ملوک زمین مالک قلوب و رقاب
# 9 ابوالمظفر سلطان عالم ابراهیم %~% که خسروان را درگاه او بود محراب
# 10 چو سوی کعبه ملوک جهان بپیوستند %~% به سوی درگه عالی او مجی و ذهاب
# 11 ظهیر دولت و ملک و نصیر دولت و دین %~% به راستی و سزا بودش از خلیفه خطاب
# 12 مفاخر ملکان زمانه از لقب است %~% بدوست باز همیشه مفاخر القاب
# 13 روا بود که فزاید جهان بدو رامش %~% سزا بود که نماید فلک بدو اعجاب
# 14 خدایگانا از مدح و خدمت تو همی %~% همه سعادت محض آمده جلالت ناب
# 15 ز رأی تست فروغ و مضای آتش و آب %~% ز طبع تست صفا و ثبات باد و تراب
# 16 حقیر باشد با همت تو چرخ و جهان %~% بخیل باشد باد و کف تو بحر و سحاب
# 17 به بزمگاه تو شاهان و خسروان خدام %~% به رزمگاه تو خانان و ایلکان حجاب
# 18 نهیب خنجر بران تو عدوی تو را %~% ببست بر دل و بردیده راه شادی و خواب
# 19 ز مهر و کین تو چرخ و فلک دو گوهر ساخت %~% که هر دو مایه عمران شدند و اصل خراب
# 20 بجست ذره زین و چکید قطره زان %~% شد این فروزان آتش شد آن گوارا آب
# 21 کمیتت اندر تک گنبدیست اندر دور %~% حسامت اندر زخم آتشی است اندر تاب
# 22 چه مرکبان را بر هم زند طراد نبرد %~% چه سرکشان را درهم کند طعان و ضراب
# 23 زمین و کوه بپوشد ز خون تازه لباس %~% سپهر و مهر ببندد ز گرد تیره نقاب
# 24 دل مبارز گیرد ز تیر و نیزه غذا %~% سر مخالف یابد ز تیغ و گرز و شراب
# 25 به میغ ظلمت رزمت ز قبضه وز زره %~% جهد ز خنجر برق ورود ز تیر شهاب
# 26 تو را که یارد دیدن به گاه رزم دلیر %~% که نیزه داری در چنگ و تیر در پرتاب
# 27 نیافت یارد از هیبت تو خاک درنگ %~% نکرد یارد با حمله تو چرخ شتاب
# 28 ز زخم خنجر و از گرد موکب تو شود %~% زمین چو چشم همای و هوا چو پر غراب
# 29 از آن فروزی آتش همی به رزم اندر %~% که کرد خواهی دلها به تیغ تیز کباب
# 30 ز نوک رمح تو کندی گرفت چنگ هژبر %~% ز سم رخش تو کندی نمود پر عقاب
# 31 همیشه تا فلک اندر سه وقت هر سالی %~% شود به گشت رحا و حمایل و دولاب
# 32 چو چرخ گردان بر تارک اعادی گرد %~% چو مهر تابان بر طلعت موالی تاب
PageV1P040
### || [genre: Q]
# 1 ز خاک و باد که هستند یار آتش و آب %~% قوی تر آمد بسیار کار آتش و آب
# 2 بساط پشت زمین و شراع روی هوا %~% ملون است ز رنگ و نگار آتش و آب
# 3 لباسهای طبیعت نگر که چون بافد %~% سپهر گردان از پود و تار آتش و آب
# 4 شده هوا و زمین را ز آب و آتش بار %~% مسام تنگ شده رهگذار آتش و آب
# 5 اگر قرار جبلت ز آب و آتش خاست %~% چرا ببرد جبلت قرار آتش و آب
# 6 جز آتش خرد صرف و آب دانش محض %~% همی گرفت نداند عیار آتش و آب
# 7 یسار آتش و آب ار چه سخت بسیار است %~% نه واجب است بدین افتخار آتش و آب
# 8 که پیش همت بونصر پارسی گه بذل %~% به نیم ذره نسنجد یسار آتش و آب
# 9 مؤیدی که به حق عنف و لطف سیرت او %~% معین ظلمت و نور است و یار آتش و آب
# 10 گزیده رادی و مردی جوار همت اوست %~% چنان که خشکی و تری جوار آتش و آب
# 11 بزرگوارا نشگفت اگر کفایت تو %~% کند بریده ز هم کارزار آتش و آب
# 12 سوار نیزه و تیغی و خرم و خوش گشت %~% ز تیغ و نیزه بود روزگار آتش و آب
# 13 ز خشم و عفو تو ایام را درختی رست %~% بر آن دو شاخ و بر و برگسار آتش و آب
# 14 حصار و حصن دل و دیده عدوی تو شد %~% ز تف و اشک شکم در کنار آتش و آب
# 15 اگر وقار و سکون نیست آب و آتش را %~% نشد مضا و نفاذ اختیار آتش و آب
# 16 گرفته کینه و مهرت به نرمی و تیزی %~% همی کشند عنان و مهار آتش و آب
# 17 بدیع نیست که بر مرکز ارادت او %~% چو چرخ گردد از این پس مدار آتش و آب
# 18 ز عدل شافی تو سازگار و دوست شوند %~% دو طبع دشمن ناسازگار آتش و آب
# 19 ز بوی خلق تو بر موضع شتاب و درنگ %~% گل و سمن شکفاند بهار آتش و آب
# 20 خیال رعب نگارد به پیش هر چشمی %~% مهیب صورتی اندر شعار آتش و آب
# 21 یلان رعد شغب همچو ابر خون بارند %~% به برق خنجر در مرغزار آتش و آب
# 22 ز تاب و آتش شمشیر تو به رأی العین %~% قضا ببیند بی شک دمار آتش و آب
# 23 چو کوهساری خیزد ز آب و آتش رزم %~% که مرگ روید از آن کوهسار آتش و آب
# 24 چنان که آهن و پولاد سنگ خاره شده است %~% ز طبع و خلقت حصن و حصار آتش و آب
# 25 چو حکم ماضی و فرمان نافذ تو بدید %~% بجست ماک سکون و وقار آتش و آب
# 26 چو بور و چرمه تو آب و آتش است به جنگ %~% تو را توانم خواندن سوار آتش و آب
# 27 همیشه تا به غنیمت ز خاک قوت باد %~% برد به بالا تف و بخار آتش و آب
# 28 فلک فذلک دارد ز گرمی و سردی %~% به حق برآید جز در شمال آتش و آب
# 29 ز بیم غارت باشد خزینه گوهر و در %~% به کوه و دریا در زینهار آتش و آب
# 30 بود قضا و قدر پیشکار اختر و چرخ %~% بود هوا و زمین زیر بار آتش و آب
# 31 بقات باد که عدل تو حسبت لله %~% به قمع جور ببرد اقتدار آتش و آب
# 32 جهان به کام تو و کار و بار دولت تو %~% زبانه گیرتر از کارزار آتش و آب
# 33 بساط ناصح تو پیشگاه باده و رود %~% سرای حاسد توپی گذار آتش و آب
PageV1P041
### || [genre: Q]
# 1 چو باغ گشت خراب از خزان نماندش آب %~% نماند آب مرآنجای را که گشت خراب
# 2 چو شد رحایی کافور سوده بیخت فلک %~% گر آب ریخت کجا داشت گردش دولاب
# 3 دو چشم روشن بگشاد نرگس از شرمش %~% به ابر تاری بربست آفتاب نقاب
# 4 چو پاره پاره صدف گشت آب جوی و ازو %~% میان جوی درون پر ز لؤلؤ خوشاب
# 5 اگر ببرد کافور نسل ها بی شک %~% چنین به کافور آبستن از چه گشت سحاب
# 6 اگر نه صانع را آب حوض شد منکر %~% چرا شدست چنین سنگ در میانش آب
# 7 نبات زرین گردد ز آب چون نقره %~% زمین حواصل پوشد ز ابر چون سیماب
# 8 ز برگ و برف پر از زر و سیم گردد باغ %~% چو خانه ولی شهریار نصرت یاب
# 9 خجسته طالع محمود خسرو ایران %~% که طالعش را خورشید زیبد اسطرلاب
# 10 خدایگان جهان سیف دولت آنکه ازو %~% خدایگانی تازه شدست و دولت شاب
# 11 خدایگانا آنی که روز رزمت هست %~% قضا به زیر عنان و قدر به زیر رکاب
# 12 مخالفت زنشاب تو آنچنان جسته است %~% که از کمان تو در روز کارزار نشاب
# 13 به شب نیارد خفتن عدوی تو ملکا %~% که جز حسام تو چیزی نبیند اندر خواب
# 14 چه آتش است حسامت که چون فروخته شد %~% بدو دل و جگر دشمنان کنند کباب
# 15 در آن زمان که به هیجا سپیدرویان را %~% مبارزان و دلیران به خون کنند خطاب
# 16 ز خون نماید روی زمین چو چشم همای %~% ز گرد گردد روی هوا چو پر غراب
# 17 چو باد و خاک نجویی مرگ شتاب و درنگ %~% چو رمح و سیف ندانی مگر طعان و ضراب
# 18 رخ عدوت زراندود گشت از پی آبک %~% مرکب است حسامت ز آتش و سیماب
# 19 اگر کبوتر گردد مخالفت ملکا %~% ز دام تو نجهد چون کبوتر از مضراب
# 20 چو تیر و تیغ تو در مغز و دیده دشمن %~% نجست هیچ درخش و نرفت هیچ شهاب
# 21 چو کوه و بادی لیکن چو کوه و بادتر است %~% به گاه حلم درنگ و به گاه حمله شتاب
# 22 چو از طبایع آتش برآمدی به جهان %~% ملوک در وی مانده چو باد و آب و تراب
# 23 بلند گرودن زیبدت درگه عالی %~% که زهره حاجب باشدش مشتری بواب
# 24 سخا و عدل تو اندر جهان به روز و به شب %~% چنان رود که به روز آفتاب و شب مهتاب
# 25 تو قطب عدلی و محراب ملک راست به تست %~% به قطب راست شود بی خلاف هر محراب
# 26 نه هیچ گردون با همت تو ساید سر %~% نه هیچ آتش با هیبت تو گیرد تاب
# 27 ز عدل تو بکند رنگ ناخنان هژبر %~% ز امن تو بکند کبک دیده های عقاب
# 28 بسنده نیست به بزم تو گر فلک سازد %~% ز برگ ها دینار و ز ابرها اثواب
# 29 جهان دو قسمت باید ز بهر جود تو را %~% یکی همه وزان و یکی همه ضراب
# 30 خدایگانا آنی که از تو و به تو شد %~% زدوده روی حقیقت گشاده چشم صواب
# 31 خجسته بادت تشریف و خلعت سلطان %~% فزونت بادا هر روز خلعت ایجاب
# 32 بسان چرخ سرافراز و بر زمانه بگرد %~% چو آفتاب برافروز و بر زمانه بتاب
PageV1P042
### || [genre: Q]
# 1 بخاست از دل و از دیده من آتش و آب %~% که دید سوخته و غرقه جز من اینت عجاب
# 2 از آتش دل و از آب دیده در دل و چشم %~% همی نیاید فکرت همی نگنجد خواب
# 3 خیال دوست همه روز در کنار منست %~% گهی به صلح درآید گهی به جنگ و عتاب
# 4 چنان نمایدم از آب دیده صورت او %~% که چهره پری از زیر مهره لبلاب
# 5 بدید گونه خود را در آب نیلوفر %~% چو باز کرد همی چشم خود ز مستی خواب
# 6 بدید گونه زرد و رخ کبود مرا %~% فروفکند سر خویش و دیده کرد پر آب
# 7 به گاه رفتنم از در درآمد آن دلبر %~% ز بهر جنگ میان بسته و گشاده نقاب
# 8 چو دید عزم مرا بر سفر درست شده %~% فرو شکست به لؤلؤ کناره عناب
# 9 ز دست و دیده ش بگسسته و بپیوسته %~% به سینه و دو رخش بر دو رسته در خوشاب
# 10 همی گرست و همی گفت عهد من مشکن %~% مسوز جانم و در رفتن سفر مشتاب
# 11 کجا توانی رفتن بر امر محمودی %~% که اوست همبر تقدیر ایزد وهاب
# 12 فروگذاری درگاه شهریار جهان %~% فراق جویی از اولیا و از احباب
# 13 جواب دادم و گفتم که روز بودن نیست %~% صواب شغل من این است و هم نبود صواب
# 14 چه کار باشدم اندر دیار هندستان %~% که هست بر من شاهنشه جهان در تاب
# 15 چو این جواب نگارین من ز من بشنید %~% فرو فکند سر از انده و نداد جواب
# 16 برفت از بر من هوش من برفت و نماند %~% حدیث چون نمک او بر این دل چو کباب
# 17 رهی گرفتم در پیش برکه بود در او %~% به جای سبزی سنگ و به جای آب سراب
# 18 زمین چو کام نهنگ و گیا چو پنجه شیر %~% سپهر چون دم طاووس و شب چو پر غراب
# 19 مرا ز رشک بپوشیده کسوتی چون شب %~% هوای روشن پوشیده کسوت حجاب
# 20 نگاه کردم از دور من تلی دیدم %~% که چاه ژرف نماید از آن بلند عقاب
# 21 که گر منجم بر وی شود چنان بیند %~% بر اوج چرخ که بی غم شود ز اسطرلاب
# 22 رهی دراز بگشتم که اندران همه راه %~% ز فر شاه ندیدم یکی به دست خراب
# 23 جهان سراسر دیدم بسان خلد برین %~% ز عدل خسرو محمودشاه نصرت یاب
# 24 خدایگانی کز فر او همی بکند %~% ز پنجه و دهن شیر رنگ ناخن و ناب
# 25 به جود و رأی بکرده است خلق را بی غم %~% به عدل و داد گشاده است بر جهان ابواب
# 26 خدایگان جهان سیف دولت آنکه به طبع %~% نهاده اند به فرمان او ملوک رقاب
# 27 برنده تیغش در طبع و رنگ سیماب است %~% که کرد روی بداندیشگانش پر ز خضاب
# 28 همی قرار نیابد به جای بر تیغش %~% بلی قرار نیابد به جای بر سیماب
# 29 خدایگانا داند خدای یار نشاط %~% چگونه گشتم تا دیدم آن خجسته خطاب
# 30 خدای داند پای برهنه از جیلم %~% بیامدم به بلهیاره نیم شب به شتاب
# 31 به برشکال شبی من چنان گذشته ام %~% که تا به گردن آب است و تا به حلق خلاب
# 32 کجا توان شدن از پیش تخت تو ملکا %~% کجا توان شدن از آفتاب در مهتاب
# 33 که گر گریخته درگه تو مرغ شود %~% هوا سراسر در گرد او شود مضراب
# 34 مگر که خدمت تو طاعت خدای شده ست %~% که هست بسته در و خلق را ثواب و عقاب
# 35 خدایگانا دریافت مرمرا انده %~% ز غم قرار ندارم همی مرا دریاب
# 36 درخت دولت من بی خلاف خشک شود %~% اگر نبارد کف برو به جای سحاب
# 37 همیشه تا که یکی اول حساب بود %~% مباد آخر عمر تو را به سال حساب
# 38 بقات بادا در ملک تا به پیروزی %~% جهان چو هند بگیری به عمر و دولت شاب
# 39 هزار قصر چو ایران بنا کنی در هند %~% هزار شاه چو کسری بگیری از اعقاب
PageV1P043
### || [genre: Q]
# 1 هوای روشن بگرفت تیره رنگ سحاب %~% جهان گشته خرف بازگشت از سرشاب
# 2 جهان چو یافت شباب ای شگفت گرم و ترست %~% مزاج گرم وتر آری بود مزاج شباب
# 3 روان شده است هوا را خوی و چنان باشد %~% چو وقت گرما پوشد حواصل و سنجاب
# 4 شگفت نیست که شنگرف خیزد از سیماب %~% از آنکه مایه شنگرف باشد از سیماب
# 5 بسان کوره شنگرف شد گل از گل سرخ %~% برو چو روشن سیماب ریخت قطره سحاب
# 6 زمین شده همه چون چشم کبک و روی تذرو %~% هوا شده همه چون دم باز و پر عقاب
# 7 ز بس که ابر هوا همچو بیدلان بگریست %~% چو دلفریبان بگشاد گل ز روی نقاب
# 8 ز کوهسار سحرگه چو صبح صادق تافت %~% گل مورد بگشاد چشم خویش از خواب
# 9 ز بهر آن که ببیند سپاه خسرو را %~% به راغ لاله پدید آمد از میان حجاب
# 10 به بوستان کمر زر ببست گلبن زرد %~% ز بهر خدمت شاه زمانه چون حجاب
# 11 خدایگان جهان تاج خسروان محمود %~% شه همه عجم و خسرو همه اعراب
# 12 به گاه ضرب همی زر و سیم بوسه زند %~% ز عز نامش بر روی سکه ضراب
# 13 سپهر خواست که بوسه زند رکابش را %~% رسید می نتواند بدان بلند جناب
# 14 امید خلق به درگاه او روا گردد %~% که خسروی را قبله است و ملک را محراب
# 15 به تیره ابر و به روشن اثیر در حرکت %~% ز تیغ و تیرش آموختند برق سحاب
# 16 که برق وار جهد از نیام او خنجر %~% شهاب وار رود از کمان به شتاب
# 17 یکی نسوزد جز جان دیو روز نبرد %~% یکی نبارد جز گرد مرگ روز ضراب
# 18 چو روی داری شاها به سوی هندوستان %~% به نام ایزد و عزم درست و رای صواب
# 19 به دولت تو ز بهر سپاه و لشکر تو %~% به دشت آب روان گشت هر چه بود سراب
# 20 خیال تیغ تو در دیده ملوک بماند %~% چنان که تیغ تو بینند روز و شب در خواب
# 21 ز بیم تو تنشان زخم خورده چون نیزه است %~% ز سهم تو دلشان همچو گوی در طبطاب
# 22 به بیشه هایی آری سپاه را که زمینش %~% نتافته است بر او آفتاب و نه مهتاب
# 23 ز رودهایی لشکر همی گذاره کنی %~% که دیو هرگز در وی نیافتی پایاب
# 24 کنون ملوک به بستان و باغ مشغولند %~% همی ستانند انصاف شادی از احباب
# 25 نشانده مطرب زیبا فکنده لاله لعل %~% به پای ساقی گلرخ به دست باده ناب
# 26 ز آب گلها حوض و ز سایبان ایوان %~% ز چوب بتکده عود و ز آب ابر گلاب
# 27 تو را نشاط بدان تا کدام شهر زنی %~% کدام بتکده سازی ز بوم هند خراب
# 28 ستاده مرکب غران به جای بربط و چنگ %~% گرفته خنجر بران به جای جام و شراب
# 29 تو هر زمان ملکا نو بهاری آرایی %~% که عاجز آید ازو خاطر اولوالالباب
# 30 ببارد ابر و جهد برق تا پدید آرد %~% ز خون دشمن بر خاک لاله سیراب
# 31 به رزم آتش افروخته است خنجر تو %~% به پیش آتش افروخته که دارد تاب
# 32 کدام کشور کش نه ز دست تست امیر %~% کدام خسرو کش نه ز دست تست مآب
# 33 ز بس امان که نبشتند از تو شاهان را %~% ز کار ماند شها دست و خامه کتاب
# 34 چنین طریق ز شاهان کرا بود که تراست %~% به حلم و عفو درنگ و به جنگ و جود شتاب
# 35 تو سیف دولتی و عز ملتی که تو را %~% صنیع خویش به نامه خلیفه کرد خطاب
# 36 نصیب دولت و ملت ز خویشتن داری %~% درست کردی بر خویشتن همه القاب
# 37 شهی که ایزد صاحبقرانش خواهد کرد %~% چنین که ساخت ز اول بسازدش اسباب
# 38 کنون همی دمد ای شاه صبح نصرت و فتح %~% هنوز اول صبح است خسروا مشتاب
# 39 همیشه تا فلک آبگون همی گردد %~% گهی بسان رحا گه حمایل و دولاب
# 40 به دولت اندر ملک تو را مباد کران %~% به شادی اندر عمر تو را مباد حساب
# 41 به بوستان سعادت چو زاد سرو ببال %~% ز آسمان جلالت چو آفتاب بتاب
PageV1P044
### || [genre: Q]
# 1 چیست آن کاتشش زدوده چو آب %~% چو گهر روشن و چو لؤلؤ ناب
# 2 نیست سیماب و آب و هست درو %~% صفوت آب و گونه سیماب
# 3 نه سطرلاب و خوبی و زشتی %~% بنماید تو را چو اسطرلاب
# 4 نه زمانه ست و چون زمانه همی %~% شیب پیدا کند همی ز شباب
# 5 نیست محراب و بامداد کنند %~% سوی او روی چون سوی محراب
# 6 نیست نقاش و شبه بنگارد %~% صورت هر چه بیند از هر باب
# 7 همچو مشاطگان کند بر چشم %~% جلوه روی خوب و زلف بتا
# 8 صافی آبست و تیره رنگ شود %~% گر بدو هیچ راه یابد آب
# 9 ماه شکل و چو تافت مهر بر او %~% آید از نور عکس او مهتاب
# 10 چون هوا روشن و به اندک دم %~% پر شود روی او ز تیره سحاب
# 11 روشن و راست گو گویی نیست %~% جز دل و خاطر اولوالالباب
# 12 همچو رای ملک پدید آرد %~% کژی از راستی خطا ز صواب
# 13 نام او باژگونه آن لفظی است %~% که بگویند چون خورند شراب
# 14 شاه محمود سیف دولت و دین %~% که نبیند چو او زمانه به خواب
# 15 آنکه اندر جهان نماند دیو %~% گر شود خشم او به جای شهاب
# 16 خسروان پیش او کمر بندند %~% همچو در پیش خسروان حجاب
# 17 چون زمین و فلک به بزم و به رزم %~% نشناسد مگر درنگ و شتاب
# 18 نیست معجب به جود خویش و جهان %~% می نماید به جود او اعجاب
# 19 ای شهنشاه خسروی که شده ست %~% زیر امر تو گردش دولاب
# 20 نه عجب گر ز بنده محجوبی %~% سازد از ابر آفتاب حجاب
# 21 همه اعدای من زمن گیرند %~% آنچه سازند با من از هر باب
# 22 از عقاب است پر آن تیری %~% که بدو می بیفکنند عقاب
# 23 دستهایم به رشته ای بستست %~% کش ندادست جز دو دستم تاب
# 24 در سکون برترم ز کوه که من %~% در جواب عدو نگیرم تاب
# 25 هر چه گویند مر مرا بی شک %~% زو نیابند خوب و زشت جواب
# 26 هست بنده نبیره آدم %~% در همه چیز اثر کند انساب
# 27 گفته بدسگال چون ابلیس %~% دور کردم از آن چو خلد جناب
# 28 شهریارا مبین تو دوری من %~% مدح من بین چو لولؤ خوشاب
# 29 در صافی نزاد هیچ صدف %~% زر ساده نزاد هیچ تراب
# 30 تا من از خدمت تو گشتم دور %~% کم شد از محتسب مرا ایجاب
# 31 همچو حرفی شدم نحیف و بلا %~% گرد من همچو گرد حرف اعراب
# 32 می فرو باردم چو باران اشک %~% می برآید دمم بسان سحاب
# 33 نیستم چون ذباب شوخ چرا %~% دلم از ضعف شد چو پر ذباب
# 34 چون غرابم ز دور بینی از آن %~% تیره شد روز من چو پر غراب
# 35 کافری نعمتت نبوده مرا %~% دوزخ خشمت از چه کرد عذاب
# 36 بر بد و نیک از تو در همه سال %~% خلق عالم معاقبند و مثاب
# 37 آنکه بی خدمتی ثواب دهیش %~% دید بایدش بی گناه عقاب
# 38 من از آن بندگانم ای خسرو %~% که نبندند طمع در اسباب
# 39 زیست دانند باستام و کمر %~% رفت دانند با عصا و جراب
# 40 گر کمانم کند فلک نجهد %~% سخنم جز به راستی نشاب
# 41 در شوم گر مرا بفرمایی %~% در دهان هژبر تیز انیاب
# 42 بنهم از برای نام تو را %~% دیدگان زیر سکه ضراب
# 43 خسروا بر رهیت تیز مشو %~% سیفی اندر بریدنم مشتاب
# 44 این نهال نشانده را مشکن %~% مکن آباد کرد خویش خراب
# 45 تا بپوشد زمین ز سبزه لباس %~% تا ببندد هوا ز ابر نقاب
# 46 عزی و همچو عز محبب باش %~% سیفی و همچو سیف نصرت یاب
# 47 بر تو فرخنده باد ماه صیام %~% خلد بادت ز کردگار ثواب
PageV1P045
### || [genre: Q]
# 1 مگر مشاطه بستان شدند با دو سحاب %~% که این ببستش پیرایه وان گشاد نقاب
# 2 به در و گوهر آراسته پدید آمد %~% چو نوعروسی در کله از میان حجاب
# 3 برآمد ابر به کردار عاشق رعنا %~% کشیده دامن و افراشته سر از اعجاب
# 4 گهی لآلی پاشد همی و گه کافور %~% گهی حواصل پوشد همی و گه سنجاب
# 5 ز چرخ گردان دولاب وار آب روان %~% به گاه و بی گاه آری چنین بود دولاب
# 6 ز زیر قطره شکوفه چنان نماید راست %~% که از بلور نمایند صورت لبلاب
# 7 گل مورد خندان و دیده بگشاده %~% دو طبع مختلفش داده فعل با دو سحاب
# 8 بسان دوست که یابد وصال یار عزیز %~% پس از فراق دراز و پس از عنا و عذاب
# 9 ز لهو آمده رنج و ز وصل دیده فراق %~% لبان خویش کند پر ز خنده دیده پر آب
# 10 به بوی نافه آهوست سنبل بویا %~% به روی رنگ تذروست لاله سیراب
# 11 از آن خجسته و شاه اسپرغم هر دو شدند %~% یکی چو دیده چرخ و یکی چو چنگ عقاب
# 12 ز شاخ خویش سمن تافت چو ستاره روز %~% ز باغ همچو شب از روز شد رمنده غراب
# 13 هزار دستان با فاخته گمان بردند %~% که گشت باران در جام لاله باده ناب
# 14 به رسم رفته چو رامشگران خوش دستان %~% یکی بساخت کمانچه یکی نواخت رباب
# 15 چو گفت بلبل بانگ نماز غنچه گل %~% بسان مستان بگشاد چشم خویش از خواب
# 16 به پیش لاله بنفشه سجود کرد چو دید %~% که هر دو برگی از لاله شد یکی محراب
# 17 مگر که بود دم جبرئیل باد صبا %~% که همچو عیسی مریم بزاد گل ز تراب
# 18 کنون مگر دم عیسی است بوی گل به سحر %~% که زنده گشت ازو خاطر اولوالالباب
# 19 دهان گل را کرده است ابر پر لؤلؤ %~% به مژده ای که ازو باز یافتست شباب
# 20 چه مژده گفت که امروز شاه خواهد کرد %~% به شادمانی و رامش نشاط جام و شراب
# 21 خدایگان جهان سیف داد و دولت و دین %~% به شادمانی و رامش میان باغ و سراب
# 22 ملک به اصل و به آدم رساند نسبت ملک %~% کراست از ملکان در جهان چنین انساب
# 23 چه سائلست حسامش که چون سؤال کند %~% نباشد او را جز حال بدسگال جواب
# 24 ز برق و آبست الماس وین شگفت نگر %~% کز آب و الماسش برق خاست روز حراب
# 25 بتافتند بر آتش سنان و حربه او %~% گرفت آتش از آن روز باز نیرو و تاب
# 26 چگونه خاست ز پیکان همچو سیمابش %~% شهاب از آنکه ز سیماب نیست اصل شهاب
# 27 تو آن مظفر شاهی که باز تو شد گه رزم %~% قضا عدیل عنان و قدر رفیق رکاب
# 28 چو بازگردی از حمله باشی آهسته %~% به گاه حمله که حمله بری شوی پرتاب
# 29 بلی تو سیفی و سیف این چنین بود دایم %~% که بازگردد به درنگ و در رود به شتاب
# 30 خدای را چو به کاری ارادتی باشد %~% به صنع و حکمت خویشش بسازدش اسباب
# 31 چو کرد خطبه به نامت خطیب بر منبر %~% گشاده کرد به رحمت بر آسمان ابواب
# 32 اگر نه همت تو داشتی گرفته هوا %~% بر آسمان شدی این خطبه و خطیب و خطاب
# 33 خجسته بادت نوروز و این چنین نوروز %~% هزار جفت شده با مه رجب دریاب
# 34 بسان عرعر در بوستان ملک ببال %~% بسان خورشید از آسمان عمر بتاب
# 35 به طوع و رغبت داده تو را زمانه زمان %~% به امر و نهی نهاده تو را ملوک رقاب
PageV1P046
### || [genre: Q]
# 1 چون از فراق دوست خبر دادم آن غراب %~% رنگ غراب داشت زمانه سیاه ناب
# 2 چونانکه از نشیمن بر بانگ تیر و زه %~% بجهد غراب ناگه جستم ز جای خواب
# 3 از گریه چون غرابم آواز در گلو %~% پیدا نبود هیچ سؤال من از جواب
# 4 از خون دو چشم من چو دو چشم غراب و دل %~% آویخته غرابی گشته ز اضطراب
# 5 بودم حذور همچو غرابی برای آنک %~% همچون غراب جای گرفتم درین خراب
# 6 گر روز من سیه چو غراب است پس چرا %~% ماننده غراب ندانم همی شتاب
# 7 بر هجر چون غراب خروشان شدم به روز %~% آموختم ز بند گران رفتن غراب
# 8 چون بانگ او به گوش من آید ز شاخ سرو %~% گیتی شود چو پرش در چشم من ز آب
# 9 گویم چرا خروشی نه چون منی به بند %~% برخیز و بر پرو برو و دوست را بیاب
# 10 ور اتفاقت افتد و بینی بت مرا %~% آگه کنش که بر تن من چیست از عذاب
# 11 گو تا من از تو دورم و دور از تو گشته ام %~% بریان بر آتش غم هجر تو چون کباب
# 12 بردندم از بر تو گروهی ستیزه جوی %~% کرده ز کین و خشم دل و روی را خضاب
# 13 بر کوه خواب کرده به یک جای با پلنگ %~% در دشت آب خورده به یک جوی با ذئاب
# 14 بی شرم چون مخنث و بی عافیت چو مست %~% بی نفس همچو کودک و بی عقل چون مصاب
# 15 تازنده همچو یوز و شکم بنده همچو خرس %~% درنده همچو گرگ و رباینده چون کلاب
# 16 راهی بریده ام که درختان او زخار %~% همچون مبارزانی بودند با حراب
# 17 چون زلف تو هواش ظلام از پس ظلام %~% چون کار من زمینش عقاب از پس عقاب
# 18 کردم به دم نسیم هوا را همی سموم %~% کردم به اشک ریگ بیابان همی خلاب
# 19 اکنون بدین مقام در آن آتشم ز دل %~% کش زاب دیده افزون می گردد التهاب
# 20 چشمم ز بس که کریم همچون رخ تذرو %~% پشتم ز بس که خارم چون سینه عقاب
# 21 سر یافته ست نرمترین بالش از حجر %~% تن یافته ست پاکترین بستر از تراب
# 22 در هر دو دست رشته بندست چون عنان %~% بر هر دو پای حلقه کندست چون رکاب
# 23 یک دست من مذبه و یک دست من محک %~% شب از برای پیشه و روز از پی ذباب
# 24 از پشت دست گیرد دندان من طعام %~% وز خون دیده یابد لبهای من شراب
# 25 هستم یقین بر آنکه گر صاحب اجل %~% خواهد بر تو زود بود مر مرا ایاب
# 26 عبدالحمید احمد عبدالصمد که ملک %~% نه از شیوخ دید چو او و نه از شباب
PageV1P047
### || [genre: Q]
# 1 شد مشک شب چو عنبر اشهب %~% شد در شبه عقیق مرکب
# 2 زان بیم کافتاب زند تیغ %~% لرزان شده ز گردون کوکب
# 3 ما را به صبح مژده همی داد %~% آن راست گو خروس مجرب
# 4 می زد دو بال خود را بر هم %~% از چیست آن ندانم یارب
# 5 هست از نشاط آمدن روز %~% یا از تأسف شدن شب
# 6 ای ماه روی سلسله زلفین %~% وی نوش لب سیمین غبغب
# 7 پیش من آر باده از آن روی %~% نزد من آر بوسه از آن لب
# 8 دل را نکرد باید مغرور %~% تن را نداشت باید متعب
# 9 در دولت و سعادت صاحب %~% کاداب ازو شدست مهذب
# 10 منصوربن سعید بن احمد %~% کش بنده اند حران اغلب
# 11 آنکو عمید رفت ز خانه %~% وانکو ادیب رفت به مکتب
# 12 در فضل بی نظیر و نه مغرور %~% در اصل بی قرین و نه معجب
# 13 از خلق اوست چشمه خورشید %~% وز خلق اوست عنبر اشهب
# 14 نزدیک کردگار مکرم %~% در پیش شهریار مقرب
# 15 در هر زمان به دانش ممدوح %~% در هر دلی به جود محبب
# 16 ای در اصول فضل مقدم %~% وی در فنون علم مدرب
# 17 تقصیر اگر فتاد به خدمت %~% من بنده را مدار معاتب
# 18 کامد همی راهی را یک چند %~% دور از جمال مجلس توتب
# 19 تا بر زمین بروید نسرین %~% تا بر فلک برآید عقرب
# 20 جاه تو باد میمون طالع %~% جان تو باد عالی مرقب
# 21 در مجلست ز رتبت مفرش %~% بر آخورت ز دولت مرکب
PageV1P048
### || [genre: Q]
# 1 قوت روح خون انگور است %~% تن پر از فتنه گشت و معذور است
# 2 آن نبید اندر آن قدح که به وصف %~% جان در جسم و نار در نور است
# 3 همچو زنبور شد زبان گز و باز %~% در گوارش لعاب زنبور است
# 4 باده گر جان حور شد شاید %~% زآن که انگور دیده حور است
# 5 گلبن و باغ پیش ازین گفتی %~% تاج کسری و تخت فغفور است
# 6 بوستان ها ز برگ ها اکنون %~% بر طبق های زر طیفور است
# 7 به دل بانگ قمری و بلبل %~% نغمه چنگ و لحن طنبور است
# 8 کرد بدرود باغ بلبل از آنک %~% مر چمن را ز برف ناطور است
# 9 زنده شد لهو و شادی از پی آنک %~% نعره رعد و نفخه صور است
# 10 بر در و بام برف پنداری %~% بیخته گچ و کشته آکور است
# 11 باغ چون جزع و راغ چون شبه را %~% دل و جان غمگن است و مسرور است
# 12 فرقت آب حوض و وصلت برف %~% این و آن را چو شیون و سور است
# 13 چشم چشمه چرا نگیرد آب %~% که همه روی دشت کافور است
# 14 پنجه سرو و شاخ گل گویی %~% دست مفلوج و پای مقرور است
# 15 برگ نارنج و شاخ پنداری %~% پر طوطی و ساق عصفور است
# 16 از چه سخت آبله زده ست چنار %~% که به خلقت نه سخت محرور است
# 17 رنگ زردی ترنج پیدا کرد %~% کز پی زاد و بود رنجور است
# 18 گر ندیده ست جام می نرگس %~% چون گهی مست و گاه مخمور است
# 19 همه شب خوش چرا همی خندد %~% اگر از نور ماه مهجور است
# 20 چهره سیب سرخ گونه چراست %~% روی زوار خواجه منصور است
# 21 آنکه خلقش به حسن مشتهر است %~% وآنکه ذاتش به لطف مذکور است
# 22 مهر و چرخ است روشن و عالی %~% چه شگفت ار بزرگ و منظور است
# 23 گر چه از خلق در هنر فرد است %~% ور هنرور میان جمهور است
# 24 همه اخبار در بزرگی او %~% ببر عقل نص و مأثور است
# 25 هر چه هست از رضای او بیرون %~% در دیانت حرام و محظور است
# 26 درگهش کعبه شد که طاعت خلق %~% چون به سنت کنند مبرور است
# 27 مجلس او بهشت شد که درو %~% گنه بندگانش مغفور است
# 28 جز ازو سروری همه عجب است %~% جز برو خواجگی همه زور است
# 29 عقل را هر چه در منظوم است %~% زیر پای ثناش منثور است
# 30 بار جودش نشست بر دینار %~% زان رخش زرد و پشت مکسور است
# 31 هنرش را ز رای تربیت است %~% دولتش زان به طبع مامور است
# 32 هر که منصور ناصرش باشد %~% در جهان ناصر است و منصور است
# 33 کلک او شد کلید غیب کزو %~% رازهای فلک نه مستور است
# 34 کان زر است و می فشاند در %~% گاه گنج است و گاه گنجور است
# 35 تندرست است و زار و نالانست %~% ساحر است و بزرگ مسحور است
# 36 نیست آرامشی که در عالم %~% بر تک و تارکش نه مقصور است
# 37 بنده کردش به طبع از پی آنک %~% شیفته برنگار منشور است
# 38 وصف او را چو وهم و خاطر من %~% بی عدد پیشکار مزدور است
# 39 گر چه گفتار من بلند آمد %~% او بدان نزد خلق مشکور است
# 40 زانکه فکر من از مدیحت او %~% نهر جاری و بحر مسجور است
# 41 در قفس مانده ام ز مدحت او %~% طبع من با نوای زر زور است
# 42 در ثناها به تف اندیشه %~% بحر اندر ضمیر باحور است
# 43 ای بزرگی که بر سپهر شرف %~% رای تو آفتاب مشهور است
# 44 چون چنین است پس چرا همه سال %~% روز من چون شبان دیجور است
# 45 از تجلی چرا نصیبم نیست %~% که همه عمر جای من طور است
# 46 دل من کوره ای است پر آتش %~% که تنم در غم ته گور است
# 47 سر همی گرددم ز اشک دو چشم %~% همه تن در میان در دور است
# 48 تارکم زیر زخم خایسک است %~% جگرم پیش حد ساطور است
# 49 روز اقبال من نه منصوفست %~% عدد بخت من نه مجذور است
# 50 صایم الدهرم از ضرورت و کس %~% بر چنین طاعتی نه مأجور است
# 51 بس قلق نیستم یقین دانم %~% رزق مقسوم و بخت مقدور است
# 52 از زمانه نکرده ام گله ای %~% تا بدانسته ام که مجبور است
# 53 مر مرا گاه گاه رنج کند %~% همه ام یوبه لهاوور است
# 54 داند ایزد که سخت نزدیک است %~% دل به تو گر تنم ز تو دور است
# 55 تا همی بر زمین و بر گردون %~% ربع مسکون و بیت معمور است
# 56 نیکخواهت ز بخت محترم است %~% بد سگالت ز چرخ مقهور است
# 57 این بر آن وزن و قافیت گفتم %~% روزگار عصیر انگور است
PageV1P049
### || [genre: Q]
# 1 ملک جوان است و شهریار جوان است %~% کار مهیا و امر و نهی روان است
# 2 شغل زمانه مفوضست به شاهی %~% کز همه شاهان چو آفتاب عیان است
# 3 خسرو عالم علا دولت مسعود %~% آنکه به انصاف پادشاه جهان است
# 4 آنکه کمینه دلیل دولت عالیش %~% آن ظفر شاه بند شهر ستان است
# 5 وآنکه کهینه معین دولت باقیش %~% صاعقه انگیز تیغ فتنه نشان است
# 6 ای بسزا خسروی که گنبد دوار %~% حکم تو را بنده وار بسته میان است
# 7 گردون از بیم تو به جنبش تیزست %~% ماهی از حلم تو به بار گران است
# 8 دهر ز عدل تو با نشاط و سرورست %~% مال ز جود تو با نفیر و فغانست
# 9 عمری کان بی رضای توست هلاک است %~% سودی کان بی سخای توست زیان است
# 10 پی به گمانت نبرد هر چه یقین است %~% ره به یقینت نیافت هر چه گمان است
# 11 هیبت تو نیک سخت زخم است ایرا %~% بازوی بأس تو بس بلند کمان است
# 12 هول تو در دیده زمانه بماندست %~% تفته دلست از نهیب ورفته روان است
# 13 شیر فلک را چو شیر فرش تو بیند %~% صورت بندد که صورتش حیوان است
# 14 ضعف نبیند سیاست تو که آن را %~% تقویت از رای پیر و بخت جوان است
# 15 در صفتت ملک را هزار دهان زاد %~% هر دهنی را از آن هزار زبان است
# 16 در سخنت نظم را هزار سخن خاست %~% هر سخنی را از آن هزار بیان است
# 17 طبع ثنای تو را چنانکه ببایست %~% خواست که گوید ز هیچ نوع ندانست
# 18 عقل کمال تو را در آنچه گمان برد %~% گشت که در یابد ای عجب نتوانست
# 19 باره شبدیز تو به رفتن و جستن %~% نایب ابر بهار و باد خزان است
# 20 گردن او عاشق ارادت دست است %~% پهلوی او فتنه ارادت ران است
# 21 کوه درنگست و نیز باد شتاب است %~% آنچه رکاب است یارب آنچه عنان است
# 22 تیغ به دست تو آتشی است که آن را %~% از دل و جان عدو شرار و دخان است
# 23 بود عذاب مخالفان تو در وی %~% کز تف حمله همی به دوزخ مانست
# 24 صفها از تف تیغ و نیزه و زوبین %~% گفتی اطراف راه کار کشان است
# 25 وز علم گونه گون فکنده همه خاک %~% گفتنی بازار گاه رنگ رزان است
# 26 هر که در آن روز بر مصاف تو بگذشت %~% خسته دل او هنوز در خفقان است
# 27 وآنکه در آن دشت روی منهزمان دید %~% دیده ش مأخوذ علت یرقان است
# 28 ملک به یک حمله ضبط کردی احسنت %~% این ظفرت بر خلود ملک ضمان است
# 29 تیغ بینداز از آنکه تیغ تو بخت است %~% گنج بپرداز از آنکه گنج تو کان است
# 30 خسرو صاحبقران تویی به حقیقت %~% گر پس این چند صد هزار قران است
# 31 خسرو مطلق تو بود خواهی تا حشر %~% هر چه بگویند ضد این هذیان است
# 32 در ازل ایزد فدای جان تو کردست %~% هرچه به گیتی در آفرینش جان است
# 33 حکم فلک شد به اختیار تو مقصور %~% هر چه بیندیشی و بخواهی آن است
# 34 تا همی اندر فلک بروج و نجوم است %~% تا همی اندر زمین مکین و مکان است
# 35 بسته فرمان تو شهور و سنین است %~% بنده فرمان تو زمین و زمان است
PageV1P050
### || [genre: Q]
# 1 چه خوش عیش و چه خرم روزگار است %~% که دولت عالی و دین استوار است
# 2 سخا را نو شکفته بوستان است %~% امل را نو دمیده مرغزار است
# 3 هنر در مد و دانش در زیادت %~% طرب شادان عشرت خوشگوار است
# 4 فراوان شکرها زیبد که بر خلق %~% فراوان فضل های کردگار است
# 5 سریر دولت و دیهیم شاهی %~% علایی رنگ و مسعودی نگار است
# 6 جلالت را فزون تر زین چه روزست %~% سعادت را روان تر زین چه کار است
# 7 که شه مسعود ابراهیم مسعود %~% به گیتی پادشاه کامگار است
# 8 جهانداری که بر درگاه جاهش %~% جهان اندر پناه زینهار است
# 9 فلک با رتبتش یک تیر پرتاب %~% زمین با همتش یک میل وار است
# 10 بلا با حزم او عاجز پیاده ست %~% قضا با عزم او قادر سوار است
# 11 ز هولش صحن های شرزه شیران %~% به سستی پنجه شاخ چنار است
# 12 زمانه شهریارا کس نگوید %~% که جز تو در زمانه شهریار است
# 13 ز تختت مملکت را شادمانی %~% ز تاجت خسروی را افتخار است
# 14 زبان ملک را عدلت عیارست %~% یمین گنج را جودت یسار است
# 15 شب اندر چشم فرمان تو روزست %~% گل اندر دست انکار تو خار است
# 16 فروغ دولتت تابنده نورست %~% شکوه هیبتت سوزنده نار است
# 17 نعیم دولت تو بی زوال است %~% شراب نعمت تو بی خمار است
# 18 محاسب را به یک روزه عطاهات %~% چو خواهد کرد یک ساله شمار است
# 19 منجم را ز بهر ابتداهات %~% چو بندیشد همه روز اختیار است
# 20 به هیجا دشمنت گر شیر زور است %~% علاجش زخم گرز گاوسار است
# 21 به تندی گر حصارش هست خیبر %~% به تیزی خنجر تو ذوالفقار است
# 22 وگرچه هست فرعونی طبیعت %~% چه شد رمح تو ثعبانی شکار است
# 23 وگر هست او به خلقت عاد پیکر %~% چو آید رخش تو صرصر دمار است
# 24 فری کین توز گوهر نقش تیغ است %~% که نصرت را به کوشش حقگزار است
# 25 بلا در باد آن خاکی سرشت است %~% اجل در آتش آن آبدار است
# 26 خرد هر چیز را از وی صفت کرد %~% به گرد حد او گشتن نیارست
# 27 وزان شبدیز تندر شیهه تو %~% زمانه پر صدا چون کوهسار است
# 28 براقی برق جه کز کام زخمش %~% گنه کاران دین را اعتبار است
# 29 سرین و سینه او سخت فربی %~% میان و گردن او بس نزار است
# 30 چون نقش قندهار از حسن لیکن %~% بلای حسن نقش قندهار است
# 31 دز روئین زبانگش پر شکاف است %~% ره سنگین ز سمش پر شرار است
# 32 شتابش عادتی زاده طبیعی است %~% درنگش بازجویی مستعار است
# 33 ز چرخ ار همرکاب افتدش ننگ است %~% ز باد ار همعنان گرددش عار است
# 34 هژبری زشت رویی وقت پیکار %~% همای خوب فالی روز بار است
# 35 به پای دولت آوردت سپرده %~% سری کش تن ترانه جان سپار است
# 36 چو کافر حمله گان خون هیونست %~% چو منکر جثه گان جنگی حصار است
# 37 روان کوهی است وز جنبان شخ او %~% معلق اژدها در ژرف غار است
# 38 دلش بر حرص اغرا عداوت %~% سرش در عشق شور و کارزار است
# 39 میان آبکش فواره او %~% به جوشیدن چو چشمه پربخار است
# 40 به زخم آن عمود خرط کارش %~% عجب حصن افکن خارا گذار است
# 41 شها امروز روز دولت تست %~% بر اینسان باد تا لیل و نهار است
# 42 مراد دین و دنیای تو زین غزو %~% برآید وین دلیلی آشکار است
# 43 که این هفت اختر تابان مطیعند %~% کلاهی را که ترک او چهار است
# 44 به پیروزی برو با طالع سعد %~% که نصرت خنجرت را دستیار است
# 45 همه ابرست هر چت ره نوردست %~% همه نورست هر چت رهگذار است
# 46 زمین از منزلت زرین بساط است %~% هوا از لشکرت مشگین غبار است
# 47 به خارستانت اندر گلستانست %~% به ریگستانت اندر جویبار است
# 48 ره انجام و دل اندر خرمی دار %~% که روز خرمی این دیار است
# 49 تو را هندوستان موروث گاهست %~% که از خلقت زمستانش بهار است
# 50 بزن بیخی که آن را کفر شاخست %~% ببر شاخی که آن را شرک بار است
# 51 قیاس لشکرت نتوان گرفتن %~% که یک مرد تو در مردی هزار است
# 52 بنامیزد تو اینجا ترک داری %~% که با چرخش چخیدن سهل کار است
# 53 به پیکارش تف آتش دمنده %~% ز پیکارش دل آهن فگار است
# 54 تو را مالیدن شیران بیشه %~% بدان شیران یغما و تتار است
# 55 ز تاب تیغ و بانگ کوس امروز %~% جهان بر بت پرستان تنگ و تار است
# 56 درخش برق این در سومنات است %~% خروش رعد آن در گنگبار است
# 57 بدین آوازه هر جایی که شاهیست %~% به غایت ناشکیب و بی قرار است
# 58 ز فکرت نوش این هم طعم زهرست %~% ز حیرت روز آن هم رنگ قار است
# 59 دم اندر حلق او چون تفته شعله %~% مژه بر پلک او چون تیز خار است
# 60 همه بگذاشته گنجی گرفته %~% تو گویی عابد پرهیزگار است
# 61 گهی در خاک چون آهن خزیده %~% گهی در سنگ چون آتش قرار است
# 62 بگیریش از همه در کام شیر است %~% بر آریش ار چه در سوراخ مار است
# 63 بپالایی به پولاد زدوده %~% زمینی کان ز دیوان یادگار است
# 64 بتازی گر ز شیران صد مصافست %~% بیاری گر ز پیلان صد قطار است
# 65 فتوحت را که خواهد بود امسال %~% نموده فتح دست شهریار است
# 66 همی تا مرکز طبعی سکونست %~% همی تا گنبد والی مدار است
# 67 کهینه کار سازت آسمانست %~% کمینه کار دارت روزگار است
# 68 مرادت را ز ملک دهر هر چیز %~% که تو خواهی نهاده در کنار است
PageV1P051
### || [genre: Q]
# 1 ملک مسعود ابراهیم شاه است %~% که بر شاهیش هر شاهی گواه است
# 2 نه چون عدلش جهان را دستگیر است %~% نه چون قدرش فلک را پایگاه است
# 3 نبیند چون کلاه او جلالت %~% کلاه او چه فرخنده کلاه است
# 4 گهی از فرهی رخشنده مهرست %~% گهی از خرمی تابنده ماه است
# 5 گرفته ست و گشادست و شکسته %~% ز شمشیرت که دوران را پناه است
# 6 به هر جایی که اندر کل عالم %~% زمینی یا حصاری یا سپاه است
# 7 جهانگیرا ملوک این جهان را %~% به دولت خدمت تو پهن راه است
# 8 بر جود تو هر ابری چو گردیست %~% بر حلم تو هر کوهی چو کاه است
# 9 به هر لفظی که گوید در دهانش %~% ز سهم تیغ تو وای است و آه است
# 10 نه چون بنده به گیتی مادحی است %~% نه چون تو در زمانه پادشاه است
# 11 بدین بنده اگر خواهی ببخشای %~% که حال و کار و بارش بس تباه است
# 12 به اطلاقت گشاده چشم مانده %~% به گیتی هر که او را نیکخواه است
# 13 نسنجد نزد تو یک پر پشه %~% گرش هم سنگ این گیتی گناه است
# 14 همی تا خامه خاموش گوید %~% که زیر هر سپیدی یک سیاه است
# 15 تو را هر ساعتی از ملک عزی است %~% تو را هر لحظه ای از بخت جاه است
PageV1P052
### || [genre: Q]
# 1 دل از دولت همیشه شاد بادت %~% که ما شادیم تا بینیم شادت
# 2 تو آنی کز خرد چیزی نماندست %~% درین گیتی که آن ایزد ندادت
# 3 ستوده سیرت و پاکیزه طبعت %~% گزیده فعلت و نیکو نهادت
# 4 چو چرخ عالی از رتبت محلت %~% چو آب صافی از پاکی نژادت
# 5 زمین پیراسته است از تیغ تیزت %~% جهان آراسته است از دست رادت
# 6 میان بندگی اقبال بستت %~% زبان محمدت دولت گشادت
# 7 به خدمت بخت هم زانو نشستت %~% به حرمت فتح در پیش ایستادت
# 8 همی تازه شود عالم به نامت %~% همی باده خورد دولت به یادت
# 9 هنرمندی ز تو نادر نباشد %~% چو ملک شاه باشد اوستادت
# 10 همایون باد بر تو عید و هر روز %~% که از گردون بر آید عید بادت
PageV1P053
### || [genre: Q]
# 1 این چنین رنج کز زمانه مراست %~% هیچ دانی که در زمانه کراست
# 2 هر چه در علم و فضل من بفزود %~% همچنانم ز جاه و مال بکاست
# 3 نیستم عاشق از چه رخ زردم %~% نیستم آهو از چه پشت دوتاست
# 4 ای تن آرام گیر و صبر گزین %~% که هر امروز را ز پس فرداست
# 5 مشو آنجا که دانه طمع است %~% زیر دانه نگر که دام بلاست
# 6 خویشتن را خلق مکن بر خلق %~% برد نو بهتر از کهن دیباست
# 7 زان عزیز است آفتاب که او %~% گاه پیدا و گاه ناپیداست
# 8 همه از آدمیم ما لیکن %~% او گرامی ترست کو داناست
# 9 همه آهن ز جنس یکدگر است %~% که همه از میانه خار است
# 10 نعل اسبان شد آنچه نرم آهن %~% تیغ شاهان شد آنچه روهیناست
# 11 نه غلط کردم آنکه داناییست %~% برسیده به هر مراد و هواست
# 12 هنر از تیغ تیز پیدا شد %~% که بدو شاه قبضه را آراست
# 13 باژگونه است کار این گیتی %~% زین همه هر چه گفتم از سوداست
# 14 هر که او راست باشد و بی عیب %~% بر وی از روزگار بیش عناست
# 15 به همه حال بیشتر ببرند %~% هر درختی که شاخ دارد راست
# 16 تو چنان برگمان که من دونم %~% سخن من نگر که چون والاست
# 17 اصل زر عیار از خاک است %~% اصل عود قمار نه ز گیاست
# 18 این شگفتی نگر کجا سخنم %~% نکته زاید همی و آید راست
# 19 گر چه پیوسته شعر گویم من %~% عادت من نه عادت شعر است
# 20 نه طمع کرده ام ز کیسه کس %~% نه تقاضاست شعر من نه هجاست
# 21 همچو ما روزگار مخلوق است %~% گله کردن ز روزگار چراست
# 22 گله از هیچ کس نباید کرد %~% کز تن ماست آنچه بر تن ماست
# 23 کرم پیله همی به خود بتند %~% که همی بند گرددش چپ و راست
# 24 ار خسی افتدت به دیده منال %~% سوی آن کس نگر که نابیناست
# 25 حذر از تو چه سود چو برسد %~% لابد آنچ از خدای بر تو قضاست
# 26 شادمانی به عمر کی زیبد %~% چون حقیقت بود همی که فناست
# 27 صعب باشد پس هر آسانی %~% نشنیدی که خار با خرماست
# 28 مکرمت را یکی درخت شناس %~% که برو برگ وی ز شکر و ثناست
# 29 آفتابش ز نور نورانی است %~% آب او از مروت است و سخاست
# 30 سایه دارست و اهل دانش را %~% زیر آن سایه ملجا و مأواست
# 31 مکرمت کن که بگذرد همه چیز %~% مکرمت پایدار در دنیاست
PageV1P054
### || [genre: Q]
# 1 از پس من غمست و پیش غم است %~% ز بر من نمست و زیر نم است
# 2 این دل بسته خسته درد است %~% وین تن خسته بسته الم است
# 3 عجبا هر چه بیش می نالم %~% مرمرا رنج بیش و صبر کم است
# 4 بی شمار انده است بر من جمع %~% این بلا بین کزین شمرده دم است
# 5 آتش طبع و دود نیاز %~% همه از پخت دوزخ شکم است
# 6 به فزازنده سپهر بلند %~% وین شگفت این بزرگتر قسم است
# 7 که همه وجه بر من مسکین %~% از همه کس تعدی و ستم است
# 8 چه توان کرد کانچه بود و بود %~% بوده حکم و رفته قلم است
# 9 قصه خویش چند پردازم %~% به کریمی که صورت کرم است
# 10 خواجه بونصر پارسی که چو مهر %~% به همه فضل در جهان علم است
# 11 در هنر تاج گوهر عربست %~% در نسب فخر دوده عجم است
# 12 کف کافیش بحری از جود است %~% طبع صافیش گنجی از حکم است
# 13 در جهانش به مکرمت دست است %~% بر سپهرش ز مرتبت قدم است
# 14 رزمش افروخته تر از سقر است %~% بزمش آراسته تر از ارم است
# 15 از بد روزگار معصوم است %~% به بر شهریار محترم است
# 16 پاسخ من چرا همه لا کرد %~% چون جواب همه کسش نعم است
# 17 دل بدان خوش همی کنم کآخر %~% به حقیقت وجود را عدم است
# 18 باد اقبال در پرستش او %~% تاشمن در پرستش صنم است
PageV1P055
### || [genre: Q]
# 1 جشن اسلام عید قربانست %~% شاد ازو جان هر مسلمانست
# 2 خانه گویی ز عطر خرخیز است %~% دشت گویی ز حسن بستانست
# 3 باد فرخنده بر خداوندی %~% که دلش گنج راز سلطانست
# 4 خواجه عبدالحمید بن احمد %~% که به جاه آفتاب دیوانست
# 5 نامه ای نیست در کمال و دها %~% که بر او نام او نه عنوانست
# 6 در هنر حله ای نپوشد خلق %~% که بر خلق او نه خلقانست
# 7 نشناسم گرانبها چیزی %~% که بر جود او نه ارزانست
# 8 کف او ابر و رای او مهر است %~% دل او بحر و طبع او کانست
# 9 خامه او پیاده ای است دوان %~% که سوار هزار میدانست
# 10 سر بریده دو نوک نیزه او %~% خیر و شر است و درد و درمانست
# 11 تند ابریست بر ولی و عدو %~% که درو رحمتست و طوفانست
# 12 سر چو بر کلک خط او بنهاد %~% هر چه در دهر جن و انسانست
# 13 گره کلک او چنان دانم %~% که مگر خاتم سلیمانست
# 14 تا سر کلک او به مشک سیاه %~% بوته سیم ساده بریانست
# 15 وز دبیری که در زمانه کند %~% بر دبیران وبال تاوانست
# 16 هر چه در مدح او همی گویند %~% در برزگی هزار چندانست
# 17 ای بزرگی که دامن قدرت %~% چرخ گردنده را گریبانست
# 18 در صفت های عقل تو خاطر %~% عاجز و ناتوان و حیرانست
# 19 دل تو با صفاوت عقل است %~% تن تو در لطافت جانست
# 20 ملک را دانش تو خورشید است %~% خلق را بخشش تو بارانست
# 21 فضل را خاطر تو معیار است %~% عقل را فکرت تو میزانست
# 22 هر امیدی که ره به تو نبرد %~% رهبرش بی خلاف شیطانست
# 23 تا تو را نصرت است هم زانو %~% همبر دشمن تو خذلانست
# 24 مدح کم نایدت که مادح تو %~% بنده مسعود سعد سلمانست
# 25 بر ثناهای تو به هر بستان %~% با نوای هزار دستانست
# 26 در خراسان چو من کجا یابی %~% که به هر فضل فخر کیهانست
# 27 ورنه دشمن چرا همی گوید %~% که در اندیشه خراسانست
# 28 گر ازین نوع در سرم گشته است %~% نزد من دیو به زیزدانست
# 29 تا کیم خانه سمج تاریک است %~% تا کیم جای کوی ویرانست
# 30 راست گویی دو دیده بیدار %~% در دو چشم آتشین دو پیکانست
# 31 چون که بر بند من همی نرسد %~% آنکه والی بند و زندانست
# 32 که ز سرما مرا هر انگشتی %~% راست چون تیز کرده سوهانست
# 33 این دلم چند رنج طبع کشد %~% نه دل و طبع سنگ و سندانست
# 34 نی نگفتم بگو معاذالله %~% بل همه کار من به سامانست
# 35 نه تن من ز بند رنجور است %~% نه دل من ز بد هراسانست
# 36 تکیه بر حسن عهد بوالفتح است %~% شادی از حفظ و نظم قرآنست
# 37 خرد کاریست اینکه هم جنسم %~% رستم زال پور دستانست
# 38 ای کریمی که خوی و عادت تو %~% خالص بر و محض احسانست
# 39 چرخ پندارم آتشین حربه است %~% که به آزار گشت نتوانست
# 40 دید در باب من عنایت تو %~% زان همه کارها به سامانست
# 41 بر من احسان تو فراوان شد %~% و اندک چون تویی فراوانست
# 42 محمدت خر که روز اقبالست %~% مکرمت کن که روز امکانست
# 43 نه همه سال کار هموار است %~% نه به هر وقت حال یکسانست
# 44 بر جهان چند نوع نیرنگ است %~% بر فلک چند گونه احزانست
# 45 پرجفا چرخ سخت پیکار است %~% بی وفا دهر سست پیمانست
# 46 تا در افلاک هفت سیاره است %~% تا به گیتی چهار ارکانست
# 47 دولت و بخت بنده وار تو را %~% پیشکار است و زیر فرمانست
# 48 ناصح ناصح تو برجیس است %~% حاسد حاسد تو کیوانست
# 49 عید قربان رسید و هر روزی %~% بر عدوی تو عید قربانست
PageV1P056
### || [genre: Q]
# 1 به نظم و نثر کسی را گر افتخار سزاست %~% مرا سزاست که امروز نظم و نثر مراست
# 2 به هیچ وقت مرا نظم و نثر کم نشود %~% که نظم و نثرم در است و طبع من دریاست
# 3 به لطف آب روانست طبع من لیکن %~% به گاه کثرت و قوت چو آتشست و هواست
# 4 اگر چه همچو گیا نزد هر کسی خوارم %~% وگرچه همچو صدف غرق گشته تن بی کاست
# 5 عجب مدار ز من نظم و نثر خوب و بدیع %~% نه لؤلؤ از صدف است و نه انگبین ز گیاست
# 6 به نزد خصمان گر فضل من نهان باشد %~% زیان ندارد نزدیک عاقلان پیداست
# 7 شگفت نیست اگر شعر من نمی دانند %~% که طبع ایشان پستست و شعر من والاست
# 8 به چشم جد و حقیقت مرا نمی بینند %~% که نزد عقل مرا رتبت و شرف به کجاست
# 9 اگر چو چشمه خورشید روشن است و بلند %~% چگونه بیند آن کش دو چشم نابیناست
# 10 به هیچ نوع گناهی دگر نمی دارم %~% مرا جز اینکه ازین شهر مولد و منشاست
# 11 اگر برایشان سحر حلال برخوانم %~% جز این نگویند آخر که کودک و برناست
# 12 ز کودکی و ز پیری چه فخر و عار آید %~% چنین نگوید آن کس که عاقل و داناست
# 13 هزار پیر شناسم که مشرک و گبر است %~% هزار کودک دانم که زاهدالزهدست
# 14 اگر رئیس نیم یا عمید زاده نیم %~% ستوده نسبت و اصلم ز دوده فضلاست
# 15 اگر به زهد بنازد کسی روا باشد %~% ور افتخار کند فاضلی به فضل سزاست
# 16 به اصل تنها کس را مفاخرت نرسد %~% که نسبت همه از آدم است و از حواست
# 17 مرا به نیستی ای سیدی چه طعنه زنی %~% چو هست دانشم ار زر و سیم نیست رواست
# 18 خطاست گویی در نیستی سخا کردن %~% ملامت تو چه سودم کند چو طبع سخاست
# 19 به جود و بخل کم و بیش کی شود روزی %~% خطا گرفتن بر من بدین طریق خطاست
# 20 اگر به نیک و بد من میان ببندد خلق %~% جز آن نباشد بر من که از خدای قضاست
# 21 ز بس بلا که بدیدم چنان شدم به مثل %~% که گر سعادت بینم گمان برم که بلاست
# 22 تو حال و قصه من خوان که حال و قصه من %~% بسی شگفت تر از حال وامق و عذراست
# 23 اگر چه بر سرم آتش ببارد از گردون %~% ز حال خود نشوم و اعتقاد دارم راست
# 24 گهر بر آن کس پاشم که در خور گهر است %~% ثنا مر او را گویم که در سزای ثناست
# 25 امیر غازی محمود سیف دولت و دین %~% که پادشاه بزرگ است و مفخر دنیاست
# 26 خجسته نامش بر شعرهای نادر من %~% چو مهر بر درم است و چو نقش بر دیباست
# 27 بدین قصیده که گفتم من اقتدا کردم %~% به اوستاد لبیبی که سیدالشعراست
# 28 بر آن طریق بنا کردم این قصیده که گفت %~% سخن که نظم دهند آن درست بایدور است
# 29 قصیده خرد ولیکن به قدر و فضل بزرگ %~% به لفظ موجز و معنیش باز مستوفااست
# 30 هر آنکه داند داند یقین که هر بیتی %~% ازین قصیده من یک قصیده غراست
# 31 چنین قصیده ز مسعود سعد سلمان خواه %~% چنین قصاید مسعود سعد سلمان راست
PageV1P057
### || [genre: Q]
# 1 طاهر ثقت الملک سپهر است و جهانست %~% نه راست نگفتم که نه اینست و نه آنست
# 2 نی نی نه سپهر است که خورشید سپهر است %~% نی نی نه جهانست که اقبال جهانست
# 3 آن چرخ محلست که با حلم زمینست %~% وان پیر ضمیرست که با بخت جوانست
# 4 هر باره که زین کرده شود همت او را %~% اندر میدان زیر دو کف زیر دو رانست
# 5 ای آنکه سوی دولت تو قاصد نصرت %~% پیوسته یگانه است و دوگانست و سه گانست
# 6 شد منفعت عالم دست تو که آن دست %~% کانست و نه کانست که بخشنده کانست
# 7 شد مصلحت دنیا مهر تو که آن مهر %~% جانست و نه جانست فزاینده جانست
# 8 سهم تو عجب نیست اگر صاعقه تیر است %~% زیرا که کف هیبت تو برق کمانست
# 9 آن کس که چو گل نیست به دیدار تو تازه %~% در دیده ش چون دیده نرگس یرقانست
# 10 وانکس که نه چون مورد وفادار تو باشد %~% مانند دل لاله دلش در خفقانست
# 11 نه بار جهان بر تن تو هیچ نشسته است %~% نه راز سپهر از دل تو هیچ نهانست
# 12 امید جهان زنده و دلشاد بماند %~% تا دولت تو در بر انصاف روانست
# 13 عزمت نه سبکسارست ار چه سبکست او %~% حزمت نه گرانبارست ار چند گرانست
# 14 بادیست شتاب تو کش از کوه رکابست %~% کوهیست درنگ تو کش از باد عنانست
# 15 طبع تو زمانست و زمینست همیشه %~% در نفع زمینست و به تأثیر زمانست
# 16 بر چرخ محیط است مگر عالم روحست %~% دارنده دهر است مگر چرخ کیانست
# 17 از خاطر تیز تو شود تیغ هنر تیز %~% پس خاطر تو زینسان تیغست و فسانست
# 18 از روی تو حشمت همه چون نرگس چشمست %~% در مدح تو دولت همه چون لاله دهانست
# 19 در مدحت سودست و زیانست به مالت %~% سودت همه سودت و زیانت نه زیانست
# 20 گوشست همه چون صدف آن را که نیوشد %~% وانکس که سراید همه چون کلک زبانست
# 21 ای آنکه ز هول تو دل و دیده دشمن %~% بر آتش سوزنده و بر تیره دخانست
# 22 گر فصل چهار آمد هر سال جهان را %~% پس چون که همه ساله مرا فصل خزانست
# 23 ور فصل خزان بینم دایم به چه معنی %~% زندان من از دیده من لاله ستانست
# 24 نه آفت و اندوه مرا وصف قیاس است %~% نه محنت و تیمار مرا حد و کرانست
# 25 نه در دلم از رنج تحمل را جایست %~% نه در تنم از خوف رگم را ضربانست
# 26 گر خوردنی یابم هر هفته نه هر روز %~% از دست مرا کاسه و از زانو خوانست
# 27 ور هیچ به زندانبان گویم که چه داری %~% گوید که مخور هیچ که ماه رمضانست
# 28 گویمش که بیمارم و رو شربت و نان آر %~% خنده زند و گوید خود کار در آنست
# 29 هر چند که محبوس است این بنده مسکین %~% بی نان نزید چون بنده حیوانست
# 30 بدبخت کسی ام که به چندان زر و نعمت %~% امروز همه قصه من قصه نانست
# 31 جز کج نرود کار من مدبر منحوس %~% کاین طالع منحوسم کجر و سرطانست
# 32 بسیار سخن گفت مرا بخت پس آنگه %~% هر کرده که او کرد بدان گفته همانست
# 33 گر دل به طمع بستم شعرست بضاعت %~% ور احمقی کردم اصل از همدانست
# 34 امروز مرا صورت ادبار عیان شد %~% نزد همگان صورت این حال عیانست
# 35 در بندم و این بند ز پایم که گشاید %~% تا چرخ فلک بند مرا بسته میانست
# 36 از خلق چه نالم که هنر مایه رنج است %~% وز بخت چه گریم که جهان بر حدثانست
# 37 در ذات من امروز همی هیچ ندانند %~% که انواع سخن را چه بیان و چه بناست
# 38 وز من اثری نیست جز این لفظ که گویند %~% این شعر بخوانید که این شعر فلانست
# 39 گیتی چو ضمانی کندم شاد نباشم %~% زان روی که این گیتی بس سست ضمانست
# 40 زین بیش چرا گردون بگذاردم ایرا %~% گردون رمه خود را خونخواره شبانست
# 41 از جمله خداوندا در وهم نیاید %~% که احوال من بد روز اینجا به چه سانست
# 42 گر دولت تو بخت مرا دست نگیرد %~% از محنت خود هر چه بگویم هذیانست
# 43 ور در دل تو هیچ بگیرد سخن من %~% در کار خلاصم چه خلاف و چه گمانست
# 44 کانرا که به جان بیم کند چرخ ستمگر %~% نقشی که کند کلک تو منشور امانست
# 45 شایسته صدر تو ثنا آمد و نامد %~% کان کس که ثنا گفتت دانست و ندانست
# 46 دانست که جز معجزه گفتنش نشاید %~% بسیار بکوشید که گوید نتوانست
# 47 هر گفته و هر کرده تو دولت و دین را %~% بر جاه دلیل است و بر اقبال نشانست
# 48 امکان تو با تمکین همچون تن و جان باد %~% تا جان و تن از کون و مکینست و مکانست
# 49 چون کوه متین بادی تا کوه متین است %~% با بخت قرین بادی تا دور قرانست
PageV1P058
### || [genre: Q]
# 1 هیچ کس را غم ولایت نیست %~% کار اسلام را رعایت نیست
# 2 نیست یک تن درین همه اطراف %~% که درو وهن را سرایت نیست
# 3 کارهای فساد را امروز %~% حد و اندازه ای غایت نیست
# 4 می کنند این و هیچ مفسد را %~% بر چنین کارها نکایت نیست
# 5 نیست انصاف را مجال توان %~% عدل را قوت حمایت نیست
# 6 زین قوی دست مفسدان ما را %~% دست و تمکین یک جنایت نیست
# 7 آخر ای خواجه عمید حسن %~% از تو این خلق را عنایت نیست
# 8 از همه کارها که در گیتی است %~% هیچ کس را چو تو هدایت نیست
# 9 چه شد آخر نماند مرد و سلاح %~% علم و طبل نی و رایت نیست
# 10 لشکری نیست کار دیده به جنگ %~% کار فرمای با کفایت نیست
# 11 این همه هست شکر ایزد را %~% از چنین کارها شکایت نیست
# 12 چه کنم من که مر شما را بیش %~% هیچ اندیشه ولایت نیست
# 13 به چنین عیب های عمر گذار %~% غم و رنج مرا نهایت نیست
# 14 جان شیرین خوشست و چون بشود %~% از پس جان به جز حکایت نیست
# 15 این همه قصه من همی گویم %~% از زبان کسی روایت نیست
# 16 وین معونت که من همی خواهم %~% دانم از جمله جنایت نیست
# 17 شد ولایت صریح تر گفتم %~% ظاهر است این سخن کنایت نیست
# 18 آیتی آمده درین به شما %~% گر چه امروز وقت آیت نیست
PageV1P059
### || [genre: Q]
# 1 پسر محتاج ای من شده محتاج به تو %~% از پی آنکه همه خلق به تو محتاجست
# 2 مردمی کن برسان خدمت من چون برسی %~% به بزرگی که کفش بحر عطا امواجست
# 3 عمده مملکت قاهره بورشد رشید %~% خاص شاهی که فروزنده تخت و تاجست
# 4 ای جوادی که به نزد تو ز زوار و ز زر %~% بدره در بدره و افواج پس افواجست
# 5 مملکت را ز تو هر لحظه صد استنباط است %~% محمدت را ز تو هر روز صد استخراجست
# 6 جاه را صدر تو منظورترین پیشگه است %~% جود را بزم تو مشهورترین منهاجست
# 7 رایهای تو در آفاق مصالح بدرست %~% سعدهاییست که در انجم و در ابر اجست
# 8 هر حکیمی که به نزد تو بود معیوبست %~% هر فصیحی که به نزد تو رسد لجلاجست
# 9 تا سرافراز براقیست ز اقبال تو را %~% از شرف روز بزرگیت شب معراجست
# 10 زندگان را سر نیروی چو اوداج آمد %~% ظلم افتد که مگر مهر تو در اوداج است
# 11 سائل از جود تو اندر طرف نعمت هاست %~% نعمت اندر کف تو از شغب تاراجست
# 12 اهتزاز از امل جود تو آرد در طبع %~% آنکه اندر رحم کون هنوز امشاجست
# 13 تا شب جاه تو از بخت تو روشن روزست %~% روزهای همه اعدات شبان داجست
# 14 نصرت ار صیقل شمشیر تو باشد نه عجب %~% که ظفر زین ره انجام تو را سراجست
# 15 شولک تو که پدید آید پندارد خلق %~% کز شبه گویی بر چارستون عاجست
# 16 گوهر مدح تو را دست هنر نظام است %~% حله شکر تو را طبع خرد نساجست
# 17 تا به مدح تو گشاده دهنم طوطی وار %~% چشم در روی نکویی که مگر دراجست
# 18 تا بینداختیم تیر نهاد از بر خویش %~% پشتم از فرقت خم داده کمان چاجست
# 19 نیست بس دیر که چون پنبه بداز برف زمین %~% تا همی گفتی چون ابر خزان حلاجست
# 20 نقشبندیست کنون ابر بهار ای عجبی %~% که به دیباجی او روی زمین دیباجست
# 21 می خوشخواره خوشبوی همی خور در باغ %~% قمری و بلبل عواد خوش و صناجست
# 22 روی ترکان را تا وصف به لاله است و به گل %~% زلف خوبان را تا نعت به قیر و ساجست
# 23 مدت عمر تو صد سال دگر خواهد بود %~% من همی گویم وین حکم خود از هیلاجست
# 24 موسم راوی در کعبه اقبال تو باد %~% که ره خلق بدو همچو ره حجاجست
# 25 پسر محتاج آورد بدین قافیه ام %~% حمل انصافش هم بر پسر محتاجست
PageV1P060
### || [genre: Q]
# 1 امروز هیچ خلق چو من نیست %~% جز رنج ازین نحیف بدن نیست
# 2 لرزان تر و نحیف تر از من %~% در باغ شاخ و برگ سمن نیست
# 3 انگشتریست پشت من گویی %~% اشکم جز از عقیق یمن نیست
# 4 از نظم و نثر عاجز گشتم %~% گویی مرا زبان و دهن نیست
# 5 از تاب درد سوزش دل هست %~% وز بار ضعف قوت تن نیست
# 6 این هست و آرزوی دل من %~% جز مجلس عمید حسن نیست
# 7 صدری که جز به صدر بزرگیش %~% اقبال را مقام وطن نیست
# 8 چون طبع و خلق او گل و سوسن %~% در هیچ باغ و هیچ چمن نیست
# 9 لؤلؤ و در چو خط و چو لفظش %~% ولله که در قطیف و عدن نیست
# 10 اصل سخن شده ست کمالش %~% واندر کمالش ایچ سخن نیست
# 11 مداح بس فراوان دارد %~% لیکن از آن یکیش چو من نیست
PageV1P061
### || [genre: Q]
# 1 بر تو سید حسن دلم سوزد %~% که چو تو هیچ غمگسار نداشت
# 2 تن من زار بر تو می نالد %~% که تنم هیچ چون تو یار نداشت
# 3 زان تو را خاک در کنار گرفت %~% که چو تو شاه در کنار نداشت
# 4 زان اجل اختیار جان تو کرد %~% که به از جانت اختیار نداشت
# 5 زان بکشتت قضا که بر سر تو %~% دست جد تو ذوالفقار نداشت
# 6 هم به مرگی فگار باد تنی %~% که دلش مرگ تو فگار نداشت
# 7 ای غریبی کجا مصیبت تو %~% هیچ دانا غریب وار نداشت
# 8 ای عزیزی که در همه احوال %~% جان من دوستیت خوار نداشت
# 9 تیغ مردانگیت زنگ نزد %~% گل آزادگیت خار نداشت
# 10 آب مهر تو را خلاب نبود %~% آتش خشم تو شرار نداشت
# 11 هیچ میدان فضل و مرکب عقل %~% در کفایت چو تو سوار نداشت
# 12 من شناسم که چرخ خاک نگار %~% چون سخن های تو نگار نداشت
# 13 به خطا خاطرت کژی نگرفت %~% از جفا طبع تو غبار نداشت
# 14 نگرفت عیار اثیر فلک %~% که مگر بوته عیار نداشت
# 15 سی نشد سال عمر تو ویحک %~% سال زاد تو را شمار نداشت
# 16 این قدر داد چون تویی را عمر %~% شرم بادش که شرم و عار نداشت
# 17 باره عمر تو بجست ایراک %~% چون که در تک شد او قرار نداشت
# 18 چون بناگوش تو عذار ندید %~% کو ز مشک سیه عذار نداشت
# 19 بدنیارست کرد با تو فلک %~% تا مرا اندرین حصار نداشت
# 20 تن من چون جدا شد از بر تو %~% عاجز آمد که دستیار نداشت
# 21 دلم از مرگت اعتبار گرفت %~% که ازین محنت اعتبار نداشت
# 22 هیچ روزی به شب نشد که مرا %~% نامه تو در انتظار نداشت
# 23 گوشم اول که این خبر بشنود %~% به روانت که استوار نداشت
# 24 زار مسعود از آن همی گرید %~% که به حق ماتم تو زار نداشت
# 25 ماتم روزگار داشته ام %~% که دگر چون تو روزگار نداشت
# 26 باره دولتت ز زین برمید %~% بختی بخت تو مهار نداشت
# 27 همچنین است عادت گردون %~% هر چه من گفتمش به کار نداشت
# 28 دل بدان خوش کنم که هیچ کسی %~% در جهان عمر پایدار نداشت
PageV1P062
### || [genre: Q]
# 1 تا مرا بود بر ولایت دست %~% بودم ایزد پرست و شاه پرست
# 2 امر شه را و حکم الله را %~% نبدادم به هیچ وقت از دست
# 3 دل به غزو و به شغل داشتمی %~% دشمنان را از آن همی دل خست
# 4 چون به کفار می نهادم روی %~% بس کس از تیغ من همی به نرست
# 5 به یکی حمله من افتادی %~% خیل دشمن ز ششهزار نشست
# 6 مگر از زخم تیغ من آهن %~% حلقه گشت و ز زخم تیغ بجست
# 7 آمد اکنون دو پای من بگرفت %~% خویشتن در حمایتم پیوست
# 8 من کنون از برای راحت او %~% به گه خفتن و بخاست و نشست
# 9 دست در دست برده چون مصروع %~% پای در پای می کشم چون مست
# 10 بس که گویند از حمایت اگر %~% بکشی دست و رسم آن آئین هست
# 11 جز به فرمان شهریار جهان %~% باز کی دارم از حمایت دست
# 12 تا نگوید کسی که از سر جهل %~% بنده مسعود امان خود بشکست
PageV1P063
### || [genre: Q]
# 1 تا توانی مکش ز مردی دست %~% که به سستی کسی ز مرگ نجست
# 2 ماهی ار شست نگسلد در آب %~% بسته او را به خشکی آرد شست
# 3 هر که او را بلند مردی کرد %~% تا به روز اجل نگردد پست
# 4 روی ننمود خوب در مجلس %~% تا ندیدند در مصافش شکست
# 5 هر که با جان نایستاد به رزم %~% دان که در پیشگه به حق ننشست
# 6 سر فرازد چو نیزه هر مردی %~% که میان جنگ را چو نیزه ببست
# 7 ای بسا رزمگاه چون دوزخ %~% که قضا اندر او درست نرست
# 8 دل مردان ز ترس چون دل طفل %~% سر گردان ز حمله چون سرمست
# 9 چرخ گردان ز گرد کان چو شبه %~% تیغ بران ز خون چو شاخ کبست
# 10 نیزه چون حمله خواستم بردن %~% گشت پیچان مرا چو مار به دست
# 11 گفتم این شاخ مرگ راست گرای %~% که بسی دل به خواهم خست
# 12 کنی ار احتراز وقتش نیست %~% ور کنی اضطراب جایش هست
# 13 یا بجنبی همی ز شادی خون %~% یا بلرزی همی ز بیم شکست
PageV1P064
### || [genre: Q]
# 1 ماه صیام آمد این ملک به سلامت %~% فرخ و فرخنده باد ماه صیامت
# 2 آمد ماه بزرگوار گرامی %~% و آسود از تلخ باده زرین جامت
# 3 نزد خداوند عرش بادا مقبول %~% طاعت خیر تو و صیام قیامت
# 4 نام تو پاینده باد از آنکه نبشه ست %~% دست بقا برنگین دولت نامت
# 5 چرخی و تابنده خلق توست نجومت %~% بحری و بخشنده کف توست غمامت
# 6 شیری و میدان رزمگاه عرینت %~% تیغی و خفتان و مغفرست نیامت
# 7 مهری و هرگز مباد هیچ کسوفت %~% دهری و هرگز مباد هیچ ظلامت
# 8 هست سهام تو دو دیده حاسد %~% گویی کز خواب کرده اند سهامت
# 9 هست حسامت همیشه بر سر اعدا %~% گویی کز عقل کرده اند حسامت
# 10 قیصر در روم گشته بنده بنده ت %~% کسری در پارس شد غلام غلامت
# 11 خان به شب از سهم تو نخسبد هرگز %~% گر به بر خان رسد ز خشم پیامت
# 12 هست به دام تو دشمن تو همیشه %~% گویی گشت این جهان سراسر دامت
# 13 دیده بدخواه تو چو دیده افعی است %~% از سر آن خنجر ز مرد فامت
# 14 کام خود از بخت خود نیابد هرگز %~% هر که ز خلق جهان نجوید کامت
# 15 دایم تابنده باد بر فلک ملک %~% طلعت تابنده چو ماه تمامت
# 16 بادا در بوستان عمر قرارت %~% بادا اندر سرای ملک مقامت
PageV1P065
### || [genre: Q]
# 1 گه وداع بت من مرا کنار گرفت %~% بدان کنار دلم ساعتی قرار گرفت
# 2 وصال آن بت صورت همی نبست مرا %~% بدان زمان که مرا تنگ در کنار گرفت
# 3 چو وصل او را عقل من استوار نداشت %~% دو دست من سر زلفینش استوار گرفت
# 4 به رویش اندر چندان نگاه کردم تیز %~% که دیده ام همه دیدار آن نگار گرفت
# 5 در این دل از غم او آتشی فروخت فراق %~% که مغز من زتف آن همه شرار گرفت
# 6 ز بس که دیده ش باریده قطره باران %~% کنار من همه لولوی شاهوار گرفت
# 7 ز بس که گفت که این دم چو در شمار نبود %~% که روز هجر مرا چند ره شمار گرفت
# 8 نه دیر بود که برخاست آن ستوده خصال %~% به رفت و ناقه جمازه را مهار گرفت
# 9 برو نشست و بجست او ز جای خوش چو دیو %~% به قصد غزنین هنجار رهگذار گرفت
# 10 قطار بود دمادم گرفته راه به پیش %~% کلنگ وار به ره بر دم قطار گرفت
# 11 درین میانه بغرید کوس شاهنشه %~% ز بانگ او همه روی زمین هوار گرفت
# 12 نشستم از بر آن برق سیر رعد آواز %~% بسان باد ره وادی و قفار گرفت
# 13 گهی چو ماهی اندر میان جیحون رفت %~% گهی چو رنگ همی تیغ کوهسار گرفت
# 14 گهی چو شیر همی در میان بیشه بخاست %~% گهی چو تنین هنجار ژرف غار گرفت
# 15 چو شب ز روی هوا در نوشت چادر زرد %~% فلک زمین را اندر سیه ازار گرفت
# 16 چو گوی زرد ز پیروزه گنبدی خورشید %~% ز بیم چرخ سوی مغرب الحذار گرفت
# 17 ز چپ و راست همی رفت تیروار شهاب %~% ز بیم او همه پیش و پس حصار گرفت
# 18 ز بس که خوردم در شب شراب پنداری %~% ز خواب روز دو چشمم همی خمار گرفت
# 19 پدید شد ز فلک مهر چون سبیکه زر %~% که هیچ تجربه نتواند آن عیار گرفت
# 20 شعاع خورشید از کله کبود بتافت %~% چو نور روی نگار من انتشار گرفت
PageV1P066
### || [genre: Q]
# 1 کفایت را ستوده اختیار است %~% شهامت را گزیده افتخار است
# 2 عمید ملک منصور سعید آنک %~% محلش نور چشم کارزار است
# 3 وزیر اصلی که از اصل وزارت %~% جهان مملکت را یادگار است
# 4 بزرگی دیر خشم و زود عفو است %~% کریمی کامگار و بردبار است
# 5 جهان بی دانش او ناتمامست %~% فلک با همت او ناسوار است
# 6 به کام مهرش اندر زهر نوش است %~% به چشم کینش اندر نورنار است
# 7 خطا هرگز نیفتد حزم او را %~% که او را سعد گردون پیشکار است
# 8 به حکم تجربت احکام رایش %~% همه ارکان ملک شهریار است
# 9 سرمیدان شدن با کار حیدر %~% به رونق زان سخن در ذوالفقار است
# 10 به نزدیک قیاس انفاس جدش %~% همه آیات دین کردگار است
# 11 نه بی اکرام تو جان را توانست %~% نه بی انعام تو کان را یسار است
# 12 ز جودت موج دریا یک حبابست %~% ز خشمت جوش دوزخ یک شرارست
# 13 نه در بذل تو ذل امتناعست %~% نه در بر تو رنج انتظار است
# 14 اگر میدان فضلت شاهراهست %~% سزد کاثار خلقت شاهوار است
# 15 روا باشد که روی تو امید است %~% که جودت نودمیده مرغزار است
# 16 عجب دارم ز بخت دشمن تو %~% که بر خود خندد و ناسوگوار است
PageV1P067
### || [genre: Q]
# 1 کس را بر اختیار خدای اختیار نیست %~% بر دهر و خلق جز او کامگار نیست
# 2 قسمت چنان که باید کردست در ازل %~% و اندیشه را بر آنچه نهادست کار نیست
# 3 بر یک درخت هست دو شاخ بزرگ و این %~% می بشکند ز بار و بر آن هیچ بار نیست
# 4 چون کاین کثیف جرم زمین هست برقرار %~% چون کاین لطیف چرخ فلک را قرار نیست
# 5 آنها که بر شمردم گویی به ذات خویش %~% موجود گشته اند کشان کردگار نیست
# 6 دانی که بی مصور صورت نیامده ست %~% دانی که این سخن بر عقل استوار نیست
# 7 شاید که از سپهر و جهان رنجکی کشد %~% آن کس کش از سپهر و جهان اعتبار نیست
# 8 ای مبتدی تو تجربه از اوستاد گیر %~% زیرا که به ز تجربه آموزگار نیست
# 9 شادی مکن به خواسته و آز کم نمای %~% کان هر چه هست جز ز جهان مستعار نیست
# 10 بدهای روزگار چه می بشمری همی %~% چون نیک های او بر تو در شمار نیست
# 11 از روزگار نیک و بد خویشتن مدان %~% کز ایزدست نیک و بد از روزگار نیست
PageV1P068
### || [genre: Q]
# 1 دلم از نیستی چو ترسا نیست %~% تنم از عافیت هراسانیست
# 2 در دل از تف سینه صاعقه ایست %~% بر تن از آب دیده طوفانیست
# 3 گه دلم باد تافته گوئیست %~% گه تنم خم گرفته چوگانیست
# 4 موی چون تاب خورده زوبینی است %~% مژه چون آب داده پیکانیست
# 5 همچو لاله ز خون دل روئیست %~% چون بنفشه ز زخم کف رانیست
# 6 روز در چشم من چو اهرمنی ست %~% بند بر پای من چو ثعبانیست
# 7 زیر زخمی ز رنج زخم بلا %~% دیده پتکی و فرق سندانیست
# 8 راست مانند دوزخ و مالک %~% مر مرا خانه ای و دربانیست
# 9 گر مرا چشمه ای است هر چشمی %~% لب خشکم چرا چو عطشانیست
# 10 بر من این خیره چرخ را گویی %~% همه ساله به کینه دندانیست
# 11 نیست درمان درد من معلوم %~% هست یک دردکش نه درمانیست
# 12 نیست پایان شغل من پیدا %~% هست یک شغل کش نه پایانیست
# 13 من نگویم همی که این شر و شور %~% از فلانیست یا ز بهمانیست
# 14 نیست کس را گنه چو بخت مرا %~% طالعی آفریده حرمانیست
# 15 نیست چاره چو روزگار مرا %~% آسمانی فتاده خذلانیست
# 16 نه ازین اخترانم اقبالست %~% نه ازین روشنانم احسانیست
# 17 تیز مهری و شوخ برجیسی است %~% شوم تیری و نحس کیوانیست
# 18 گر چه در دل خلیده اندوهی است %~% ور چه بر تن دریده خلقانیست
# 19 نه چون من عقل را سخن سنجی %~% نه چو من نظم را سخندانیست
# 20 سخنم را برنده شمشیری است %~% هنرم را فراخ میدانیست
# 21 دل من گر به جویمش بحریست %~% طبع من گر بکاومش کانیست
# 22 طبع دل خنجری و آینه ایست %~% رنج و غم صیقلی و افسانیست
# 23 تا شکفته است باغ دانش من %~% مجلس عقل را گلستانیست
# 24 لعبتانی که ذهن من زاد است %~% لهو را از جمال کاشانیست
# 25 نیست جایی ز ذکر من خالی %~% گر چه شهریست یا بیابانیست
# 26 بر طبع من از هنر نو نو %~% هر زمانی عزیز مهمانیست
# 27 نکته ای رانده ام که تألیفی است %~% قطعه ای گفته ام که دیوانیست
# 28 همتم دامنی کشد ز شرف %~% هر کجا چرخ را گریبانیست
# 29 گر خزانیست حال من شاید %~% فکرت من نگر که نیسانیست
# 30 ور خرابیست جای من چه شود %~% گفته من نگر که بستانیست
# 31 سخن تندرست خواه از من %~% گر چه جان در میان بحرانیست
# 32 تجربت کوفته دلیست مرا %~% نه خطایی در او نه طغیانیست
# 33 قسمت نظم را چو پرگاریست %~% سختن فضل را چو میزانیست
# 34 انده ار چه بدآزمون تیریست %~% صبر تن دار نیک خفتانیست
# 35 ای برادر برادرت را بین %~% که چگونه اسیر زندانیست
# 36 بینواییست بسته در سمجی %~% بانوا چون هزار دستانیست
# 37 تو چنان مشمرش که مسعودست %~% با دل خویش گو مسلمانیست
# 38 مانده در محکم و گران بندیست %~% مانده در تنگ و تیره زندانیست
# 39 اندران چه همی نگر امروز %~% کاو اسیر دروغ و بهتانیست
# 40 گر چنین است کار خلق جهان %~% بد پسندیست نابسامانیست
# 41 سخت شوریده کار گردونیست %~% نیک دیوانه سارگیهانیست
# 42 آن برین بی هوا چو مفتونی است %~% وان بر این بیگنه چو غضبانیست
# 43 این به افعال همچو تنینی است %~% وان به اخلاق سخن شیطانیست
# 44 این لجوجیست سخن پیکاریست %~% وان رکیکیست سست پیمانیست
# 45 هر کسی را به نیک و بد یک چند %~% در جهان نوبتی و دورانیست
# 46 مدبری را زیادتست به جاه %~% مقبلی را ز بخت نقصانیست
# 47 این تن آسوده بر سر گنجیست %~% وان دل آزرده در دم نانیست
# 48 هر کجا تیز فهم داناییست %~% بنده کند فهم نادانیست
# 49 تن خاکی چه پای دارد کو %~% باد جان را دمیده انبانیست
# 50 عمر چون نامه ای است از بد و نیک %~% نام مردم بر او چو عنوانیست
# 51 تا نگویی چو شعر برخوانم %~% کاین چه بسیار گوی کشخانیست
# 52 کرده ام نظم را معالج جان %~% زآنکه از درد دل چو نادانیست
# 53 کز همه حالتی مرا نظمی است %~% وز همه آلتی مرا جانیست
# 54 می نمایم ز ساحری برهان %~% گر چه ناسودمند برهانیست
# 55 بخرد هر که خواهدم امروز %~% خلق را ارز من چه ارزانیست
# 56 تو یقین دان که کارهای فلک %~% در دل روز و شب چو پنهانیست
# 57 هیچ پژمرده نیستم که مرا %~% هر زمان تازه تازه دستانیست
# 58 نیک و بد هر چه اندرین گیتیست %~% به خرابیست یا به عمرانیست
# 59 آدمی را ز چرخ تاثیریست %~% چرخ را از خدای فرمانیست
# 60 گشته حالی چو بنگری دانی %~% که قوی فعل حال گردانیست
PageV1P069
### || [genre: Q]
# 1 ای بت لبت ملیست که آن را خمار نیست %~% وی مه رخت گلیست که رسته ز خار نیست
# 2 دیده ست کس گلی و ملی چون رخ و لبت %~% کانرا چنین که گفتم خار و خمار نیست
# 3 آورد نوبهار بتان را و هیچ بت %~% مانند تو به خوبی در نوبهار نیست
# 4 سرو و چنار یا زان در هر چمن ولیک %~% با حسن و زیب قد تو سرو و چنار نیست
# 5 ای قندهار گشته ز تو جایگاه تو %~% والله که لعبتی چو تو در قندهار نیست
# 6 منت خدای را که زمانه به کام ماست %~% و امروز روز دولت ما را غبار نیست
# 7 در عدل می چمیم که عدل اختیار کرد %~% شاهی که از ملوک جز او اختیار نیست
# 8 سلطان یمین دولت بهرام شاه کوست %~% شاهی که در زمانه ز شاهانش یار نیست
# 9 آن شهریار شهر گشای ملوک بند %~% کامروز مثل او به جهان شهریار نیست
# 10 هست او یمین دولت و اندر حصار ملک %~% چون بنگرند جز فلک او را یسار نیست
# 11 ای خسرو زمانه که باشد ز خسروان %~% کاندر جهان رضای تو را جان سپار نیست
# 12 تو رستمی و باره تند تو هست رخش %~% تو حیدری و تیغ تو جز ذوالفقار نیست
# 13 یک پی زمین نماند که از زخم تیز تو %~% از خون کنار خاک چو دریا کنار نیست
# 14 بی مغز دشمن تو در او نیست هیچ دشت %~% بی خون دشمن تو در او هیچ غار نیست
# 15 از بهر ملک توست جهان پایدار و بس %~% زین پس نگوید آنکه جهان پایدار نیست
# 16 چون کوه یافت است ز تو مملکت قرار %~% چون باد بیش دشمن دین را قرار نیست
# 17 تا استوار دید تو را در مصاف رزم %~% بر جان و عمر دشمن تو استوار نیست
# 18 هستی سوار و ملک و چنانی که پیش تو %~% خورشید بر سپهر چهارم سوار نیست
# 19 تابنده آفتاب کند روی در حجاب %~% روزی که بندگان تو گویند بار نیست
# 20 ملک افتخار کردی و امروز ملک را %~% جز جاه و دولت تو شعار و دثار نیست
# 21 پیوسته نهمت تو شکار است و کارزار %~% دانی که گاه جنگ و گه کارزار نیست
# 22 دل در شکار شیر مبند از برای آنک %~% یک شیر نر ز بیم تو در مرغزار نیست
# 23 گر گه گهی به چوگان بازی روا بود %~% گر چه ز برف روی زمین آشکار نیست
# 24 مقصور شد بر آنکه نشینی و می خوری %~% بی می بدان که جان و روان شاد خوار نیست
# 25 جان خواستار می شد بی شک ز بهر آنک %~% می جز نشاط را به جهان خواستار نیست
# 26 مجلس فروخته شود از می به روز و شب %~% می آتشی ات روشن کانرا شرار نیست
# 27 مجلس چو لاله زار کند جام می به رنگ %~% گر چه هنوز وقت گل و لاله زار نیست
# 28 بوس و کنار باید و دل شادمان از آنک %~% جز وقت شادمانی و بوس و کنار نیست
# 29 ای پیشوا و قبله خود امیدوار باش %~% کز عمر خویش دشمنت امیدوار نیست
# 30 می خورد باید وز لب میگسار نقل %~% زیرا که نقل به ز لب میگسار نیست
# 31 این داور زمانه ملوک زمانه را %~% جز بر ارادت تو مسیر و مدار نیست
# 32 پیراروپار بنده ز جان ناامید بود %~% وامسال حال بنده چو پیراروپار نیست
# 33 کس را چنان که امروز این بنده توراست %~% جاه و محل و مرتبت و کار و بار نیست
# 34 هر مجلسی ز رای تو او را کرامتی است %~% هر هفته از تو بی صلت صد هزار نیست
# 35 از داده تو اکنون چندان که بنده راست %~% کس را یسار و مال و ضیاع و عقار نیست
# 36 عمر تو باد باقی چندان که چرخ را %~% چون عمر و ملک تو به جهان یادگار نیست
# 37 بر تخت ملک بادی تا حشر تاجدار %~% کامروز در زمانه چو تو تاجدار نیست
# 38 وین روزگار ملک تو پاینده باد از آنک %~% اندر زمانه خوشتر از این روزگار نیست
PageV1P070
### || [genre: Q]
# 1 هر چه اقبال بیندیشید آمد همه راست %~% جان بدخواهان از هیبت و از هول بکاست
# 2 موکب طاهری آواز برآورد بلند %~% هر سویی از ظفر و نصرت لبیک بخاست
# 3 بدهید انصاف امروز به شمشیر و قلم %~% در جهان چون ثقة الملک که دیده ست و کجاست
# 4 قدر او چرخی عالی است کزو چرخ زمیست %~% رای او مهری روشن که ازو مهر سهاست
# 5 ای جهانی که دو حال تو ز مهرست وز کین %~% ای سپهری که دو قطب تو زحزم وز دهاست
# 6 نیک یکتاست دل گردون در خدمت تو %~% گر چه در طاعت تو پشتش زینگونه دوتاست
# 7 همه فرمان تو مقبول و همه امر تو جزم %~% این توانایی در مملکت امروز توراست
# 8 حاصل و رابح و موجود به هر وقت ز توست %~% هر چه سلطان جهان را غرض و کام و هواست
# 9 شاه مسعود براهیم که در ملک جهان %~% خسرو نافذ حکم و ملک کام رواست
# 10 بر تن حشمت باقیش لباس از شرف است %~% بر سر دولت پاینده او تاج علاست
# 11 زندگانی تو پاینده کناد ایزد از آنک %~% زندگانی تو آنجاست که از شاه رضاست
# 12 عنف و لطف تو به هر وقت خزانست و بهار %~% خشم و عفو تو به هر حال سموم است و صباست
# 13 آسمانی و ز دور تو ولی تو مهست %~% آفتابی و ز نور تو عدوی تو هباست
# 14 از شرف ذات تو بیخیست کزو شاخ علوست %~% در کرم طبع تو شاخیست کزو بار سخاست
# 15 مثل بخت و نکوخواه تو آبست و درخت %~% مثل مرگ و بداندیش تو ناراست و گیاست
# 16 سحر دشمن همه باطل کنی از تیغ مگر %~% دشمن و تیغ تو را قصه فرعون و عصاست
# 17 هر چه در گیتی رادی است کم و بیش ز توست %~% وآنچه از دولت شادیست شب و روز توراست
# 18 همه دعوی که سخا کرد و کند هست به حق %~% زآنکه دعوی سخا را دو کف تو دو گواست
# 19 وآنکه دعوی کند و گوید در کل جهان %~% از جوانمردان چون طاهر یک مرد کجاست
# 20 من بدو ماندم باقی به جهان تا جاوید %~% گر بماند به جهان باقی والله که سزاست
# 21 من که مسعودم هر چند ثنا گوی توام %~% این سخن گفته من نیست چه گفتار سخاست
# 22 این که می رانم والله که به عدل است و به حق %~% وانچه می گویم والله که نه از روی ریاست
# 23 چرخی و ابری و خورشیدی و دریایی و کوه %~% وین صفات این همه را غایت مدح است و ثناست
# 24 سرفرازا فلکم زیر قضا زخم گرفت %~% همه فریاد و فغان من ازین زخم قضاست
# 25 از زمین برترم و نیست هوا سمج مرا %~% پس مرا جای بدینسان نه زمین و نه هواست
# 26 محنت و بیم مرا جاه تو ایمن کندم %~% پس از این گونه مرا جای درین خوف و رجاست
# 27 از همه دانش حظیست مرا از چه سبب %~% همه حظ من ازین گیتی رنجست و عناست
# 28 گر بدانم که چرا بسته شدم بیزارم %~% از خدایی که همه وصفش بی چون و چراست
# 29 شرزه شیری را مانم که بگیرند به دست %~% وین گران بند بر این پای مرا اژدرهاست
# 30 مدتی شد که چنین شیر خود از بیم غسک %~% اندرین سمج ز خواب و خور و آرام جداست
# 31 این همه رنج و غم از خویشتنم باید دید %~% تا چرا طبع و دلم مایه هر ذهن و ذکاست
# 32 بحرم و کانم چون بحر و چو کان حاصل من %~% خلق را در ثمین و گهر پیش بهاست
# 33 ای خداوند من از غفلت بیدار شدم %~% چون بدانستم کاندیشه بیهوده خطاست
# 34 جان همی بازم با چرخ و همی کژزندم %~% هیچ کس داند کاین چرخ حریفی چه دغاست
# 35 چرخ رانیست گناهی به خرد یار شدم %~% زآنکه این چرخ به هر وقتی مأمور قضاست
# 36 عرض کردیم همه کرده بی حاصل خویش %~% هر چه بر ماست بدانستیم اکنون کز ماست
# 37 گر چو ما گیتی مجبور قضا و قدر است %~% پس چرا از ما بر گیتی چندین عللاست
# 38 دگر از تنگدلی کردن ما فایده نیست %~% این همه تنگدلی کردن ما خیره چراست
# 39 طرفه مردی ام چندین چه غم عمر خورم %~% چون یقینم که سرانجام من از عمر فناست
# 40 ساکن و شاکر گشتم که مرا روشن شد %~% که نبود آنچه خداوند جهاندار بخواست
# 41 نکند تندی گردون و وفادار شود %~% گر چه طبعش به همه چیز که من خواهم راست
# 42 چون بداند که مرا دولت تو کرد قبول %~% بنهد رگ به همه چیز که من خواهم راست
# 43 چون روا گشت و وفا شد ز تو امید مرا %~% پس از آن هر چه کند گردون از فعل رواست
# 44 هست امروز به اطلاق دل من نگران %~% که درین جنس ز احسان تو صد برگ و نواست
# 45 هستم از بیم تو چون قمری با طوق و ز مدح %~% همچو قمری نفس من همه لحنست و نواست
# 46 هیچ کس را هست انصاف ده ای حاکم حق %~% این زبان قلم و فکرت خاطر که مراست
# 47 از بزرگان هنر در همه انواع منم %~% گرچه امروز مرا نام ز جمع شعراست
# 48 قافیت هایی طنان که مرا حاصل شد %~% همه بر بستم در مدح کنون وقت دعاست
# 49 تا مه و مهر فلک والی روزند و شبند %~% تا شب و روز جهان اصل ظلامست و ضیاست
# 50 رتبت قدر تو از طالع در اوج علوست %~% دولت جاه تو از نصرت با نشو و نماست
# 51 تا جهان است بقا بادت مانند جهان %~% که بقای تو جهان را چو جهان اصل بقاست
PageV1P071
### || [genre: Q]
# 1 چون ره اندر برگرفتم دلبرم در برگرفت %~% جان به دل مشغول گشت و تن ز جان دل برگرفت
# 2 خواست تا او پایهای من بگیرد در وداع %~% پای ها زو در کشیدم دست ها بر سر گرفت
# 3 گاه در گردنش دستم همچو چنبر حلقه شد %~% گاه باز آن حلقه ای زلف چون چنبر گرفت
# 4 نرگس او شد ز دیده همچو نیلوفر در آب %~% وز طپانچه دو رخ من رنگ نیلوفر گرفت
# 5 شد مرا لبها زیاد سرد همچون خاک خشک %~% مغزم از آب دو دیده شعله آذر گرفت
# 6 طره مشکین و جعد عنبرینش هر زمان %~% سینه و رخسار من در مشک و در عنبر گرفت
# 7 قد چون تیرم کمان شد وز دو دیده خون گشاد %~% دیده گوی زخم تیر خسرو صفدر گرفت
# 8 پادشا بهرام شاه آن شه که روز رزم او %~% بر فلک بهرام عونش را به کف خنجر گرفت
# 9 پای های تخت او را مهر بر تارک نهاد %~% مهر و ماه از آسمان گوهر در آن افسر گرفت
# 10 بر سر منبر چو نامش گفت لفظ هر خطیب %~% دولت و اقبال هر سو پایه منبر گرفت
# 11 همتش چون اختر از بالای هر گردون گذشت %~% هیبتش همچون قضا پهنای هر کشور گرفت
# 12 جاه او را بخت او از آسمان برتر کشید %~% کز جلالت جایگه بر تارک اختر گرفت
# 13 دولتش بر سر نهاد و بود واجب گر نهاد %~% حشمتش در بر گرفت و بود در خور گر گرفت
# 14 سایه و مایه که دولت را و نعمت را ازوست %~% از درخت طوبی و از چشمه کوثر گرفت
# 15 از شکوه و عدل و امن او تذرو و کبک را %~% باز جره زقه داد و چرغ زیر پر گرفت
# 16 عدل حکم حزم او را دستیاری نیک ساخت %~% ملک ارض پاک او را جفتی اندر خور گرفت
# 17 در ازل چون دفتر شاهی قضا تقدیر کرد %~% فر خجسته ذکر نام او سر دفتر گرفت
# 18 کرد عون دین پیغمبر به زخم تیغ تیز %~% با جهان ملک عزدین پیغمبر گرفت
# 19 هر که روزی در بساط خرمش بنهاد پا %~% دست او از بخت شاخ سبز بارآور گرفت
# 20 هر که از مهرش نهالی کاشت اندر باغ عمر %~% باغ عمرش تازه ماند و آن نهالش برگرفت
# 21 شاه را مانست روز رزم در تف نبرد %~% اندر آن ساعت که حیدر قلعه خیبر گرفت
# 22 بود حیدر در مضا حمله چون شاه جهان %~% تا به مردی این جهان آوازه حیدر گرفت
# 23 تیغ او اندر زمانه حشمتی منکر نهاد %~% تا ازو طاغی و باغی عبرتی منکر گرفت
# 24 لشکرش را لشکری آمد بزرگ از آسمان %~% چون ز بانگ کوس او روی زمین لشکر گرفت
# 25 چون به گاه رزم زخم خنجر او برق شد %~% ساعت حمله عنان رخش او صرصر گرفت
# 26 گاه بدخواهان او را خنجر اندر گل نهاد %~% گه بداندیشان او را مرگ بر بستر گرفت
# 27 رمح عمر او بار او فردا بگیرد باختر %~% همچنان کامروز تیغ تیز او خاور گرفت
# 28 باغها را چرخ ها از حرص جود دست شاه %~% جوی ها پر سیم کرد و شاخ ها در زر گرفت
# 29 در چمن دیدی بتان اندر لباس هفت رنگ %~% آن بتان را این خزان شمعگون چادر گرفت
# 30 راغها را باغ ها در دیبه کمسان کشید %~% از پس آن کابرها در دیبه ششتر گرفت
# 31 جام های خسروانی ساقیا بر گیرهین %~% زانکه مطرب راه های خسروانی بر گرفت
# 32 از هوای آسمان آواز نوشانوش خاست %~% چون هوای بزم او آواز خنیاگر گرفت
# 33 شد بهشت عدن بزمش چون نشاط باده کرد %~% و آب حیوان گشت باده چون به کف ساغر گرفت
# 34 آن ثناگستر منم کاندر همه گیتی به حق %~% عز و ناز از مدح های شاه حق گستر گرفت
# 35 چون گرفتم مدح او را پیش او جلوه گری %~% گردن و گوش سخن پیرایه و زیور گرفت
# 36 بزم او را حسن و زیب نظم و نثرم هر زمان %~% حسن و زیب لعبتان مانی و آذر گرفت
# 37 مدح او گفتم به نظم و شکر او کردم به نثر %~% مغز و کامم بوی مشک و لذت شکر گرفت
# 38 طبعم اندر مدح گفتن های بس بی حد نمود %~% دستم از جودش غنیمت های بس بی مر گرفت
# 39 من به گیتی اختیار شاهم اندر هر هنر %~% با من اندر هر هنر خصمی که یارد در گرفت
# 40 ور چه خصمی داشت این دعوی کجا معنی بود %~% در همه معنی عرض کی دعوی جوهر گرفت
# 41 تا بقا باشد جمال و فر او پاینده باد %~% کز بقای ملک او گیتی جمال و فر گرفت
# 42 منت ایزد را که کار ملک و دین اندر جهان %~% شهریار ملک جود و شاه دین پرور گرفت
PageV1P072
### || [genre: Q]
# 1 این عقل در یقین زمانه گمان نداشت %~% کز عقل را ز خویش زمانه نهان نداشت
# 2 در گیتی ای شگفت کران داشت هر چه داشت %~% چون بنگرم عجایب گیتی کران نداشت
# 3 هر گونه چیز داشت جهان تا به پای داشت %~% ملکی قوی چو ملک ملک ارسلان نداشت
# 4 پاینده باد ملکش و ملکیست ملک او %~% کایام نو بهار چنان بوستان نداشت
# 5 گشت آن زمان که ملکش موجود شد جهان %~% دلشاد و هیچ شادی تا آن زمان نداشت
# 6 آن جود و عدل دارد سلطان که پیش ازین %~% آن جود عدل حاتم و نوشیروان نداشت
# 7 هنگام کر و فر وغا تاب زخم او %~% شیر ژیان ندارد و پیل دمان نداشت
# 8 ای پادشاه عادل و سلطان گنج بخش %~% هرگز جهان و ملک چو تو قهرمان نداشت
# 9 امروز یاد خواهم کردن ز حسب حال %~% یک داستان که دهر چنان داستان نداشت
# 10 بونصر پارسی ملکا جان به تو سپرد %~% زیرا سزای مجلس عالی جز آن نداشت
# 11 جان داد در هوات که باقیت باد جان %~% اندر خور نثار جز آن پاک جان نداشت
# 12 جان های بندگان همه پیوند جان توست %~% هر بنده جز برای تو جان و روان نداشت
# 13 آن شهم کاردان مبارز که مثل او %~% این دهر یک مبارز و یک کاردان نداشت
# 14 مرد هنر سوار که یک باره از هنر %~% اندر جهان نماند که او زیر ران نداشت
# 15 کس چون زبان او به فصاحت زبان ندید %~% کس چون بیان او به لطافت بیان نداشت
# 16 او یافت صد کرامت اگر مدتی نیافت %~% او داشت صد کفایت اگر دودمان نداشت
# 17 اندیشه مصالح ملک تو داشتن %~% و اندوه سوزیان و غم خانمان نداشت
# 18 در هر چه اوفتاد بد و نیک و بیش و کم %~% او تا به داشت تاب سپهر کیان نداشت
# 19 شصت و سه بود عمرش چون عمر مصطفی %~% افزون ازین مقامی اندر جهان نداشت
# 20 آن ساعت وفات که پاینده پادشاه %~% روی نیاز جز به سوی آسمان نداشت
# 21 مدح خدایگان و ثنای خدای عرش %~% جز بر زبان نراند و جز اندر دهان نداشت
# 22 آن بندگی که بودش در دل نکرد از آنک %~% یک هفته داشت چرخش و جز ناتوان نداشت
# 23 این مدح خوان دعا کندش زانکه در جهان %~% کم بود نعمتی که برین مدح خوان نداشت
# 24 بر بنده مهر داشت چهل سال و هرگز او %~% بر هیچ آدمی دل نامهربان نداشت
# 25 صاحب قران تو بادی تا هست مملکت %~% زیرا که مملکت چو تو صاحب قران نداشت
# 26 فرزندگانش را پس مرگش عزیزدار %~% کو خود به عمر جز غم فرزند کان نداشت
PageV1P073
### || [genre: Q]
# 1 زهی هوا را طواف و چرخ را مساح %~% که جسم تو ز بخارست و پرتو ز ریاح
# 2 اگر به صورت و ترکیب هستی از اجسام %~% چرا به بالا تازی ز پست چون ارواح
# 3 ز دوستی که تو داری همی پریدن را %~% به حرص و طبع همه تن ترا شدست جناح
# 4 تو کشتی یی که ز رعد و ز برق و باد تو را %~% چو بنگریم شراع است و لنگر و ملاح
# 5 تویی که لشکر بحر و سپاه جیحونی %~% ز برق و رعدت کوس و علم به قلب و جناح
# 6 گهی ز گریه تو زرد دیده نرگس %~% گهی ز خنده تو سرخ چهره تفاح
# 7 چو چشم عاشق داری به اشک روی هوا %~% چو روی دلبر داری به نقش روی بطاح
# 8 توراست اکنون بر کوه پیچش تنین %~% چنانکه بودت در بحر سازش تمساح
# 9 نه در بحار قرارت نه در جبال سکون %~% نه تیز رحلت پیکی چو زود رو سیاح
# 10 بر این بلندی جز مر تو را اجازت نیست %~% که باری آید نزدیک این غداة و رواح
# 11 هنر سوار بزرگی است که دست جاهش کرد %~% به تازیانه حشمت زمانه را اصلاح
# 12 ربود و برد کف را دو رای عالی او %~% ز جور و طبع جهان و فلک حرون و جماح
# 13 نه قعر حلمش دریافت فکرت غواص %~% نه غور حزمش بنمود نهمت مساح
# 14 بزرگ بار خدایا تو ملک و دولت را %~% چو عقل مایه عونی چو بخت اصل نجاح
# 15 گه وقار و گه جود دست و طبع توراست %~% ثبات تند جبال و مضا تیز ریاح
# 16 ز رای و عزم تو گردون و دهر از آن ترسد %~% که این کشیده سیوفست و آن زدوده رماح
# 17 اگر همیدون بحر مکارمی نه عجب %~% که خط های کف تست جویهای سماح
# 18 به روزگار تو شادم اگر چه محرومم %~% از آن بزرگی طنان و طلعت وضاح
# 19 سپیدرویم چون روز تا به مدحت تو %~% سیاه کردم چون شب دفاتر و الواح
# 20 به طبع و خاطرم اندر مدیح و وصف تو را %~% گشاد و بست کمال و هنر نقاب و وشاح
# 21 ثنا و شکر تو گویم همی به جان و به دل %~% که نیست شکر و ثنا جز تو را حلال و مباح
# 22 تو تا چو خورشید از چشم من جدا شده ای %~% همی سیاه مسا گرددم سپید صباح
# 23 چو روز بود مرا آفتاب من بودی %~% چو شب درآید دائم تو باشیم مصباح
# 24 ز سعی و فضل تو داروی و مرهمم باید %~% که تن رهین سقام است و دل اسیر جراح
# 25 چگونه بسته شوم هر زمان به بند گران %~% که هست رأی تو قفل زمانه را مفتاح
# 26 لزمت سجنا و الباب مغلق دونی %~% ولیس یفتح دون المهیمن الفتاح
# 27 مرا تو دانی و دانی که هیچ وقت نبود %~% دردنائت را خود بر دل من استفتاح
# 28 تفاوت است میان من و عدو چونانک %~% تفاوت است به اقسام در میان قداح
# 29 اگر چه هر دو به آواز و بانک معروفند %~% زئیر شیر شناسد مردمان زنباح
# 30 تو را به محنت مسعود سعد عمر گذشت %~% بدار ماتم دولت که نیست جای مزاح
# 31 فلک به حرب تو آنگه دلیر شد که تو را %~% نیافت پای مجال و نداشت دست صلاح
# 32 ز عقل ساز حسام و ز دست ساز سپر %~% که با زمانه و چرخی تو در جدال و نطاح
# 33 برو چو طوطی و بلبل به قول و لحن مباش %~% که دام های بلا را قوی شود ملواح
# 34 ز پیش خویش بینداز عمدة الکتاب %~% به دست خویش فرو شو مسائل ایضاح
# 35 همی گذار جهان را به کل محترفه %~% ستور وار همی زی ولا علیک جناح
# 36 همیشه تا بود افلاک مرکز انجم %~% همیشه تا بود ارواح قوت اشباح
# 37 تن عدوی تو با ناله باد چون تن زیر %~% لب ولی تو پر خنده چون لب اقداح
# 38 تنت چو طبعت صافی و طبع چون تن راست %~% دلت ز جانت مسرور و جان ز دل مرتاح
# 39 به چشمت اندر حسن و به طبعت اندر لهو %~% به گوشت اندر لحن و به دستت اندر راح
PageV1P074
### || [genre: Q]
# 1 ای عزم سفر کرده و بسته کمر فتح %~% بگشاده چپ و راست فلک بر تو در فتح
# 2 مسعود جهانگیری وز چرخ سعادت %~% هر لحظه به سوی تو فرستد نفر فتح
# 3 مانند سنان سر به سوی رزم نهادی %~% چون نیزه میان بسته ببند کمر فتح
# 4 در سایه چتر تو روان بخت تو با تو %~% در دل طلب نصرت و در سر بطر فتح
# 5 چون ابر سپه راندی و چون باد چپ و راست %~% سوی تو روان گشت ز هر سو خبر فتح
# 6 تیره شده روز عدو از تابش تیغت %~% وز گرد سپاهت شده روشن بصر فتح
# 7 گردی که همه تلخ کند کام تو امروز %~% فردا نهد اندر دهن تو شکر فتح
# 8 فتح ار چه گذر دارد در دهر فراوان %~% جز بر سر تیغ تو نباشد گذر فتح
# 9 هر کو نکند ویحک در دل خطر جان %~% دانند حقیقت که ندارد خطر فتح
# 10 چون هست سوی فتح ز گردون نظر سعد %~% پیوسته سوی تیغ تو باشد نظر فتح
# 11 فتح است کزو ملک بود ثابت و دین راست %~% زین بیش چه خواهید که باشد هنر فتح
# 12 فتح و ظفرت کم نبود زانکه به حمله %~% در دست تو تیغ ظفرست و سپر فتح
# 13 آن کس که شناسد هنر هر چه به گیتی است %~% اندر گهر تیغ تو بیند گهر فتح
# 14 بر دشمن تو فتح براندست به تیغ آب %~% تا تیغ چون آب تو شده ست آبخور فتح
# 15 در روی زمین کارگری دارد هر چیز %~% جز کاری تیغت نبود کارگر فتح
# 16 هر کس که گلستانی خواهد به مه دی %~% گو خاک مصافت بین روز دگر فتح
# 17 از خون عدو جوی روان گشته چو وادی %~% وز شاخ دمانیده شکوفه شجر فتح
# 18 از شست تو بر زخم عدو راست رود تیر %~% زان روی که تیر تو بود راهبر فتح
# 19 گویند که از فتح ضرر باشد باشد %~% گر نقش کند وهم مصور صور فتح
# 20 رمح تو و تیغ تو و شمشیر تو باشد %~% بر دشمن دین باشد بی شک ضرر فتح
# 21 چون گفت زنم زخم سبک تیغ گرانت %~% سوگند گرانش نبود جز به سر فتح
# 22 چون فتح ز تیغ تو عزیزست بر ملک %~% تیغ تو همه ساله عزیزست بر فتح
# 23 چون گشت هوا تافته از آتش حمله %~% جز سایه تیغ تو نباشد زبر فتح
# 24 آن ابر سر تیغ که برق است گه زخم %~% بر لشکر منصور تو بارد مطر فتح
# 25 از باغ نشاط تو بروید گل رامش %~% وز شاخ مراد تو برآید ثمر فتح
# 26 از ناچخ و شمشیر تو فتحست نتیجه %~% کاین مادر فتحست بلی وان پدر فتح
# 27 هست این سفر فتح چو آیی ز سفر باز %~% شاهان جهان نام کنندش سفر فتح
# 28 صد فتح کنی بی شک و صد سال از این پس %~% در هند به هر لحظه ببینند اثر فتح
# 29 چندانت بود فتح که در عرصه عالم %~% هر روز بگویند به هر جا خبر فتح
# 30 من جمله کنم نظم و به هر وقت محدث %~% یک سال به بالین تو خواند اثر فتح
# 31 تا شاخ بود بارور از آب و هوا باد %~% شاخی که ز عدم تو بود بارور فتح
PageV1P075
### || [genre: Q]
# 1 تا جهانست ملک سلطان باد %~% بر جهانش به ملک فرمان باد
# 2 شاه مسعود کاختر مسعود %~% در مرادش درست پیمان باد
# 3 همه دعوی طالع میمونش %~% در معانی بدیع برهان باد
# 4 دامن همت سرافرازش %~% گردن چرخ را گریبان باد
# 5 از کفش بر مثال های نفاذ %~% عز توقیع و حسن عنوان باد
# 6 رای او را بدانچه روی نهد %~% همه دشوار گیتی آسان باد
# 7 عزم او را بدانچه قصد کند %~% کم و بیش زمانه یکسان باد
# 8 کسوت فخر و فرش جاهش را %~% رنگ انواع و نقش الوان باد
# 9 دانه و شاخ و باغ مجلس او %~% دانه در و شاخ و مرجان باد
# 10 در طربناک میزبانی بخت %~% نهمت او عزیز مهمان باد
# 11 در زمین های خشک سال نیاز %~% جود او سودمند باران باد
# 12 کانچه خواهند گنج او گشتست %~% که فزاینده گنج اوکان باد
# 13 شیر چرخ ار عدوش را نخورد %~% کند چنگ و شکسته دندان باد
# 14 زیر خایسک رنج مغز عدو %~% تارک زخم خوار سندان باد
# 15 دم و چشم مخالف از تف و نم %~% باد ایلول و ابر نیسان باد
# 16 هر که بی غم نخواهدش همه عمر %~% غمش افزون و عمر نقصان باد
# 17 تیر فرمانش بر نشانه و قصد %~% سخت سوفار و تیز پیکان باد
# 18 باس او در مصاف کوشش حق %~% چیره دست و فراخ میدان باد
# 19 هر غلامیش روز جنگ و نبرد %~% رستم زال زر و دستان باد
# 20 نصرت و فتح او به هندستان %~% سخت بسیار و بس فراوان باد
# 21 بانگ آهنگ او به نصرت و فتح %~% در عراقین و در خراسان باد
# 22 ظفر خاتم سلیمانیش %~% اثر خاتم سلیمان باد
# 23 وقت پیکار نقش خانه فتح %~% نفس آن حله پوش عریان باد
# 24 گه ز الماس او چو عقد گهر %~% نظم دولت همه به سامان باد
# 25 گه ز پروینش چون بنات النعش %~% جمع دشمن همه پریشان باد
# 26 روز بازار قدرت او را %~% عمر و جان بی بها و ارزان باد
# 27 معجزاتش ز دست سلطانست %~% که فلک زیر پای سلطان باد
# 28 در کف او به زخم فرعونان %~% نیزه سرگزای ثعبان باد
# 29 حفظ و عون خدای عزوجل %~% بر سر و تنش خود و خفتان باد
# 30 دست با رحم و تیغ بی رحمش %~% گه زرافشان و گه سرافشان باد
# 31 بر زمین و هوای دولت او %~% باد اقبال و ابر احسان باد
# 32 باد نو جامه بخت او و ازو %~% جامه دشمنانش خلقان باد
# 33 حشمتش را مضای بهرام است %~% رتبتش را علو کیوان باد
# 34 عقل او حزم عالم عقل است %~% جان او ذات عالم جان باد
# 35 عدلش از عزم و حزم اوقاتست %~% ملکش از چرخ ثابت ارکان باد
# 36 پشت شاهان به پیش ایوانش %~% خم گرفته چو طاق ایوان باد
# 37 هر چه در سر نباشدش آن نیست %~% هر چه در دل بگرددش آن باد
# 38 مدحتش را هزار نظام است %~% هر یکی را هزار دیوان باد
# 39 بر سر دفتر مدایح او %~% شعر مسعود سعد سلمان باد
# 40 صد ثناخوان که یک تن است چو او %~% بزم او را دو صد ثناخوان باد
# 41 این زمستان بهار دولت اوست %~% آفرین بر چنین زمستان باد
PageV1P076
### || [genre: Q]
# 1 شهریارا خدای یار تو باد %~% شهریاری همیشه کار تو باد
# 2 شاه مسعودی و سعود فلک %~% از فلک پیش تو نثار تو باد
# 3 نوبت نوبهار دولت تست %~% ملک تازه ز نوبهار تو باد
# 4 ربع حشمت زمین دولت را %~% حاصل از دست ابروار تو باد
# 5 سرمه چشم دیده دولت %~% روز پیکار تو غبار تو باد
# 6 نور و نار تو مهر و کینه تست %~% تا زمانه ست نور و نار تو باد
# 7 چون ز زخم تو شیر بیشه بماند %~% شیر گردون کنون شکار تو باد
# 8 روز بار تو سور کرد جهان %~% تا جهانست روز بار تو باد
# 9 آتشین سطوتی و دیده کفر %~% پر دخان تو و شرار تو باد
# 10 زاری کارزار و زاری خصم %~% همه از کار و کارزار تو باد
# 11 حیدری حمله ای و نصرت دین %~% از جهانگیر ذوالفقار تو باد
# 12 شیر زخمی و شیر زور چو شیر %~% همه آفاق مرغزار تو باد
# 13 بر سر و مغز و دیده شیران %~% ضربت گرز گاوسار تو باد
# 14 دولت کامگار در گیتی %~% بنده رای کامگار تو باد
# 15 در شمار عدوست هر چه غم است %~% هر چه شادیست در شمار تو باد
# 16 مملکت را همه قرار و مدار %~% در قرار تو و مدار تو باد
# 17 دولت کاردان و کارگذار %~% در همه کار پیشکار تو باد
# 18 شده مقصور کارهای جهان %~% بر تک خامه سوار تو باد
# 19 آتش مرگ جان دشمن تو %~% زخم شمشیر آبدار تو باد
# 20 داد و انصاف شاکی و شاکر %~% همه در امن و زینهار تو باد
# 21 بردباری و رحمت ایزد %~% بر دل و طبع بردبار تو باد
# 22 چرخ گنج تو را همی گوید %~% مملکت بوته عیار تو باد
# 23 هر قراری که خسروی جوید %~% در سر تیغ آبدار تو باد
# 24 همه آوردن و گرفتن ملک %~% در بگیر تو و بیار تو باد
# 25 در جهان ملک استوار تو را %~% قوت از دین استوار تو باد
# 26 ملک با فتح های تو همه سال %~% همه چون فتح سال پار تو باد
# 27 در سفر باغ و بوستان و بهار %~% منزل و جای رهگذار تو باد
# 28 به شب و روز یمن و یسر جهان %~% ز یمین تو و یسار تو باد
# 29 تا همی روز و روزگار بود %~% ملک را روز و روزگار تو باد
# 30 زین حصار تو بنده نام گرفت %~% آفرین ها بر این حصار تو باد
PageV1P077
### || [genre: Q]
# 1 مسعود پادشاه جهان کامگار باد %~% بنیاد دین و دولت او پایدار باد
# 2 جاهش به فر و دولت و رایش به نور عدل %~% گیتی فروز باد و زمانه نگار باد
# 3 ای شاه تا بهار و خزانست در جهان %~% اندر جهان ملک خزانت بهار باد
# 4 مسعود تاجداری و هر روز بامداد %~% بر تاج تو سعود کواکب نثار باد
# 5 تا شاخ و بار باشد در باغ و بوستان %~% بر شاخ دولت تو ز اقبال بار باد
# 6 جاه تو را زمانه به صد گونه عز و ناز %~% گه بر کتف نهاده و گه بر کنار باد
# 7 تا از بخار گیرد جرم هوا غبار %~% جرم هوای دولت تو بی غبار باد
# 8 پیوسته کار دولت و نصرت گذارده %~% زآن زورمند بازوی خنجر گذار باد
# 9 بخت تو را ز نصرت و ملک تو را ز فتح %~% زآن خنجر برهنه شعار و دثار باد
# 10 ای حیدر زمانه جهانگیر تیغ تو %~% اندر کف مبارک تو ذوالفقار باد
# 11 اندر جهان دولت و صافی عیار ملک %~% زآن خنجر زدوده صافی عیار باد
# 12 تا خاک برقرار است از چرخ بی قرار %~% دایم قرار دولت زآن بی قرار باد
# 13 برنده تیغ شیر شکار تو روز رزم %~% اندر مصاف و کوشش خسرو شکار باد
# 14 وز آب تیغ و آتش رزم تو در نبرد %~% عمر عدو چو عمر حباب و شرار باد
# 15 وز هیبت تو دیده و روی مخالفان %~% پرخون چو لاله باد و کفیده چون نار باد
# 16 هر تازه گل که ملک تو را بشکفد ز بخت %~% در دیده منازع ملک تو خار باد
# 17 جاری به کوه و دریا چون رنگ و چون نهنگ %~% آن کوه کوب هیکل دریا گذار باد
# 18 ملک تو را که خیزد دریا و کوه از آن %~% چون کوه دستگاه و چو دریا یسار باد
# 19 تابنده دولت تو و فرخنده ملک تو %~% عالی چو چرخ و ثابت چون کوهسار باد
# 20 شاه زمانه ای و زمانه به تست شاد %~% بی یاری از ملوک که یزدانت یار باد
# 21 شیر جهان ستانی و تا هست مرغزار %~% صحن زمین تمام تو را مرغزار باد
# 22 آرایش سپاه تو چون برکشند صف %~% زین سرکشان خلخ و چاچ و تتار باد
# 23 بی کارزار هیبت شمشیر و تیرشان %~% با جان دشمنان تو در کارزار باد
# 24 هر سر که سرکشیده ز فرمان تو سرش %~% در زیر ضربت سر آن گاوسار باد
# 25 وآن شاه کو بپیچد گردن ز امر تو %~% سرکوفته به گز علایی چو مار باد
# 26 تا گرز گاوسار تو سر برکشد چو مار %~% هنگام حمله گرزت دشمن دمار باد
# 27 از لفظ تاج باد دعای تو و آن او %~% تو تاجدار بادی و او تاج دار بود
# 28 تا سازگار دولت و تابنده دانش است %~% با دولت تو دانش تو سازگار باد
# 29 در امر و نهی شاهی و در حل و عقد دین %~% دولت تو را به راستی آموزگار باد
# 30 زین استوار کار وزیر خجسته پی %~% این دولت خجسته چو کوه استوار باد
# 31 با ملک او وزارت او سازوار شد %~% کاقبال با وزارت او سازوار باد
# 32 تو شهریار داد دهی او وزیر شه %~% رحمت بر این وزیر و بر این شهریار باد
# 33 شاها رهی ز جود تو خوش روزگار شد %~% کز روزگار عمر تو خوش روزگار باد
# 34 بر کارها که داشت به نهمت سوار گشت %~% کت بخت نیک بر همه نهمت سوار باد
# 35 احوال او به کام دل دوستدار شد %~% کایام تو به کام دل دوستدار باد
# 36 او را به خازنی کتب کردی اختیار %~% کت رای خسروانه قوی اختیار باد
# 37 کرد افتخار بر همه اقران بدین شرف %~% کت بر همه ملوک جهان افتخار باد
# 38 ای پادشاه مشرق و مغرب ثبات تو %~% بر تخت پادشاهی سالی هزار باد
# 39 این باد عمر و ملک تو را در جهان شمار %~% وز عمر و ملک حظ تو عکس شمار باد
# 40 هر هفته باد جشنی و ایام ملک از آن %~% آراسته چو بتکده قندهار باد
# 41 اوقات عیش و لهو تو ای شاه کامگار %~% از خرمی چو وقت گل نوبهار باد
# 42 تا کوه قاف باشد بر جای پایدار %~% چون کوه قاف دولت تو پایدار باد
# 43 گه گوش تو به لحن نگار غزل سرای %~% گه چشم تو به روی بت میگسار باد
# 44 گاهی تو را به چنگ عدو سوز تیغ تیز %~% گاهی تو را به دست می خوشگوار باد
# 45 تا جان خلق در کنف تن بود عزیز %~% جان و تن تو در کنف کردگار باد
# 46 تو یادگار بادی از خسروان همه %~% وین مدح های بنده تو را یادگار باد
PageV1P078
### || [genre: Q]
# 1 شاها بنای ملک به تو استوار باد %~% در دست جاه تو ز بقا دستوار باد
# 2 مسعود شاه نامی و تا سعد کوکب است %~% با طالع تو کوکب مسعود یار باد
# 3 بر اوج پادشاهی و بر تخت خسروی %~% رای تو مهر تابش گردون مدار باد
# 4 دولت نگارخانه تو در صلاح ملک %~% پیوسته یار خنجر نصرت نگار باد
# 5 محکم نظام دولت و ثابت قوام داد %~% زان زورمند بازوی خنجر گذار باد
# 6 بر امر و نهی گوهر طبع عزیز تو %~% در آتش سیاست صافی عیار باد
# 7 در قبض و بسط عالم دست نفاذ تو %~% پیوسته چرخ قوت و دریا یسار باد
# 8 شب ها و روزهای تو در حل و عقد ملک %~% از حکم های دور سپهر اختیار باد
# 9 جان و دل ولی و عدوی تو روز و شب %~% از وعده و وعید تو پر نور و نار باد
# 10 از گردش زمانه همه حظ و قسم تو %~% تابنده روز باد و شکفته بهار باد
# 11 مفتاح نصرت و ظفر و فتح در کفت %~% آن سر شکار تن شکر جانشکار باد
# 12 از آتش حسام تو بدخواه ملک را %~% در چشم و دل همیشه دخان و شرار باد
# 13 هر دل که جز هوای تو خواهد ز روزگار %~% از درد خسته باد و به انده فگار باد
# 14 از حفظ و عون یزدان در سرد و گرم دهر %~% بر شخص عالی تو شعار و دثار باد
# 15 مقصود جان تست جهان را که جان تو %~% ز ایزد همیشه در کنف زینهار باد
# 16 تو رحمت خدایی و هر ساعت از خدا %~% بر جان و طبع و نفس تو رحمت نثار باد
# 17 عزمت بدین جهاد که در برگرفته ای %~% بر هر چه هست در بر تو کامگار باد
# 18 باد شتاب و کوه درنگ تو زیر ران %~% هامون نورد باره جیحون گذار باد
# 19 هر مرز کافری که سپاه اندرو بری %~% از خون بت پرستان پر جویبار باد
# 20 هر دشت بی گیا که راه نوردی هوای آن %~% از سم تازیان تو مشکین غبار باد
# 21 هر دشت بی گیا که تو در وی کنی نزول %~% با جوی های آب روان مرغزار باد
# 22 هر شاه کو ز لشکر تو منهزم شود %~% بسته ره هزیمتش از کوهسار باد
# 23 یاری و نصرت تو پس از یاری خدا %~% زین سرکشان به جنگ غزان و تتار باد
# 24 بر هر یکی ز پر کلاه چهار پر %~% روز و شب از فرشته نگهبان چهار باد
# 25 تو حیدری نبردی و در صف کارزار %~% اندر کف تو خنجر تو ذوالفقار باد
# 26 در عرصه مصاف تو شیران رزم را %~% سر کوفته به ضربت آن گاوسار باد
# 27 در هر غزات نصرت و فتح و ظفر تو را %~% چون فتح و نصرت و ظفر شاه یار باد
# 28 بر چین و روم و ترک ملک بادی و تو را %~% بنده چوخان و قیصر و کسری هزار باد
# 29 اصحاب تاج و تخت و نگین و کلاه را %~% اندر جهان به خدمت تو افتخار باد
# 30 بی کارزار هیبت چون آتش تو را %~% با مغز و جان دشمن تو کارزار باد
# 31 گاه از برای قهر معادی به چنگ تو %~% آن آبدار پر گهر تابدار باد
# 32 گاه از برای رزق موالی به دست تو %~% آن مشکبار لعبت زرد نزار باد
# 33 گاهی به بزمگاه طرب چشم و گوش تو %~% زی لحن رود ساز و رخ میگسار باد
# 34 عمر تو را که مفخرت دین و ملک ازوست %~% بر دفتر از حساب تو صدگان شمار باد
# 35 در صدر تو ز بخشش تو همچنین که هست %~% مدحت عزیز باد و زر و سیم خوار باد
# 36 در پیچ کار چون خرد آموزگار نیست %~% اندیشه تو را خرد آموزگار باد
# 37 هستی تو یادگار ملوک اندرین جهان %~% ملک همه ملوک تو را یادگار باد
# 38 تو جاودانه بادی و بر تخت مملکت %~% بزم تو خلد و قصر تو دارالقرار باد
# 39 ابدال را به دعوت نیک تو دست ها %~% برداشته چو پنجه سرو و چنار باد
# 40 مسعود سعد سلمان در بز و رزم تو %~% جاری زبان خطیب و نبرده سوار باد
# 41 بر بزم باد بر تو ثناگوی و مدح خوان %~% و اندر نبرد حمله بر و جانسپار باد
# 42 تا هست چرخ و کوه جهانگیر جاه تو %~% چون چرخ بر قرار و چو کوه استوار باد
# 43 شادی روزگار همین روزگار تست %~% تا هست روزگار همین روزگار باد
PageV1P079
### || [genre: Q]
# 1 هوای دوست مرا در جهان سمر دارد %~% به هر دیار زمن قصه دیگر دارد
# 2 ز بوته دل رویم همی کند چون زر %~% ز ابر چشم کنارم همیشه تر دارد
# 3 ز بار انده هجران ضعیف قد تو را %~% دو تاو لرزان چون شاخ بارور دارد
# 4 چو خاک و آبم خوار و زبون ز فرقت او %~% چو خاک و آب و لبم خشک و دیده تر دارد
# 5 ذهاب اشک مرا از جگر گشاده شدست %~% عجب نباشد اگر گونه جگر دارد
# 6 از آنکه همچو حجر دارد آن نگارین دل %~% دلم پر آتش همچون دل حجر دارد
# 7 به سرو ماند از آن باغ و بوستان طلبد %~% به ماه ماند از آن نهمت سفر دارد
# 8 به غمزه گر بکشد از لبانش زنده کند %~% که غمزه و لب شیرین او گذر دارد
# 9 بود چو نوشم اگر پاسخ چو زهر دهد %~% از آنکه بر لب شیرین او گذر دارد
# 10 بتر بنالم هر شب همی و هر روزی %~% نکوتر است و مرا هر زمان بتر دارد
# 11 عجب که سطری مهر و وفا نداند خواند %~% هزار نامه جنگ و جفا زبر دارد
# 12 مرا دو دیده چو جویست و آن دو جویم را %~% خیال قدش پر سرو غاتفر دارد
# 13 به چشم اندر گویی خیال او ملکی است %~% کز آب دیده من لشکر و حشر دارد
# 14 اگر نه ترسان می باشد از طلیعه هجر %~% چرا حشر به شب تیره بیشتر دارد
# 15 بتا نگارا بر هجر دستیار مباش %~% از آنکه هجر سر شور و رای شر دارد
# 16 نکرد یارد هجر تو بر تنم بیداد %~% که یاد کرد شهنشاه دادگر دارد
# 17 امیر غازی محمود سیف دولت کو %~% شجاعت علی و سیرت عمر دارد
# 18 خجسته دولت او را یکی درخت شناس %~% که عدل شاخ و هنر برگ وجود بر دارد
# 19 قضا ز رویش همواره پیشرو گیرد %~% قدر ز رایش پیوسته راهبر دارد
# 20 ز رای اوست نفاذی که در قضا باشد %~% ز وهم اوست مضائی که این قدر دارد
# 21 خدایگانا آنی که ملک و عدل و سخا %~% ز رای و طبع و کفت زین و زیب و فر دارد
# 22 ز عدل تست که نرگس به تیره شب در دشت %~% نهاده بر سر پیوسته طشت زر دارد
# 23 تو را طبیعت جود است به ز جود بسی %~% که جود نام در آفاق مشتهر دارد
# 24 اگر چه بحر به نعمت ز ابر هست فزون %~% کمینه چیز صدفها پر درر دارد
# 25 بسی بلندتر آمد ز بحر رقت ابر %~% که بحر ندهد و او بدهد آنچه بر دارد
# 26 چو آن خمیده کمان از گوزن دارد شاخ %~% چو آن خدنگ نزار از عقاب پر دارد
# 27 همی عقاب و گوزن از نهیب تیر و کمانت %~% به کوه و بیشه در آرام و مستقر دارد
# 28 عدوت بر سر خویش از حسامت ایمن نیست %~% از آن دو دست همی بر میان سر دارد
# 29 نه سمع دارد در رزم دشمنت نه بصر %~% نه وقت تاختن از عزم تو خبر دارد
# 30 از آنکه آتش تیغ و صهیل مرکب تو %~% دو چشم حاسد کور و دو گوش کر دارد
# 31 بساز رزم عدو را که از برای تو را %~% قضا گرفته به کف نامه ظفر دارد
# 32 شها ملوک جهان طاقت تو کی دارند %~% شغال ماده کجا زور شیر نر دارد
# 33 نه هر که شاهش خوانند شاهی آید ازو %~% نه هر که ابر بود در هوا مطر دارد
# 34 نه دست سرو چو هر دست کارگر باشد %~% نه چشم عبهر چون چشم ها بصر دارد
# 35 نه هر که بست کمر راه سروری ورزد %~% نه هر که داشت زره نهمت خطر دارد
# 36 نه آب همچو دلیران همی زره پوشد %~% نه کلک همچون نام آوران کمر دارد
# 37 همیشه تا به زمین بر نسیم راه دهد %~% همیشه تا به فلک بر قمر ممر دارد
# 38 ز بخت و دولت در لهو و در طرب بادی %~% که هر ولی را جود تو در بطر دارد
PageV1P080
### || [genre: Q]
# 1 امیر غازی محمود رای میدان کرد %~% نشاط مرکب میمون و گوی و چوگان کرد
# 2 زمین میدان بر اوج چرخ فخر آورد %~% چو شاه گیتی رای نشاط میدان کرد
# 3 فلک ز ترس فراموش کرد دوران را %~% چو اسب شاه در آوردگاه دوران کرد
# 4 ز بیم آنکه رسد گوی شاه بر خورشید %~% به گرد تاری خورشید روی پنهان کرد
# 5 چو دید گردون دوران شاه در میدان %~% همی نیارد آن روز هیچ دوران کرد
# 6 چو هاله گاه شهنشاه اوج گردون بود %~% گذار گوی ز چوگان بر اوج کیوان کرد
# 7 به سم مرکب روی سپهر تاری کرد %~% به زخم چوگان چشم ستاره حیران کرد
# 8 چو دید چوگان مر شاه را چو غران شیر %~% به دستش اندر خود را چو مار پیچان کرد
# 9 چو دید شاه چو پیچنده مار چوگان را %~% نشاط و رامش و شادی هزار چندان کرد
# 10 اگر نه مرکب میمونش هست بادبزان %~% چرا به رفتن با باد عهد و پیمان کرد
# 11 مگر نگین سلیمان به دست خسرو ماست %~% که چون سلیمان مرباد را به فرمان کرد
# 12 چرا سلیمان خود نام مهر سیفی داشت %~% که باد چونان فرمانبری سلیمان کرد
# 13 بسا کها که بر آن کوه شاه چوگان زد %~% به سم مرکب که پیکرش بیابان کرد
# 14 بسا شها که به گشت او ز دوستی ملک %~% بسا امیر که با رأی شاه عصیان کرد
# 15 به تیر شاه مر این را چو تیر بی پر کرد %~% به تیغ باز مر آن را چو تیغ بی جان کرد
# 16 عجب مدار که محمود سیف دولت و دین %~% به بخت و دولت عالی چنین فراوان کرد
# 17 در آنچه جست همه خشندی سلطان جست %~% هر آنچه کرد ز بهر رضای یزدان کرد
# 18 ایا شهی که جهان را کف تو داد نسق %~% چنانکه رای تو مر ملک را به سامان کرد
# 19 هر آن کسی که همی کینه جست با تو به دل %~% نه دیر زود که بخت بدش پشیمان کرد
# 20 تو آن جوادی شاها که آز گیتی را %~% سخاوت تو بدست فنا گروگان کرد
# 21 همیشه جایگهت بوستان دولت باد %~% که دولت تو جهان را بسان بستان کرد
PageV1P081
### || [genre: Q]
# 1 ز بار نامه دولت بزرگی آمد سود %~% بدین بشارت فرخنده شاد باید بود
# 2 نمونه ای ز جلالت به دهر پیدا شد %~% ستاره ای ز سعادت به خلق روی نمود
# 3 به باغ دولت و اقبال شاخ شادی رست %~% که مملکت را زو بار و سایه بینی زود
# 4 همی به رمز چه گویم صریح خواهم گفت %~% جهان ملک ملکی در جهان ملک افزود
# 5 بر این سعادت لوهور خلعتی پوشید %~% ز کامرانی تا روز شادمانی بود
# 6 ز بس نشاط که در طبع مردمان آویخت %~% بدین دو هفته به شبها یک آدمی نغنود
# 7 به دوستکامی این باده ای بدان آورد %~% به شادمانی آن دسته ای ازین بربود
# 8 نشست شاه به سور و همیشه سورش باد %~% بر مراد دل از کشته عزیز درود
# 9 شد مصاف شکن شیرزاد شیر شکر %~% که جان کفر به پولاد هندوی پالود
# 10 گهی به مرکب پوینده قعر بحر شکافت %~% گهی به رایت بر رفته اوج چرخ بسود
# 11 به هر زمین که درآمد چو آب لشکر او %~% ز تاب آتش شمشیر او برآمد دود
# 12 نمود خون عدو بر کشیده خنجر او %~% به گونه شفق سرخ بر سپهر کبود
# 13 عریض جاهش پهنای هر دیار گرفت %~% بلند قدرش بالای هر فلک پیمود
# 14 بدین نهاد که شوید همی جهان از کفر %~% نماند خواهد بومی ز هند کفرآلود
# 15 چو شد سخاوت او بر زمانه مستولی %~% نیاز کرد جهان را به درد دل بدرود
# 16 چو بر خزانه نبخشود و مالها بخشید %~% نماند کس که بر آن کس ببایدش بخشود
# 17 بزرگ بارخدایا تو آن شهی که جهان %~% جز آن نکرد که شاهانه همتت فرمود
# 18 فلک شناس نداند به راستیت شناخت %~% ملک ستای نداند به واجبیت ستود
# 19 نه چشم گردون چون کرده تو صورت دید %~% نه گوش گیتی چون گفته تو لفظ شنود
# 20 دل رعیت و چشم حشم به دولت تو %~% به بزم و رزم تو بر شادی و نشاط آسود
# 21 ز سور فرخ تو روی خرمی افروخت %~% ز فتح شامل تو جان کافری فرسود
# 22 به رزمگاه تو بارنده ابر لؤلؤ ریخت %~% به بزمگاه تو پوینده باد عنبر سود
# 23 به باغ لهو تو رامش چو ارغوان خندید %~% ز شاخ مدح تو دولت چو عندلیب سرود
# 24 همیشه تا شود از باغ دشت مشک آگین %~% همیشه تا شود از مهر کوه زر اندود
# 25 بقات باد که امروز مایه دولت %~% ز روزگار بقای تو را شناسد سود
# 26 زمانه و فلکت رهنمای و یاری گر %~% خدایگان و خدای از تو راضی و خشنود
PageV1P082
### || [genre: Q]
# 1 بهروزبن احمد که وزیر الوزرا شد %~% بشکفت وزارت که سزا جفت سزا شد
# 2 تا رای چو خورشیدش بر ملک و ملک تافت %~% هر رای که بر روی زمین بود هبا شد
# 3 تا چون فلک عالی بر صحن جهان گشت %~% آفاق جلالت همه پر نور و ضیا شد
# 4 با رتبت او پایه افلاک زمین گشت %~% با همت او چشمه خورشید سها شد
# 5 اقبال و سعادت را آن مجلس و آن دست %~% روینده زمین آمد و بارنده سما شد
# 6 از قافله زایر آن درگه سامیش %~% کعبه ست که مأوای مناجات و دعا شد
# 7 تا گشت خریدار هنر رای بلندش %~% بازار هنرمندان یکباره روا شد
# 8 فتنه ره تقدیر و قضا هرگز نسپرد %~% تا فکرت او پرده تقدیر و قضا شد
# 9 چون بنده شدش دولت و اقرار همی کرد %~% آخر خرد روشن و بشنید و گوا شد
# 10 دشمنش که بگریخت ز چنگال نهیبش %~% صد شکر همی کرد که در دام بلا شد
# 11 ای آنکه به اقبال تو در باغ وزارت %~% هر شاخ که سر برزد با نشو و نما شد
# 12 تا رحمت و انصاف تو در دولت پیوست %~% گیتی همه از صاعقه ظلم جدا شد
# 13 ایام تو در شاهی تاریخ هنر گشت %~% آثار تو در دانش فهرست دعا شد
# 14 بس عاجز و درمانده و بس کوفته چون من %~% کز چنگ بلا زود به فر تو رها شد
# 15 دانند که در خدمت سلطان جهاندار %~% تا گشت زبانم به ثنا وقف ثنا شد
# 16 زانجای که از آن تاخته بودیم به تعجیل %~% زیرا که همه حاجب زین جای روا شد
# 17 ظنی که بیاراسته بودیم تبه گشت %~% تیری که بینداخته بودیم خطا شد
# 18 گر دیده من جست همی تابش خورشید %~% روزم چو شب تاری تاریک چرا شد
# 19 گیرم که گنه کردم والله که نکردم %~% عفوی که خداوندان کردند کجا شد
# 20 دارم به تو امید و وفا گرددم آخر %~% کامید همه خلق جهان از تو روا شد
# 21 گر راست رود تیر امیدم نه شگفت است %~% زیرا چو کمان قامتم از رنج دو تا شد
# 22 مدحی چو شکوفه نه شکفت است ز طبعم %~% اکنون که تن از خواری همجنس گیا شد
PageV1P083
### || [genre: Q]
# 1 تا تو را در جهان بقا باشد %~% عز و اقبال در قفا باشد
# 2 ای بزرگی که تابش خورشید %~% پیش رای تو چون سها باشد
# 3 هر بزرگی که در جهان بینند %~% با بزرگی تو هبا باشد
# 4 آن جوادی که روز بزم تو را %~% مال صد گنج یک عطا باشد
# 5 هر که را چشم بخت خیره شود %~% خاک پای تو توتیا باشد
# 6 آفتابی که در همه عالم %~% اثر تو همی ضیا باشد
# 7 من چه دعوی بندگیت کنم %~% مدحت تو بر آن گوا باشد
# 8 روزی من فلک چنان کرده ست %~% که بلاها همه مرا باشد
# 9 ظن نبردم همی که چون مرغان %~% مر مرا جای در هوا باشد
# 10 مونس من همه ستاره بود %~% قاصد من همه صبا باشد
# 11 کس نیابم که غمگسار بود %~% کس نبینم که آشنا باشد
# 12 همه شب از نهیب سیل سرشگ %~% خوابم از دیدگان جدا باشد
# 13 هر چه گویم همی برین سر کوه %~% پاسخ من همه صدا باشد
# 14 روز و شب هر چه گویم و شنوم %~% همه بی روی و بی ریا باشد
# 15 کس نگوید در این همه عالم %~% که ازین صعب تر بلا باشد
# 16 دست در شاخ دولت تو زنم %~% بینوا تا مرا نوا باشد
# 17 همه گفتند رتبت مسعود %~% زود باشد که بر سما باشد
# 18 گفتم از دولت تو آن بینم %~% کز بزرگی تو سزا باشد
# 19 مدح گویم تو را به جان و مرا %~% نعمت از مدح تو جزا باشد
# 20 هر ثنایی که گویم از پس این %~% تازی و پارسی تو را باشد
# 21 خدمت تو چنان کنم همه سال %~% که تو را غایب رضا باشد
# 22 بسته اکنون به بند و زندانم %~% تو چه گویی چنین روا باشد
# 23 از تو شادی است قسمت همگان %~% غم دل قسمت من چرا باشد
# 24 گر نباشد به نزد دولت تو %~% ای عجب در جهان کجا باشد
# 25 نیست حیلت بلی هر آنچه رسد %~% از خدای جهان قضا باشد
# 26 منت تا این همه ثنا گویم %~% در جهان تا همی ثنا باشد
# 27 نکنم جز دعای نیک آری %~% کار چون من کسی دعا باشد
# 28 در بزرگی بقای عمر تو باد %~% تا جهان را همی بقا باشد
PageV1P084
### || [genre: Q]
# 1 ای خاصه شاه شرق فریاد %~% چرخم بکشد همی ز بیداد
# 2 نا بسته دری ز محنت من %~% صد در ز بلا و رنج بگشاد
# 3 بی محنت نیستم زمانی %~% مادر ز برای محنتم زاد
# 4 زین رنج که هست بر تن من %~% بگدازد سنگ سخت و پولاد
# 5 هر ساله بلا و سختی و رنج %~% من بیش کشیده ام درین زاد
# 6 شاگردی روزگار کردم %~% از بهر چرا نگشتم استاد
# 7 داند که نکرده ام گناهی %~% آن کس که خلاص خواهدم داد
# 8 درویشی و نیستی ز لوهور %~% بر کند و به حضرتم فرستاد
# 9 نان پاره خویشتن بجستم %~% از شاه ظهیر دولت و داد
# 10 این رنگ به جز عدو نیامیخت %~% این بهتان جز حسود ننهاد
# 11 نابرده به لفظ نام شیرین %~% در کوه بمانده ام چو فرهاد
# 12 از بهر خدای دست من گیر %~% کز پای تن من اندر افتاد
# 13 جورست ز روزگار بر من %~% ای حاکم روزگار فریاد
# 14 ای بحر نبوده چون دلت ژرف %~% وی ابر نبوده چون کفت راد
# 15 نه داشت ثبات حزم تو کوه %~% نه یافت مضای عزم تو باد
# 16 خسرو به تو کامگار دولت %~% دولت به تو استوار بنیاد
# 17 دانم بر تو نیم فراموش %~% زیرا که به مدح هستیم یاد
# 18 بنده شومت درم خریده %~% زین حبس گرم کنی توآزاد
# 19 تا پیش صفر بود محرم %~% تا از پس تیر هست مرداد
# 20 از دولت و بخت شاد بادی %~% وانکس که به تو نه شاد ناشاد
# 21 این رنج که هست بر زیادت %~% بر دیده و جان دشمنت باد
PageV1P085
### || [genre: Q]
# 1 چو مردمان شب دیرنده عزم خواب کنند %~% همه خزانه اسرار من خراب کنند
# 2 نقاب شرم چو لاله ز روی بردارند %~% چو ماه و مهر سر و روی در نقاب کنند
# 3 رخم ز چشمم هم چهره تذرو شود %~% چو تیره شب را هم گونه غراب کنند
# 4 تنم به تیر قضا طعمه هژبر نهند %~% دلم به تیر عنا مسته عقاب کنند
# 5 گل مورد گشته است چشم من ز سهر %~% ز آتش دلم از گل همی گلاب کنند
# 6 به اشک چشمم چون فانه کور میخ کشند %~% چو غنچه هیچم باشد که سیر خواب کنند
# 7 ز صبر و خواب چه بهره بود مرا که مرا %~% به درد و رنج دل و مغز خون و آب کنند
# 8 من آن غریبم و بی کس که تا به روز سپید %~% ستارگان ز برای من اضطراب کنند
# 9 بنالم ایرا با من فلک همی کند آنک %~% به زخم زخمه بر ابریشم رباب کنند
# 10 ز بس که بر من باران غم زنند مرا %~% سرشک دیده صدف وار در ناب کنند
# 11 گر آنچه هست بر این تن زنند بر دریا %~% به رنج در دهان صدف لعاب کنند
# 12 یک آفتم را هر روز صد طریق نهند %~% یک اندهم را هر شب هزار باب کنند
# 13 تن مرا ز بلا آتشی برافروزند %~% دلم برآرند از بر برو کباب کنند
# 14 ز درد و وصلت یاران من آن کنم به جزع %~% که جان پژوهان بر فرقت شباب کنند
# 15 همی گذارم هر شب چنان کسی کورا %~% ز بهر روز به شب وعده عقاب کنند
# 16 روان شوند سبک بچگان دیده من %~% به زیر زانوی من خاک را خلاب کنند
# 17 طناب بافته باشد بدان امید که باز %~% ز صبح خیمه شب را مگر طناب کنند
# 18 بر این حصار ز دیوانگی چنان شده ام %~% که اختران همه دیوم همی خطاب کنند
# 19 چو من به صورت دیوان شدم چرا جوشم %~% چو هر زمانم هم حمله شهاب کنند
# 20 اگر بساط زمین مفرشم کنند سزد %~% چو سایبان من از پرده سحاب کنند
# 21 به گردم اندر چندین حوادث آمد جمع %~% که از حوادث دیگر مرا حجاب کنند
# 22 شگفت نیست که بر من همی شراب خورند %~% چو خون دیده لبم را همی شراب کنند
# 23 به طبع طبعم چون نقره تابدار شدست %~% که هر زمانش در بوته تیز تاب کنند
# 24 چرا سؤال کنم خلق را که در هر حال %~% جواب من همه ناکردن جواب کنند
# 25 روا بود که زمن دشمنان براندیشند %~% حذر ز آتش تر بهر التهاب کنند
# 26 سزای جنگند اینها که آشتی کردند %~% نگر که اکنون با من همی عتاب کنند
# 27 خطا شمارند ار چند من خطا نکنم %~% صواب گیرند ار چند ناصواب کنند
# 28 چگونه روزی دارم نکو نگر که مرا %~% همی ز آتش سوزنده آفتاب کنند
# 29 سپید مویم بر سر بدیده اند مگر %~% از آن به دود سیاهش همی خضاب کنند
# 30 چگونه باشد حالم چو هست راحت من %~% بدانچه دوزخیان را همی عذاب کنند
# 31 اگر به دست خسانم چه شد نه شیران را %~% پس از گرفتن هم خانه با کلاب کنند
# 32 مرا درنگ نماندست از درنگ بلا %~% بکشتنم ز چه معنی چنین شتاب کنند
# 33 چو هیچ دعوت من در جهان نمی شنوند %~% امید تا کی دارم که مستجاب کنند
# 34 به کار کرد مرا با زمانه دفترهاست %~% چه فضل ها بودم گر به حق حساب کنند
PageV1P086
### || [genre: Q]
# 1 زیور آسمان چو بگشایند %~% کله های هوا بیارایند
# 2 کوه را سر به سیم درگیرند %~% دشت را رخ به زر بیندایند
# 3 زنگ ظلمت به صیقل خورشید %~% همچو آئینه پاک بزدایند
# 4 صبر از اندوه من فرار کند %~% این بکاهند و آن بیفزایند
# 5 اختران نور مهر دزدیدند %~% زان بدو هیچ روی ننمایند
# 6 مهر چون روز نور مه بستد %~% اختران شب همی پدید آیند
# 7 بینی اندر سپیده دم به نهیب %~% که ز لرزه همی نیاسایند
# 8 ایستاده همه ز بهر گریز %~% رایت آفتاب را پایند
# 9 در هزیمت ز نور و تابش او %~% هر چه دریافتند بربایند
# 10 ای عجب گوهران نیک و بدند %~% نه به یک طبع و نه به یک رایند
# 11 مهترند آنچه زان گران دستند %~% کهترند آنچه زان سبکپایند
# 12 طالع از ارتفاع شب گیرند %~% همه را همچو شب همی زایند
# 13 پدر عقل و مادر هنرند %~% پس چرا سوی هر دو نگرایند
# 14 همه پالوده نقره را مانند %~% نقره ضر و نفع پالایند
# 15 چون سنان ها زدوده اند و ازین %~% بر دل و بر جگر نبخشایند
# 16 در نظر دیده های مارانند %~% خلق را زان چو مار بفسایند
# 17 گر چه ما را چو مار حله دهند %~% روزی آخر چو مار بگزایند
# 18 نتوان جست از آنچه پیش آرند %~% کرد باید هر آنچه فرمایند
# 19 زندگانند و جان زنده خورند %~% تازگانند و عمر فرسایند
# 20 هر چه پیراستند بگشودند %~% دل مبند اندر آنچه پیرایند
# 21 گاه در روی این همی خندند %~% گاه دندان بر آن همی خایند
# 22 از پی این عبیر می بیزند %~% وز پی آن حنوط می سایند
# 23 دورها چرخ را بپیمودند %~% قرن ها نیز هم بپیمایند
# 24 نکنند آنچه رای و کام کسی است %~% زانکه خود کامگار و خود رایند
# 25 قطره ای آب و خاک را ندهند %~% تا به خون روی گل نیالایند
# 26 گنه و عذرشان خردمندان %~% نه بگویند و هیچ نستایند
# 27 خلق را پاره پاره در بندند %~% پس از آن بندبند بگشایند
# 28 خیز مسعود سعد رنجه مباش %~% همچنینند و همچنین بایند
# 29 همه فرمان بران یزدانند %~% تا ندانی که کار فرمایند
PageV1P087
### || [genre: Q]
# 1 وصف تو چو سرکشان بکردند %~% از هر هنرت یکی شمردند
# 2 صد یک ز تو چون همه نبودند %~% امروز همه ز تو بدردند
# 3 جان بازانی که شیر گیرند %~% پیش تو چو مهره های نردند
# 4 با آن که به هر هنر همه کس %~% در دهر یگانه اند و فردند
# 5 آنان که چو کوه سرفرازند %~% با باد سیاست تو گردند
# 6 گویند همه که مرد مردیم %~% والله که به پیش تو نه مردند
# 7 ای مرد جهان تمام مردی %~% مردان جهان سر تو گردند
# 8 باده همه کافیان عالم %~% بر یاد کفایت تو خوردند
# 9 چون تو ثقت الملک ندیدند %~% اقرار بدین حدیث کردند
# 10 والله که به کفش تو نیرزند %~% آنان که ره سخا سپردند
# 11 هر فرش که گستری ز حشمت %~% ممکن نشود که درنوردند
# 12 بدخواهان تو هر چه هستند %~% دلخسته چرخ لاجوردند
# 13 با محنت و رنج همنشینند %~% با چرخ زمانه در نبردند
# 14 با قامت چون کمان دوتایند %~% با چهره چون زریر زردند
# 15 هر چند بر آتشستشان دل %~% از دم همه جفت باد سردند
# 16 نه نه که تو را نماند بدخواه %~% بودند و به درد دل بمردند
# 17 ای آن که بهر هنر بزرگان %~% پیش تو چو کودکان خردند
# 18 امروز به من رسید پنجی %~% زان ده که مرا امید کردند
# 19 وز پنج دگر نیافتم هیچ %~% می ترسم کز میان ببردند
# 20 دلشاد بزی که بخت و دولت %~% در جمله عنان به تو سپردند
PageV1P088
### || [genre: Q]
# 1 ای خواجه دل تو شادمان باد %~% جان تو همیشه در امان باد
# 2 این رای سفر که یش داری %~% بر تو به خوشی چو بوستان باد
# 3 شادی و سلامتی و رادی %~% با تو همه ساله همعنان باد
# 4 اقبال و جلال و دولت و عز %~% بر جان و تن تو پاسبان باد
# 5 هر جا که روی و بازآیی %~% دادار تو را نگاهبان باد
# 6 شادی و سعادت و سلامت %~% با تو به حساب همرهان باد
# 7 زین شغل و عمل که اندرویی %~% چونان که تو خواهی آنچنان باد
# 8 اعدای تو باد زیر امرت %~% فرمان تو بر همه روان باد
# 9 اقبال نصیب دوستانت %~% ادبار نصیب دشمنان باد
# 10 شغل تو چو رای تو قوی باد %~% بخت تو چو عمر تو جوان باد
# 11 هر چند ز دین تازیانی %~% عمر تو چو عمر عادیان باد
PageV1P089
### || [genre: Q]
# 1 احوال جهان بادگیر باد %~% وین قصه ز من یادگیر یاد
# 2 چون طبع جهان باژگونه بود %~% کردار همه باژگونه بود
# 3 از روی عزیزیست بسته باز %~% وز خاری باشد گشاده خاد
# 4 بس زار که بگذاشتیم روز %~% چون گرمگهش بود بامداد
# 5 تیغی که همی آفتاب زد %~% تیری که سمومش همی گشاد
# 6 بر تارک و بر سینه زد همی %~% اندر جگر و دیده اوفتاد
# 7 در حوض و بیابانش چشم و گوش %~% مانده به شگفتی از آب و باد
# 8 دیوانه و شوریده باد بود %~% زنجیر همی آب را نهاد
# 9 این چرخ چنین است بی خلاف %~% داند که چنین آمدش نهاد
# 10 زین چرخ بنالم به پیش آن %~% کز چرخ به همت دهدم داد
# 11 منصور سعید آن که در هنر %~% از مادر دانش چو او نزاد
# 12 او بنده و شاگرد ملک بود %~% تا گشت خداوند و اوستاد
PageV1P090
### || [genre: Q]
# 1 ای آن که فلک نصرت الهی %~% بر کنیت و نامت نثار دارد
# 2 هر چیز که گیتی بدان بنازد %~% از همت تو مستعار دارد
# 3 از عدل تو دین سرفراز گردد %~% وز جاه تو ملک افتخار دارد
# 4 گردون کمال چو آفتابت %~% بر قطب کفایت مدار دارد
# 5 نه ابر چو دست تو جود ورزد %~% نه کوه چو طبعت وقار داد
# 6 با جود یمین تو سنگ نارد %~% چندان که زمانه یسار دارد
# 7 تابنده و سوزنده خاطر تو %~% چون طبع فلک نور و نار دارد
# 8 این عزم تو بادی که در متانت %~% بنیاد چو کوه استوار دارد
# 9 وی حزم تو کوهی که روز دشمن %~% چون باد بزان پر غبار دارد
# 10 من قدر تو را آسمان نگویم %~% ترسم که ازین وصف عار دارد
# 11 بافنده و دوزنده سعادت %~% از بهر تو کسوت هزار دارد
# 12 عرض تو نپوشد مگر لباسی %~% کز فخر و شرف پود و تار دارد
# 13 یک بار بود شاخ را و کلکت %~% شاخیست که صدگونه بار دارد
# 14 گشتست بر انگشت تو سواری %~% کانگشت تو را هم سوار دارد
# 15 گرینده چو ابرست و درج ها را %~% پر نقش و نگار بهار دارد
# 16 گلهای معانی شگفته زو شد %~% زیرا که سرش شکل خار دارد
# 17 ویحک تن پیر و سر جوانش %~% نسبت به زریر و به قار دارد
# 18 رفتار ز لیل و نهار گیرد %~% تا گونه لیل و نهار دارد
# 19 تا پیشه او شد نگاربندی %~% وهم و خرد جان نگار دارد
# 20 از بهر عروسان فکرتت را %~% آرایش مشاطه وار دارد
# 21 این را ز جزالت قلاده بندد %~% وان را ز بلاغت سوار دارد
# 22 سرخست و قوی روی شخص دولت %~% تا او تن زرد و نزار دارد
# 23 از بهر ولی نوش نحل دارد %~% وز بهر عدو زهر مار دارد
# 24 پنهان کند اسرار ملک لیکن %~% اسرار سپهر آشکار دارد
# 25 این سرزده پای دم بریده %~% در سحر نگر تا چه کار دارد
# 26 ای آنکه فلک ظل درگهت را %~% در سایگه زینهار دارد
# 27 در عالم شیر عزیمت تو %~% چون چرخ دو صد مرغزار دارد
# 28 پیکار و حذر پنجه های شیران %~% چون پنجه سرو و چنار دارد
# 29 شیر فلک از ترس برنیاید %~% روزی که نشاط شکار دارد
# 30 تا چند بهر حادثه سپهرم %~% نظاره گه اعتبار دارد
# 31 جانم همه در اضطراب بندد %~% چشمم همه در انتظار دارد
# 32 نشگفت کز اشکم همی کنارم %~% ماننده دریا کنار دارد
# 33 اندر دلم آتش که برفروزد %~% از آب دو دیده شرار دارد
# 34 نه خنجر عزمم نیام یابد %~% نه باره بختم عذار دارد
# 35 کز موج غم دل هوای چشمم %~% ناریست ازیرا بخار دارد
# 36 می قسم دگر کس رسید گردون %~% تا چند مرا در خمار دارد
# 37 بر دیده من روزهای روشن %~% ماننده شبهای تار دارد
# 38 روی دلم از اشک و خون دیده %~% آکنده و گفته چو نار دارد
# 39 دارد دل من غم ز غم چه پرسی %~% زان پرس که یک غمگسار دارد
# 40 تا چشم و سر دانشم زمانه %~% با چشم و سرم کارزار دارد
# 41 این دوخته گاهم چو باز خواهد %~% وان کوفته گاهم چو مار دارد
# 42 گویی همه بر من نگار بندد %~% هر شعبده کاین روزگار دارد
# 43 چون زاغ گهم جفت کوه سازد %~% چون مار گهم یار غار دارد
# 44 پیوسته مرا زیر راه هیونی %~% صحرا بر و دریا گذار دارد
# 45 چون خضر و سکندر مرا همیدون %~% تا زنده سوی هر دیار دارد
# 46 پایم نخرامد ز جای و دستم %~% مشغول عنان و مهار دارد
# 47 آسیمه سر و رنجه دل تنم را %~% نه غبن ضیاع و عقار دارد
# 48 پیوسته مرا در همه فضیلت %~% رایت ز همه اختیار دارد
# 49 این طبع سخن سنج من وسیلت %~% در خدمت تو بی شمار دارد
# 50 آن زهره بود چرخ را که در غم %~% زینگونه مرا بی قرار دارد
# 51 رنجور شود خاطری که بر من %~% بر مدح تو حق جوار دارد
# 52 واندل که ز خون مدحت تو سازد %~% شاید که غم او را فگار دارد
# 53 بر باطل کی صبور باشد %~% آن کس که چو تو حق گزار دارد
# 54 از سیل کجا ترسد آن کسی کو %~% مأوا همه بر کوهسار دارد
# 55 من مدح تو را بس عزیز دارم %~% هر چند مرا سخت خار دارد
# 56 نزدیک تو شعرم چه قیمت آرد %~% ور چه ز براعت شعار دارد
# 57 کامروز تو را مادحیست حری %~% کز عرق نبوت تبار دارد
# 58 پر دل بود اندر مصاف دانش %~% زیرا که زبان ذوالفقار دارد
# 59 ور هست چنین بس عجب نباشد %~% باشد که زجد یادگار دارد
# 60 نی یار نخوانمش در این مدح %~% زیرا که ز توفیق یار دارد
# 61 تا از گل و گوهر نژاد گلبن %~% گه محتفه گه گوشوار دارد
# 62 تا کوکب سیاره هفت باشد %~% تا گیتی ارکان چهار دارد
# 63 تا تیر گشاید شهاب سوزان %~% تا ماه ز خرمن حصار دارد
# 64 تا روز طرب در بهار عشرت %~% بازار می خوشگوار دارد
# 65 تا بر گل سوری هزار دستان %~% آئین نواهای زار دارد
# 66 اقبال تو را شادمان نشاند %~% ایام تو را کامگار دارد
# 67 ای آن که نهال شریف نصرت %~% از کنیت و نام تو بار دارد
# 68 تا باره تو بر زمین خرامد %~% بر چرخ زمین افتخار دارد
# 69 بر دریا طبع تو سرفرازد %~% وز گردون رای تو عار دارد
# 70 هر کس که چو تو نامجوی باشد %~% بر جاه چو تو نامدار درد
# 71 چون درگه سامیت را بدیدم %~% گفتم بر من غم چکار دارد
# 72 جایی که مرا از بلا و محنت %~% اندر کنف زینهار دارد
# 73 بنگر که کنون آفتاب رایت %~% روزم چو شب تیره تار دارد
# 74 امروز بیابان حشمت تو %~% چون باد مرا خاکسار دارد
# 75 خشم تو بخیزد همی چو صرصر %~% احوال مرا پر غبار دارد
# 76 اندوه نظر چشم تیره ام را %~% بر اشک رونده سوار دارد
# 77 نه خنجر فهمم صقال دارد %~% نه آتش طبعم شرار دارد
# 78 ویحک دم سرد و سرشگ گرمم %~% آئین خزان و بهار دارد
# 79 در صف شقاوت سپاه انده %~% با جان و تنم کارزار دارد
# 80 ناخورده می شادی از چه معنی %~% مغز طربم را خمار دارد
# 81 این پیر دو تا گشته چرخ مسعود %~% بازیچه چنین صد هزار دارد
# 82 تا چند بزرگی تو دلم را %~% اندر قلق و انتظار دارد
# 83 تا دایره گنبد معلق %~% بر مرکز سفلی مدار دارد
# 84 تا روی زمانه نگار طبعی %~% از چرخ زمانه نگار دارد
# 85 از دوده پاکیزه وزارت %~% ایام تو را یادگار دارد
PageV1P091
### || [genre: Q]
# 1 جاهم چو بکاهد خرد فزاید %~% کارم چو ببندد سخن گشاید
# 2 زینگونه نکوهیده باد از ایزد %~% آن کس که مرا بر هنر ستاید
# 3 آن را که خردمند بود هرگز %~% زینگونه مذلت کشید باید
# 4 آبم که مرا هر خسی بیابد %~% علکم که مرا هر کسی بخاید
# 5 گویی فلک بر جهان که ایدون %~% هر آتش سزان به من گراید
# 6 سفله است بسی جان من که چندین %~% در تن بکشد رنج و برنیاید
# 7 مردم خطر عافیت چه داند %~% تا بند بلا را نیازماید
# 8 ترسم که شود طبع تیره گر چه %~% زو دیر همی روشنی فزاید
# 9 ای پخته نگشته از آتش عقل %~% امید تو بس خام می نماید
# 10 چون دوستی تو نکرد سودم %~% کی دشمنی تو مرا گزاید
# 11 چون عز من و ذل تو نپایست %~% هم ذل من و عز تو نپاید
# 12 گر در دل تو خرد می نمایم %~% خردست دلت جز چنین نشاید
# 13 در آئینه خرد روی مردم %~% هم خرد چنان آیینه نماید
# 14 هر جای که مسعود سعد باشد %~% کس با او پهلو چگونه ساید
# 15 من دانم گفت این و تو ندانی %~% بلبل داند آنچه می سراید
PageV1P092
### || [genre: Q]
# 1 بوالفرج ای خواجه آزادمرد %~% هجر و وصال تو مرا خیره کرد
# 2 دید ز سختی تن و جان آنچه دید %~% خورد ز تلخی دل و جان آنچه خورد
# 3 سخت بدردم ز دل سخت گرم %~% نیک برنجم ز دم نیک سرد
# 4 پیر شدن در دم دولت همی %~% محنت ناگاه به من باز خورد
# 5 گر چه به صد دیده به جیحون درم %~% از سرم این چرخ برآورد گرد
# 6 بسته یکی شیرم گویی به جای %~% دیده ز خون سرخ و رخ از هول زرد
# 7 گر نکشم تیغ زبان چون کنم %~% با فلک گردان تنها نبرد
# 8 روز و شب اینجا به قمار اندرم %~% هست حریفم فلک لاجورد
# 9 مهره او سی سیه و سی سپید %~% گردش او زیر یکی تخت نرد
# 10 عمر همی بازم و بازم همی %~% داو ز من می برد این گرد گرد
# 11 ای به بلندی سخن شاعران %~% هرگز مانند تو نابوده مرد
# 12 فرشی گستردمت از دوستی %~% باز که فرمودت کاندر نورد
# 13 روی توام از همه چیز آرزوست %~% خسته همی جوید درمان درد
PageV1P093
### || [genre: Q]
# 1 جهان را عقل راه کاروان دید %~% بضاعتهاش خوان استخوان دید
# 2 همه ترکیب عمرش در فنا یافت %~% همه بنیاد سودش بر زیان دید
# 3 خرد خیره شد آنجا کز جهالت %~% گروهی را ز صانع بر گمان دید
# 4 چرا شد منکر صانع نگویی %~% کسی کو کالبد را عقل و جان دید
# 5 چنان چون بینی اندر آئینه روی %~% بد و نیک جهان چشمم چنان دید
# 6 بسی چشم سرم دید آشکارا %~% دو چندان چشم سر اندر نهان دید
# 7 ز تاریکی و محنت آن ندیدم %~% که بتوانند مردان جهان دید
# 8 اگر به بینم از هر کس عجب نیست %~% به تاریکی فراوان به توان دید
# 9 ز سر من از آن دشمن خبر یافت %~% که بر رویم ز خون دل نشان دید
# 10 گل زردم به رخ بر غم از آن کاشت %~% که از چشمم دو جوی آب روان دید
# 11 سبک در بوته زد مسکین تنم دست %~% که بر گردن گنه بار گران دید
# 12 ز ناشایست کردن شرمش آمد %~% که بر دو کتف خود بار گران دید
# 13 فراوان بی خرد کاندر جهان او %~% غم و شادی ز لعل این و آن دید
# 14 خرد آن داشت کو نیک و بد خویش %~% ز ایزد دید نه از آسمان دید
# 15 گل بی خار اندر گلشن دهر %~% به چشم تیز بین کی می توان دید
PageV1P094
### || [genre: Q]
# 1 روزگاریست سخت بی فریاد %~% کس گرفتار روزگار مباد
# 2 شیر بینم شده متابع رنگ %~% باز بینم شده مسخر خاد
# 3 نه به جز سوسن ایچ آزادست %~% نه به جز ابر هست یک تن راد
# 4 نه بگفتم نکو معاذالله %~% این سخن را قوی نیامد لاد
# 5 مهترانند مفضل و هر یک %~% اندر افضال جاودانه زیاد
# 6 نیست گیتی به جز شگفتی و نیز %~% کار من بین که چون شگفت افتاد
# 7 صد در افزون زدم به دست هنر %~% که به من بر فلک یکی نگشاد
# 8 در زمان گردد آتش و انگشت %~% گر بگیرم به کف گل و شمشاد
# 9 بار اندوه پشت من بشکست %~% بشکند چون دو تا کنی پولاد
# 10 نشنود دل اگر بوم خاموش %~% نکند سود اگر کنم فریاد
# 11 گر چه اسلاف من بزرگانند %~% هر یک اندر هنر همه استاد
# 12 نسبت از خویشتن کنم چو گهر %~% نه چو خاکسترم کز آتش زاد
# 13 چون بد و نیک روزگار همی %~% بگذرد این چو خاک و آن چون باد
# 14 نز بد او به دل شوم غمگین %~% نه ز نیکش به طبع باشم شاد
# 15 این جهان پایدار نیست بدان %~% که بر آبش نهاده شد بنیاد
PageV1P095
### || [genre: Q]
# 1 چون منی را فلک بیازارد %~% خردش بی خرد نینگارد
# 2 هر زمانی چو ریگ تشنه ترم %~% گر چه بر من چو ابر غم بارد
# 3 چون بیفسایدم چو مار غمی %~% بر دل من چو مار بگمارد
# 4 تا تنم خاک محنتی نشود %~% به دگر محنتیش بسپارد
# 5 اندر آن تنگیم که وحشت او %~% جان و دل را همی بیفشارد
# 6 راضیم گر چه هول دیدارش %~% دیده من به خار می خارد
# 7 کز نهیبش همی قضا و بلا %~% بر در او گذشت کم یارد
# 8 سقف این سمج من سیاه شبی است %~% که دو دیده به دوده انبارد
# 9 روز هر کس که روزنش بیند %~% اختری سخت خرد پندارد
# 10 گر دو قطره به هم بود باران %~% جز یکی را به زیر نگذارد
# 11 چشم ازو نگسلم که در تنگی %~% به دلم نیک نسبتی دارد
# 12 شعر گویم همی و انده دل %~% خاطرم جز به شعر نگسارد
# 13 این جهان را به نظم شاخ زند %~% هر چه در باغ طبع من کارد
# 14 از فلک تنگدل مشو مسعود %~% گر فراوان تو را بیازارد
# 15 بد میندیش سر چو سرو برآر %~% گر جهان بر سرت فرود آرد
# 16 حق نخفته ست بنگری روزی %~% که حق تو تمام بگزارد
PageV1P096
### || [genre: Q]
# 1 تا بقا مایه نما باشد %~% ثقت الملک را بقا باشد
# 2 طاهر آن آفتاب کز نورش %~% آفتاب فلک سها باشد
# 3 جستن راه خدمت سامیش %~% جز به وجه ثنا خطا باشد
# 4 سختم آسان بود ثنا گفتن %~% جود او مایه ثنا باشد
# 5 ای کریمی کامیدواران را %~% همه لفظ تو مرحبا باشد
# 6 ز دکان نیاز گیتی را %~% خاک صحن تو کیمیا باشد
# 7 چشم اقبال شهریاری را %~% گرد رخش تو توتیا باشد
# 8 بر عدو عنف تو سموم بود %~% بر ولی لطف تو صبا باشد
# 9 حزم و عزم تو چون بگیرد جزم %~% آن زمین باشد این هوا باشد
# 10 سایلان را ز دست تو نه عجب %~% گر نتیجه همه عطا باشد
# 11 تا همی دست راد تو گه بزم %~% پدر و مادر سخا باشد
# 12 رای تو ار شود چو وهمت تیز %~% بر فلک خط استوا باشد
# 13 منحنی می شود فلک پس از آن %~% کز در او گردش رحا باشد
# 14 تا همی جاه گیتی افروزت %~% همچو مهر اصل هر ضیا باشد
# 15 دولتت دولت علایی را %~% مایه و پایه علا باشد
# 16 به خدایی که بر جلالت او %~% هر چه بینی همه گوا باشد
# 17 صفت و نعمت او به نزد خرد %~% همه آلا و کبریا باشد
# 18 گر چنین پادشا که هست امروز %~% در جهان هیچ پادشا باشد
# 19 خدمت بارگاه مجلس او %~% عمره و مروه و صفا باشد
# 20 ور چو تو مرد هیچ دولت را %~% نیز در دانش و دها باشد
# 21 پس چرا چون منی که بی مثلم %~% به چنین حبس مبتلا باشد
# 22 گر همی باغ فضل را از من %~% رونق و زینت و بها باشد
# 23 چون گل لاله جای من ز چه روی %~% همه در خار و در گیا باشد
# 24 این گنه طبع را نهم که همی %~% مایه فطنت و ذکا باشد
# 25 به خدای ار مرا در این زندان %~% جز یکی پاره بوریا باشد
# 26 نان کشکین اگر بیابم هیچ %~% راست گویی زلیبیا باشد
# 27 چون سرشک و چو روی هرگز %~% نه عقیق و نه کهربا باشد
# 28 آشنا ورزمی ز اشک دو چشم %~% اگرم چشم آشنا باشد
# 29 راست گویی هوای زندانم %~% دیو و افعی و اژدها باشد
# 30 همه گر صورتی نگارد ازو %~% روی آن صورت از قفا باشد
# 31 وانگهم سنگدل نگهبانی %~% که چنو در کلیسیا باشد
# 32 از گرانی بلند چون گردم %~% تکیه بر چوب و بر عصا باشد
# 33 رفتن من دو پی بود وانگاه %~% پشتم از بار آن دو تا باشد
# 34 مر مرا گویی از گرانی بند %~% پای در سنگ آسیا باشد
# 35 پیش چشم آرحال من چو مرا %~% جمله این برگ و این نوا باشد
# 36 حبس را زاده ام و مرا گویی %~% رنج و غم مادر و نیا باشد
# 37 چرخ کژ می زند مراد و همی %~% هر چه باشد همه دغا باشد
# 38 نیک دانی که از قرابت من %~% چند گریان و پارسا باشد
# 39 چون منی را روا مدار امروز %~% که ز فرزندگان جدا باشد
# 40 مانده ایشان به درد و من در رنج %~% این همه هر دو از قضا باشد
# 41 لیکن از دین پاک تو نسزد %~% که بدین مر تو را رضا باشد
# 42 گر عنایت کنی و من بر هم %~% از بزرگی تو را سزا باشد
# 43 نه همی فرصتیت باید جست %~% گر خلا باشد ار ملا باشد
# 44 نکته ای گر برانی از حالم %~% همه امید من روا باشد
# 45 ور کنم شغل هیچ کس پس از این %~% گردنم در خور قفا باشد
# 46 با فلک من سیتزه ها کردم %~% زان تنم خسته عنا باشد
# 47 هر که او با فلک ستیزه کند %~% جز چنین از فلک چرا باشد
# 48 همه مهر و وفاست سیرت من %~% روزگارم کی آشنا باشد
# 49 ای بزرگی که شاخ ملک از تو %~% همه در نشو و در نما باشد
# 50 بنده مادحی چنین در بند %~% نیک بندیش تا روا باشد
# 51 آفتابی بلی سزد که تو را %~% بس فراوان چو من هبا باشد
# 52 گنج ها دارم از هنر که بگفت %~% کس کزان گونه گنج ها باشد
# 53 زین بلا گر مرا به جان بخری %~% این همه گنج ها تو را باشد
# 54 ور بدین حاجتم نعم نکنی %~% نعم من ز بخت لا باشد
# 55 نه همه مردمان چنین گویند %~% که بغایی طریق ما باشد
# 56 گر چنین است پس بود در خور %~% بند شاعر چو او بغا باشد
# 57 شاعر آخر چه گوید و چه کند %~% که از او فتنه و بلا باشد
# 58 گر به عیوق برفرازد سر %~% شاعر آخر نه هم گدا باشد
# 59 مگرش چو محمد ناصر %~% گوهر از پاک مصطفی باشد
# 60 لاجرم جاه و حق حرمت او %~% چون شهیدان کربلا باشد
# 61 گر همی حق بود چو تو باید %~% شاعران را که پیشوا باشد
# 62 تو ثنا و دعای من مشنو %~% کاین و آن از سر هوا باشد
# 63 چون تویی راز چون منی پاداش %~% نه ثنا باشد و دعا باشد
# 64 مدحت من شنو که مدحت من %~% رشته در بی بها باشد
# 65 پس از آواز او چو بشنیدی %~% همه آوازها صدا باشد
# 66 من که در خور ثنای شاه کنم %~% چون من اندر جهان کجا باشد
# 67 ور ز من شد گشاده گنج سخن %~% بند بر پای من چرا باشد
# 68 آب اقبال تو روا باشد %~% که هر امید از او وفا باشد
# 69 بنده بودت به طبع و خواهد بود %~% در جهان هر که بود یا باشد
PageV1P097
### || [genre: Q]
# 1 ای خداوند رحمت ایزد %~% بر تو و دولت جوان تو باد
# 2 بر همه کارها و نهمت ها %~% چرخ گردنده در ضمان تو باد
# 3 همه ساله همه مصالح ملک %~% در بیان تو و بنان تو باد
# 4 بر همه نامه های جود و کرم %~% با همه وقت ها نشان تو باد
# 5 بر سر دولت هنرمندان %~% سایه عز جاودان تو باد
# 6 همه اندیشه صلاح و فساد %~% در یقین تو و گمان تو باد
# 7 ملجا سروران سرای تو باد %~% مسند سروری مکان تو باد
# 8 هر که او را زمانه بیم کند %~% در پناه تو و امان تو باد
# 9 فتح و نصرت به هر چه رای کنی %~% با رکیب تو و عنان تو باد
# 10 ناتوانی نصیب دشمن تست %~% تندرستی همه توان تو باد
# 11 جان ما بندگان که داد به ما %~% دولت تو فدای جان تو باد
PageV1P098
### || [genre: Q]
# 1 ز سر گیتی پیر بوده جوان شد %~% که سلطان گیتی ملک ارسلان شد
# 2 زمین پادشاهی جهان شهریاری %~% کزو تاج خورشید و تخت آسمان شد
# 3 قران را ازین فخر برتر نباشد %~% که شاهی چو این شاه صاحب قران شد
# 4 هر آن نامور شاه کاندر زمانه %~% نه در خدمت شاه بسته میان شد
# 5 همه روزگارش دگر شد حقیقت %~% نسیمش سموم و بهارش خزان شد
# 6 نمانده ست بدخواه را هیچ راحت %~% که شادیش غم گشت و سودش زیان شد
# 7 جهاندار شاها همه بندگان را %~% دل و جان ز تو خرم و شادمان شد
# 8 شدندی فدا پادشاهان گیتی %~% فدای چو تو پادشاهی توان شد
# 9 در آئین دین ناسخی گشت عدلت %~% که منسوخ از آن عدل نوشیروان شد
# 10 هر آن کس که هر سو همی کاروان زد %~% ز انصاف تو رهبر کاروان شد
# 11 نیارست فتنه دلیری نمودن %~% چو عدل تو بر ملک تو پاسبان شد
# 12 بنالید گنج تو از بخشش تو %~% چو جود تو بر گنج تو قهرمان شد
# 13 بسا رزمگه کز دلیران جنگی %~% زمین و هوا پر ز شخص و روان شد
# 14 ز گرد سپه شد هوا چون بنفشه %~% ز خون یلان خاک چون ارغوان شد
# 15 ز تیغ چو نیلوفر آبدارت %~% رخ سرکشان زرد چون زعفران شد
# 16 به زیر تو رخش تو را گاه حمله %~% ز دولت رکاب و ز نصرت عنان شد
# 17 چو از آتش تیغ و از باد حمله %~% هوا پر شد زمین پر دخان شد
# 18 سر و دل گران و سبک شد چو ناگه %~% عنانت سبک شد رکابت گران شد
# 19 کمانور که با تیر پیش تو آمد %~% به بالا کمان و بدل تیردان شد
# 20 ثنا و مدیح تو این شاه شاهان %~% نگهبان تن گشت و تعویذ جان شد
# 21 مرا از برای ثنا و مدیحت %~% همه جان سخن شد همه تن زبان شد
# 22 جهان کینه ور بود بر من چو خواندم %~% ثنای تو بر جان من مهربان شد
# 23 جوان باد بختت که این جان غمگین %~% به اقبال و رای تو شاد و جوان شد
# 24 ز بزم تو ای شاه قصر همایون %~% به شادی و رامش چو دارالجنان شد
# 25 شد امید مهمان به انواع نعمت %~% چو جود تو در مملکت میزبان شد
# 26 بران هر مرادی که داری که گیتی %~% چنان چون مراد تو باشد چنان شد
PageV1P099
### || [genre: Q]
# 1 سزد که باش شاها ز ملک خرم و شاد %~% که ملک تو در شادی و خرمی بگشاد
# 2 خدای دادت ملک و خدای عزوجل %~% نگاه دارد ملک تو همچنان که بداد
# 3 خدای بود معین ساعت گرفتن تو %~% تو را نیاید حاجت به خنجر پولاد
# 4 سپاه بی حد بود و سلاح بی مر بود %~% ولیک قاعده ملک تو خدای نهاد
# 5 خدای قاعده ملک تو نهاد چنان %~% که هر زمان ز جهان دولتیش خواهد زاد
# 6 نه بی اردات او بر زمین ببارد ابر %~% نه بی مشیت او بر هوا بجنبد باد
# 7 چنان قوی شد بنیاد ملک تو گویی %~% ز بیخ ملک تو رسته است کوه را بنیاد
# 8 کدام دولت پیدا شد از کواکب سعد %~% که آن سپهر بر تو به هدیه نفرستاد
# 9 همیشه تیغ تو بی نصرت و ظفر نبود %~% که هست تیغ تو با نصرت و ظفر همزاد
# 10 خجسته روزا کاندر نبرد سطوت تو %~% به آب تیغ بیفروخت آذر خرداد
# 11 چو ابر نصرت بارید چرخ فصل خزان %~% بهار گشت ز ملک تو در تکین آباد
# 12 ز تیغ تیز تو فریاد کرد دشمن تو %~% ولیک آنجا سودی نداشت آن فریاد
# 13 عروس ملک بیاراست گوش و گردن و بر %~% نخواست از ملکان جز تو شاه را داماد
# 14 بنای ملک تو چون بر کشید سر به فلک %~% بنای عمر عدوی تو بر زمین افتاد
# 15 می نشاط زمانه به یاد ملک تو خورد %~% از آن که ملکی چون ملک تو ندارد یاد
# 16 تو طبع و دل را هم شاد و تازه در به می %~% که خسروی به تو تازه ست و مملکت به تو شاد
# 17 به عدل و رادی ماند به جای ملک جهان %~% بلی و چون تو ندیده ست شاه عادل و راد
# 18 ز هر سویی سپهی بس گران فرستادی %~% که ملک و دین ز سپه باشد ایمن و آباد
# 19 تو داد گیتی دادی و لشکر تو کنون %~% جهان بگیرد کاندر نبرد بدهد داد
# 20 رسد ز هر سپهی هر دو هفته فتحی %~% که تهنیت کند آن را خلیفه بغداد
# 21 بزرگ شاها رامش گزین و شادی کن %~% بخواه جام می از دست آن بت نوشاد
# 22 میان خلق سرافراز و تازه کرد مرا %~% مکارم تو چو سرو و چو سوسن آزاد
# 23 مرا به مدحی شاها ولایتی دادی %~% کدام شاهی هرگز به مادحی این داد
# 24 به بارگاه تو کان هست و باد مرکز ملک %~% محل و رتبت من پای بر سپهر نهاد
# 25 مرا همی به ثنای تو زنده ماند تن %~% که تا زید تن من بی ثنای تو مزیاد
# 26 خدایگانا هر عمر و جان که در گیتی است %~% عزیز و شیرین پیوند عمر و جان تو باد
# 27 به شادکامی در مجلس بهشت آئین %~% بخواه باده از آن دلیران حورنژاد
# 28 چو سلسبیل می خور که حضرت غزنین %~% بهشت گشت چون اردیبهشت در مرداد
# 29 همیشه بادی بر تخت ملک چون خسرو %~% مخالف تو گرفتار محنت فرهاد
# 30 به دور ماه ز سر تازه گشت سال عرب %~% خدای بر تو و بر ملک تو خجسته کناد
PageV1P100
### || [genre: Q]
# 1 لوا و عهد خطاب خلیفه بغداد %~% خدای عزوجل بر ملک خجسته کناد
# 2 ابوالملوک ملک ارسلان بن مسعود %~% که تخت و ملک و فلک مثل او ندارد یاد
# 3 جهان ستانی شاهنشهی جهانگیری %~% که کرد کار جهان را به داد و دین آباد
# 4 عزیز ملکش تلقین عدل یافت همه %~% که گشت همت عالیش ملک را بنیاد
# 5 خدایگانا شاها ز عدل و جود تو هست %~% به ماه دی همه گیتی چو باغ در خرداد
# 6 جهان به فر جمال تو روضه رضوان %~% زمین ز شادی ملک تو خانه نوشاد
# 7 به یاد کین تو از آب روشن آتش خاست %~% به یاد مهر تو از خاک تیره گوهر زاد
# 8 ز ملک جستن شد کند خصم را دندان %~% چو دید تیزی بازار خنجر و پولاد
# 9 سپاه حق را چون دولت تو تعبیه کرد %~% کمین گشاد ز هر جانبی طلیعه داد
# 10 بخاستند یلان سپاه تو هر یک %~% چو طوس و نوذر و گرگین و بیژن و میلاد
# 11 چه پیکر آمد رخش درخش پیکر تو %~% که کوه باد مسیرست و باد کوه نهاد
# 12 ز سهم و هیبت آن کاو نشستن اندر زین %~% فسرد آذر برزین و آذر خرداد
# 13 چو او بخواهد جستن نجست یارد برق %~% چو او بخواهد رفتن نرفت یارد باد
# 14 همیشه تیغ تو یاری گرست نصرت را %~% که هست نصرت با تیغ تیز تو همزاد
# 15 تو تا معونت و یاری ملک و دین کردی %~% بلند گشت و قوی دین و ملک را بنیاد
# 16 برآمدش ز کمال تو بر ثریا سر %~% چو کوه خارش اندر ثری فروشد لاد
# 17 تویی ز گوهر محمود و گوهر داود %~% کدام شاه نسب دارد از چنین دو نژاد
# 18 چو شاه عادل و رای تو در جهان ماند %~% همیشه تا به ابد ملک شاه عادل و راد
# 19 بزرگ جشن است امروز ملک را ملکا %~% که شادمان است ای شاه بنده و آزاد
# 20 بدین همایون سور و بدین مبارک جشن %~% تو شاد و خلق جهان شاد و دین و دولت شاد
# 21 شگفت نیست ازین سور و جشن خرم و خوش %~% ز چوب ها گل روید ز سنگ ها شمشاد
# 22 خلیفه بی حد و مر هدیه ها فرستادت %~% که هیچ کس را زان نوع هدیه نفرستاد
# 23 سپهر چون به تو این هدیه ها مزین شد %~% میان به خدمت بست و زبان به مدح گشاد
# 24 رسول عالم و عادل چو بوسه کرد زمین %~% شرف گرفت چو پی بر بساط ملک نهاد
# 25 به فخر سر به فلک برکشید و شادی کرد %~% که آن هدایا بر دست او قبول افتاد
# 26 چه گفت گفت خلیفه چنان دعا کردت %~% که شاه عادل در ملک جاودانه زیاد
# 27 بدیع نیست گرت خلق تهنیت گویند %~% که دولت تو رسیده است خلق را فریاد
# 28 همه فریشتگان تهنیت کنند تو را %~% همی به عهد و لوای خلیفه بغداد
# 29 ز ملک تو به جهان دین و داد باقی شد %~% خجسته ملکست این ملک تو که باقی باد
# 30 تو شکر ایزد گفتی و خلق شکر تو گفت %~% تو داد گیتی دادی ز چرخ داد تو داد
# 31 همیشه تا به سمرهای عشق یاد کنند %~% حدیث قصه شیرین و خسرو و فرهاد
# 32 نشاط را همه در مجلس تو باد مقام %~% ملوک را همه بر درگه تو باد ملاذ
# 33 به حل و عقد و بد و نیک عزم جزم تو را %~% چو کوه باد ثبات و چو باد باد نفاذ
PageV1P101
### || [genre: Q]
# 1 کوس ملک آواز نصرت بر کشید %~% کفر و شرک از هول آن سر در کشید
# 2 فخر شاهان جهان بهرامشاه %~% شد سوی هندوستان لشکر کشید
# 3 چتر او را فتح بر تارک نهاد %~% تیغ او را نصرت اندر برکشید
# 4 باختر در لرزه افتاد از نهیب %~% گر چه او لشکر سوی خاور کشید
# 5 ای بسا رزما که از هر سو سپاه %~% زآب خنجر شعله آذر کشید
# 6 دوزخی شد عرصه پیکارگاه %~% کو در آن پیکار گه خنجر کشید
# 7 دشمنان را آتش شمشیر او %~% در میان خاک و خاکستر کشید
# 8 ملک او را چون عدو انکار کرد %~% از پی او کینه منکر کشید
# 9 دست او تیغی کشید اندر مصاف %~% کان به خیبر قبضه حیدر کشید
# 10 بر کشید او تیغ تیز دین فزای %~% از برای دین پیغمبر کشید
# 11 تیغ او اصل بقای ملک شد %~% از فنا خط بر بت و بتگر کشید
# 12 راه بر دشمن چو شیر نر ببست %~% تاز کوهش همچو رنگ اندر کشید
# 13 گرد او لشکر چو چنبر حلقه کرد %~% تا سرش در حلقه چنبر کشید
# 14 چون هوا از گرد تاری کله بست %~% بر زمین خون مفرش دیگر کشید
# 15 گویی آن خونها که رفت از تیغ او %~% دشت را در دیبه ششتر کشید
# 16 چون عروس شرمگین بدخواه شاه %~% سر ز شرم شاه در چادر کشید
# 17 شه به تخت مملکت چون برنشست %~% تخت را بر زهره ازهر کشید
# 18 نی سپهر از خدمت او روی تافت %~% نی زمین از طاعت او سر کشید
# 19 ملک او را صد درخت تازه رست %~% هر یکی صد شاخ سبز و تر کشید
# 20 خطبه چون بنوشت بر نامش خطیب %~% مهر و مه را از سر منبر کشید
# 21 بنده را چون دید مدحی بس بلند %~% از شرف بر گنبد اخضر کشید
# 22 صد نظر در باب بنده بیش کرد %~% تا ز خاک او را برین منظر کشید
# 23 مدح او از آسمان برتر شناخت %~% قدر او از آسمان برتر کشید
# 24 دست و طبعش در ثنا و مدح شاه %~% سلک و عقد لؤلؤ و گوهر کشید
# 25 گوهر و زر یافت از مهرش بسی %~% تا به مدحش گوهر اندر زر کشید
# 26 بنده را چون پشت کرد آز و نیاز %~% جودش اندر چشمه کوثر کشید
# 27 لیکن از خدمت فرو مانده ست از آنک %~% رنج بیماریش بر بستر کشید
# 28 پای نتواند همی نیکو نهاد %~% دست نتواند سوی ساغر کشید
# 29 باد هر کشور بدو آباد از آنک %~% عدل او لشکر به هر کشور رسید
PageV1P102
### || [genre: Q]
# 1 تا در جهان مکین و مکان باشد %~% بهرامشاه شاه جهان باشد
# 2 شاه شهاب تیر که دستش را %~% قوس قزح سزد که کمان باشد
# 3 باشد جهان پیر جوان تا او %~% با رای پیر و بخت جوان باشد
# 4 صد یک ز مدح او نشود گفته %~% گر در دهان هزار زبان باشد
# 5 شاید که رخش باد تک او را %~% نصرت رکاب و فتح عنان باشد
# 6 او را چو در نبرد برانگیزد %~% ناوردگاه چرخ کیان باشد
# 7 ای خسروی که ملک تو در گیتی %~% چون قرص آفتاب عیان باشد
# 8 آن پادشاه تویی که برای تو %~% در شخص پادشاهی جان باشد
# 9 صاحب قران تو باشی در گیتی %~% تا در سپهر حکم قران باشد
# 10 هر ساعتی ز دولت پاینده %~% در ملک تو هزار نشان باشد
# 11 تا چرخ هر چه خواهد بنماید %~% از چرخ هر چه خواهی آن باشد
# 12 حکم تو بر زمانه بود نافذ %~% امر تو بر ملوک روان باشد
PageV1P103
### || [genre: Q]
# 1 باد خزان روی به بستان نهاد %~% کرد جهان باز دگرگون نهاد
# 2 شاخ خمیده چو کمان برکشید %~% سر ما از کنج کمین برگشاد
# 3 از چمن دهر بشد ناامید %~% هر گل نورسته که از گل بزاد
# 4 شاخک نیلوفر بگشاد چشم %~% بید به پیشش به سجود ایستاد
# 5 قمری از دستان خاموش گشت %~% فاخته از لحن فرو ایستاد
# 6 باد شبانگاه وزید ای صنم %~% باده فراز آر هم از بامداد
# 7 جوی روان سیمین گشته ز آب %~% برگ رزان زرین گشته ز باد
# 8 باده فراز آرید ای ساقیان %~% همچو دو رخساره آن حورزاد
# 9 شعر همی خوانید ای مطربان %~% رحمت بر خسرو محمود باد
# 10 شاه اجل خسرو گردون سریر %~% سیف دول خسرو خسرونژاد
# 11 آن که بدو تازه شده مملکت %~% وانکه بدو زنده شده دین و داد
# 12 آنکه به گه کوشش چون روستم %~% آنکه به گه بخشش چون کیقباد
# 13 آنکه چنو دیده عالم ندید %~% وانکه چنو گردش گردون نزاد
# 14 کرد چه کردی نکند هیچ کرد %~% راد چو رادی نکند هیچ راد
# 15 شاهان باشند به نزدیک او %~% راست چنان چون به بر باز خاد
# 16 آن که چو جام می بر کف نهند %~% شاهان از نامش گیرند یاد
# 17 حمله او کوه ز جا برکند %~% ور بودش ز آهن و پولاد لاد
# 18 این شه و شاهی ز تو با رسم و فر %~% وی ملک و ملک ز تو با نهاد
# 19 تا به جهان اندر شاهی بود %~% جان و دلت باد همه ساله شاد
# 20 هر که تو را دشمن بادا به درد %~% وآن که تو را دوست به شادی زیاد
# 21 هر چه بگویم ز دعا کردگار %~% دعوت من بنده اجابت کناد
PageV1P104
### || [genre: Q]
# 1 ای بزرگی که دین و دولت را %~% همه آثار تو به کار شود
# 2 هر زمان شادتر شود آن کس %~% که به نامت به کارزار شود
# 3 گفته و کرده تو در عالم %~% همه تاریخ روزگار شود
# 4 پشتوان کمال چون باید %~% میخ حزم تو استوار شود
# 5 ذره ای کان ز حلم تو بجهد %~% بیخی از تند کوهسار شود
# 6 قطره کان ز جود بچکد %~% سیلی از ابر تندبار شود
# 7 تابود مرغزار جود تو سبز %~% امل خلق کی نزار شود
# 8 موقف بزم تو شکارگهیست %~% که در او شکرها شکار شود
# 9 بس یسار و یمین که زی تو رسد %~% از یمین تو با یسار شود
# 10 شب رنج ولیت روز شود %~% گل به دست عدوت خار شود
# 11 هر که نزد تو نیک نیست عزیز %~% زود بینی که نیک خوار شود
# 12 وانکه راه خلاف تو سپرد %~% اگر آبست خاکسار شود
# 13 گرد گردن زه گریبانش %~% آتشین طوق و گر زه مار شود
# 14 هر که اندر هوای تو نبود %~% بر تن او هوا حصار شود
# 15 دل بدخواهت ار ز سنگ بود %~% پیش خشم تو چون غبار شود
# 16 هیبت تو چو آتش افروزد %~% اختر آسمان سرار شود
# 17 خاطر اندر مصاف مدحت تو %~% همچو برنده ذوالفقار شود
# 18 طبع در گرد وهم تو نرسد %~% گر همه بر قضا سوار شود
# 19 چون تو اندر خزان به باغ آیی %~% آن خزان باغ را بهار شود
# 20 همه اطراف بی نگار چمن %~% همچو طبع تو پرنگار شود
# 21 وز تو این باغ نصرت آبادان %~% به شگفتی چو قندهار شود
# 22 شاخ ها را ز لفظ تو روزی %~% گوهر شب چراغ تار شود
# 23 هست ممکن که قوت و حرکت %~% عرض پنجه چنار شود
# 24 بزم فرخنده تو را ساقی %~% قامت سرو جویبار شود
# 25 در فراق تو هر زمان تن من %~% از بس اندیشه بی قرار شود
# 26 هر میم کآبگون سپهر دهد %~% مغز عیش مرا خمار شود
# 27 اشک من ناردانه شد نه عجب %~% گو دل من کفیده نار شود
# 28 چند باشم در انتظار و هوس %~% که مگر بخت سازگار شود
# 29 این بتر باشدم که راحت عمر %~% در سر رنج انتظار شود
# 30 پار مقصود من نشد حاصل %~% ترسم امسال همچو پار شود
# 31 ای فلک همتی که هر چه کنی %~% مایه عز و افتخار شود
# 32 یادگار جهان شدی و مباد %~% که جهان از تو یادگار شود
PageV1P105
### || [genre: Q]
# 1 لعبتی را که صد هنر باشد %~% شاید ار بر میان کمر باشد
# 2 نیست لعبت لطیف گر چه لطیف %~% به بر عقل بی خطر باشد
# 3 او یکی شاه شد که ملکش را %~% گفت ها لشکر و حشر باشد
# 4 قد او شعله ایست از دیدار %~% که درو دود را اثر باشد
# 5 سخن از آتشش فروغ بود %~% معنی از دود او شرر باشد
# 6 شرری کز فروغ نور لقاش %~% بیشتر هست و بیشتر باشد
# 7 راست بر ره چگونه تیز رود %~% وز نقابش چرا خبر باشد
# 8 اگر او را به طبع مادر زاد %~% دیده و گوش کور و کر باشد
# 9 وگر از بیشه زاد چون که همی %~% همچو دریا به نفع و ضر باشد
# 10 گل و آب سیاه و تیره همی %~% از چه معنیش آبخور باشد
# 11 گر خو از اصل بنگریم او را %~% آب و گل مادر و پدر باشد
# 12 خرد و جان بود نگارپرست %~% تا چنویی نگار گر باشد
# 13 مادر نیش و نیشکر زادش %~% زان گهی زهر و گه شکر باشد
# 14 دشمنان زو شوند زیر و زبر %~% وین ازو کمترین هنر باشد
# 15 زانچه اول که بودی اندر خاک %~% زیر بودی کنون زبر باشد
# 16 سر او پای و پای او سر شد %~% وین شگفتی که این گهر باشد
# 17 کلک از آن نام کرده اند او را %~% که سرش پای و پای سر باشد
# 18 در کف خواجه چون همی پاید %~% کش سخن در و چهره زر باشد
# 19 نبود پای او ز در و گهر %~% چونش بر دست او گذر باشد
# 20 خواجه گویم همی و خواجه به حق %~% خواجه بوطاهر عمر باشد
# 21 آنکه فضلش همی مثل گردد %~% وانکه جودش همی سمر باشد
# 22 رای او را همی قضا راند %~% کش ز نابودها خبر باشد
# 23 چرخ با قدر او زمین گردد %~% بحر با طبع او شمر باشد
# 24 از چنان پر هنر پدر نه شگفت %~% گر چنین پر هنر پسر باشد
# 25 آفرین بر چنین پسر که به حق %~% زیور مسند پدر باشد
# 26 ای بزرگی که هیچ ممکن نیست %~% که چو تو در جهان دگر باشد
# 27 تیر عزمت که جست حاسد را %~% سپر از دیده و جگر باشد
# 28 تا ببارد چو ابر در کف تو %~% شاخ جودت که پرگهر باشد
# 29 آتشی گشت کین تو نه عجب %~% اگر ازو خلق در حذر باشد
# 30 خشم اگر بر پراکنی به زمین %~% آسمان را ازو خطر باشد
# 31 لشکری را که حزمت انگیزد %~% همه بر نعمت ظفر باشد
# 32 جمله الفاظ او نکت زاید %~% همه الفاظ او غرر باشد
# 33 داند ایزد که جز فریشته نیست %~% که درو این چنین سیر باشد
# 34 تا همی چرخ پر ستاره بود %~% تا همی ابر پر مطر باشد
# 35 قدر تو همسر سپهر بود %~% رای تو همره قدر باشد
PageV1P106
### || [genre: Q]
# 1 چو سوده دوده به روی هوا برافشانند %~% فروغ آتش روشن ز دود بنشانند
# 2 سپهر گردان بس چشم ها گشاید باز %~% که چشم های جهان را همه بخسبانند
# 3 از آن سبیکه زر کافتاب گویندش %~% زند ستامی کانرا ستارگان خوانند
# 4 چنان گمان بودم کآسیای گردون را %~% همی به تیزی بر فرق من بگردانند
# 5 ز آب دیده گریان چو تیغم آب دهند %~% کز آتش دل سوزان مرا بتفسانند
# 6 کنند رویم همرنگ برگ رز به خزان %~% چو شوشه رزم اندر بلا بپیچانند
# 7 گرفتم انس به غم ها و اندهان گر چند %~% منازغان چو دل و زندگانی و جانند
# 8 دمادمند و نیابند بر تنم پیدا %~% به ریگ تافته بر قطره های بارانند
# 9 بدین فروخته رویان نگه کنم که همی %~% به نور طبعی روی زمین فروزانند
# 10 سپهبدان برآشفته لشکری گشتند %~% چنانکه خواهند از هر سویی همی رانند
# 11 گمان مبر که مگر طبع های مختلفند %~% گمان مبر که همه طبع ها برنجانند
# 12 مسافران نواحی هفت گردونند %~% مؤثران مزاج چهار ارکانند
# 13 هلاک و عیش و بد و نیک و شدت و فرجند %~% غم و سرور و کم و بیش و درد و درمانند
# 14 به شکل همجنس از با بهانه همجنسند %~% به نور همسان و ز فعل ها نه همسانند
# 15 به هر قدم حکم روزگار و گردونند %~% به هر نظر سبب آشکار و پنهانند
# 16 همه بلند برآرند پس فرو فکنند %~% همی فراوان بدهند و باز بستانند
# 17 همه بلند برآرند پس فرو فکنند %~% همی فراوان بدهند و باز بستانند
# 18 کجا توانم جستن که تیز پایانند %~% چه چاره دانم کردن که چیره دستانند
# 19 روندگان سپهرند و لنگشان خواهم %~% ز بهر آنکه مرا رهبران زندانند
# 20 اگر خلندم در دیده نیست هیچ شگفت %~% که تیره شب را بر فرق قوس پیکانند
# 21 روا بود که ازین اختران گله نکنم %~% که بی گمان همه فرمانبران یزدانند
# 22 ز اهل عصر چه خواهم که اهل عصر همه %~% به خوی و طبع ستوران ماده را مانند
# 23 گر به رحمت ایشان فریفته نشوی %~% نکو نگر که همه اندک و فراوانند
# 24 مخواه تابش از ایشان اگر همه مهرند %~% مجوی گوهر از ایشان اگر همه کانند
# 25 به جان خرند قصاید ز من خردمندان %~% اگر چه طبع مرا زان کلام ارزانند
# 26 ز چرخ عقلم زادند وز جمال و بقا %~% ستارگان را مانند و جاودان مانند
# 27 زمانه گفته من حفظ کرد و نزدیکست %~% که اخترانش بر آفتاب و مه خوانند
# 28 چنان که بیضه عنبر به بوی دریابند %~% مرا بدانند آنها که شعر من خوانند
# 29 محل این سخن سرفراز بشناسند %~% کسان که سغبه مسعود سعد سلمانند
PageV1P107
### || [genre: Q]
# 1 دلم ز اندوه بی حد همی نیاساید %~% تنم ز رنج فراوان همی بفرساید
# 2 بخار حسرت چون بر شود ز دل به سرم %~% ز دیدگانم باران غم فرود آید
# 3 ز بس غمان که بدیدم چنان شدم که مرا %~% ازین پس ایچ غمی پیش چشم نگراید
# 4 دو چشم من رخ من زرد دید نتوانست %~% از آن به خون دل آن را همی بیالاید
# 5 که گر ببیند بدخواه روی من باری %~% به چشم او رخ من زرد رنگ ننماید
# 6 زمانه بد هر جا که فتنه ای باشد %~% چو نو عروسش در چشم من بیاراید
# 7 چو من به مهر دل خویشتن درو بندم %~% حجاب دور کند فتنه ای پدید آید
# 8 فغان کنم من ازین همتی که هر ساعت %~% ز قدر و رتبت سر بر ستارگان ساید
# 9 زمانه بربود از من هر آنچه بود مرا %~% به جز که محنت من نزد من همی پاید
# 10 لقب نهادم از این روی فضل را محنت %~% مگر که فضل من از من زمانه برباید
# 11 فلک چو شادی می داد مر مرا بشمرد %~% کنون که می دهدم غم همی نپیماید
# 12 چو زاد سرو مرا راست دید در همه کار %~% چو زاد سروم از آن هر زمان بپیراید
# 13 تن ز بار بلا زان همیشه ترسانست %~% که گاهگاهی چون عندلیب بسراید
# 14 چرا نگرید چشم و چرا ننالد تن %~% چگونه کم نشود صبر و غم نیفزاید
# 15 که دوستدار من از من گرفت بیزاری %~% بلی و دشمن بر من همی ببخشاید
# 16 اگر ننالم گویند نیست حاجتمند %~% و گر بنالم گویند ژاژ می خاید
# 17 غمین نباشم از ایرا خدای عزوجل %~% دری نبندد تا دیگری نبگشاید
PageV1P108
### || [genre: Q]
# 1 دریغا جوانی و آن روزگار %~% که از رنج پیری تن آگه نبود
# 2 نشاط من از عیش کمتر نشد %~% امید من از عمر کوته نبود
# 3 ز سستی مرا آن پدید آمده ست %~% درین مه که هرگز در آن مه نبود
# 4 سبک خشک شد چشمه بخت من %~% مگر آب آن چشمه را ره نبود
# 5 در آن جا هم افکند گردون دون %~% که از ژرفی آن چاه را ته نبود
# 6 بهشتم همی عرضه کرد و مرا %~% حقیقت که دوزخ جز آن چه نبود
# 7 بسا شب که در حبس بر من گذشت %~% که بینای آن شب جز اکمه نبود
# 8 سیاهی سیاه و درازی دراز %~% که آن را امید سحرگه نبود
# 9 یکی بودم و داند ایزد همی %~% که بر من موکل کم ازده نبود
# 10 به گوش اندرم جز کس و بس نشد %~% به لفظ اندرم جز اه و وه نبود
# 11 بدم ناامید و زبان مرا %~% همه گفته جز حسبی الله نبود
# 12 به شاه ار مرا دشمن اندر سپرد %~% نکو دید خود را و ابله نبود
# 13 که او آب و باد مرا در جهان %~% همه ساله جز خاک و جز که نبود
# 14 موجه شمرد او حدیث مرا %~% به ایزد که هرگز موجه نبود
# 15 چو شطرنج بازان دغایی بکرد %~% مرا گفت هین شه کن و شه نبود
# 16 گرین قصه او ساخت معلوم شد %~% که جز قصه شیر و روبه نبود
# 17 اگر من منزه نبودم ز عیب %~% کس از عیب هرگز منزه نبود
# 18 گرم نعمتی بود کاکنون نماند %~% کنون دانشی هست کانگه نبود
# 19 چو من دستگه داشتم هیچ وقت %~% زبان مرا عادت نه نبود
# 20 به هر گفته از پر هنر عاقلان %~% جوابم جز احسنت و جز خه نبود
# 21 تنم شد مرفه ز رنج عمل %~% که آنگه ز دشمن مرفه نبود
# 22 درین مدت آسایشی یافتم %~% که گه بودم آسایش و گه نبود
# 23 جدا گشتم از درگه پادشاه %~% بدان درگهم بیش ازین ره نبود
# 24 گرفتم کنون درگه ایزدی %~% کزین به مرا هیچ درگه نبود
PageV1P109
### || [genre: Q]
# 1 بیچاره تن من که ز غم جانش برآمد %~% از دست بشد کارش و از پای درآمد
# 2 هرگز به جهان دید کسی غم چو غم من %~% کز سر شودم تازه چو گویم به سر آمد
# 3 آن داد مرا گردش گردون که ز سختی %~% من زهر بخوردم به دهانم شکر آمد
# 4 وان آتش سوزنده مرا گشت که دوزخ %~% در خواب بدیدم به دو چشمم شرر آمد
# 5 جز بر تن من نیست گذر راه بلا را %~% گویی که بلا را تن من رهگذر آمد
# 6 با لشکر تیمار حشر خواستم از تن %~% از آب دو چشمم به دو رخ بر حشر آمد
# 7 جانم بشدی گر نبدی دل که دل من %~% از تیر بلا پیش من اندر سپر آمد
# 8 هر تیر که گردون به سوی جان من انداخت %~% دل گشت سپر بر دل بیچاره برآمد
# 9 چون پاره شد از تیر بلا این دل مسکین %~% هر تیر که آمد پس از آن بر جگر آمد
# 10 بس زود برآمد ز فلک کوکب سعدم %~% چه سود که در وقت فرو شد چو برآمد
# 11 آن شب که دگر روز مرا عزم سفر بود %~% ناگاه ز اطراف نسیم سحر آمد
# 12 بوی تبتی مشک و گل زرد همی زد %~% وان ترک من از حجره چو خورشید برآمد
# 13 زان دیده چون نرگس چون دیده نرگس %~% در دیده تاریک پر آبم سهر آمد
# 14 یک حلقه کوتاه ز زلفش بکشیدم %~% زان حلقه مر او را به میان بر کمر آمد
# 15 زان زلفک پرتاب و از آن دیده پر خواب %~% یک آستی و دامن مشک و گهر آمد
# 16 گفتم که مرا توشه ده از دو لب نوشین %~% کاهنگ سفر کردم و وقت سفر آمد
# 17 از خط وفا سرمکش و دل مبر از من %~% کاین عشق همه رنج و درد سر آمد
# 18 گفتا چه کنم من که ازین عشق جهانسوز %~% دل در سر اندوه شد و جان در خطر آمد
# 19 یک هجر به سر نامده هجری دگر افتاد %~% یک غم سپری ناشده غمی دگر آمد
# 20 چون ابر ز غم دیده من باران بارید %~% تا شاخ فراق امروز دیگر به بر آمد
PageV1P110
### || [genre: Q]
# 1 شهریارا کردگارت یار باد %~% بنده تو گبند دوار باد
# 2 روز جاهت را سعادت نور باد %~% شاخ ملکت را جلالت بار باد
# 3 عزم جزم تو به حل و عقد ملک %~% چون ستاره ثابت و سیار باد
# 4 طبع و عقلت بحر لؤلؤ موج باد %~% دست جودت ابر گوهربار باد
# 5 نقطه ای باد آسمان گرد درت %~% رای تو بر گرد او پرگار باد
# 6 دولتت را سعی بی تقصیر باد %~% نصرتت را تیغ بی زنگار باد
# 7 زار وقت شادی تو زیر باد %~% خار وقت جود تو دینار باد
# 8 روزهای روشن گیتی همه %~% بر عدوی تو شبان تار باد
# 9 مغز بدخواه تو اندر خاک خفت %~% دیده اقبال تو بیدار باد
# 10 چرخ را با حاسدت آویز باد %~% بخت را با دشمنت پیکار باد
# 11 تارک این زیر چنگ شیر باد %~% سینه آن پیش نیش مار باد
# 12 تیغ و تیرت را به روز کارزار %~% فتح و نصرت قبضه و سوفار باد
# 13 در جهان بر هر جهانگیری ز تو %~% هر مثالی لشکری جرار باد
# 14 صدرت از مه منظران باد آسمان %~% بزمت از بت پیکران فرخار باد
# 15 دست و بازوی تو را در کارزار %~% فر و زور حیدر کرار باد
# 16 رای تو تابنده چون خورشید باد %~% ملک تو پاینده چون کهسار باد
# 17 هر که از شادیت چون گل تازه نیست %~% همچو شاخ گل دلش پر خار باد
# 18 دولتت هر سو که تازی جفت باد %~% ایزدت هر جا که باشی یار باد
# 19 تو عجب داری که من گویم همی %~% کز جلالت شاه برخوردار باد
# 20 کز فلک هر ساعتی گوید ملک %~% خسرو ابراهیم گیتی دار باد
PageV1P111
### || [genre: Q]
# 1 هر ساعتی ز عشق تو حالم دگر شود %~% وز دیدگان کنارم همچون شمر شود
# 2 از چشم خون فشانم نشگفت اگر مرا %~% از خون سر مژه چو سر نیشتر شود
# 3 راز من و تو اشگ دو چشم آشکار کرد %~% زین راز دشمنان را ترسم خبر شود
# 4 ای حسن تو سمر به جهان زود حال ما %~% چون حال عشق وامق و عذرا سمر شود
# 5 گویی مگر که نیک شود حال من به وصل %~% ترسم که عمر بر سر کار مگر شود
# 6 گویی شود هزیمت هجر آخر از وصال %~% نیکو غنیمتی است نگارا اگر شود
# 7 ای آن که تن به روی تو دیده شود همه %~% وز عشق روی تو همه دیده بصر شود
# 8 جایی که تو نشینی و راهی که بگذری %~% از زلف و روی تو تبت و شوشتر شود
# 9 خانه به ماه عارض تو گردد آسمان %~% مجلس به سرو قامت تو غاتفر شود
# 10 زرین کمر نگاری و مشکین دو زلف تو %~% گه گه بر آن میانک سیمین کمر شود
# 11 از تو همی به سر نشود این بلا و عشق %~% گر زنده مانم آخر روزی به سر شود
# 12 یک روز عاشق تو ز بیداد تو همی %~% اندر مظالم ملک دادگر شود
# 13 مسعود خسروی که سعادت به پیش او %~% هر گه که قصد عزم کند راهبر شود
# 14 شاهی که گر بیان دهد اخلاق او خرد %~% فهرست باس حیدر و عدل عمر شود
# 15 بر سنگ اگر مبارک نامش کنند نقش %~% سنگ از شرف به ماه و به خورشید بر شود
# 16 هر سال شهریارا اطراف مملکت %~% از جنبش تو پر ز سپاه و حشر شود
# 17 راه سفر گزینی هر سال و یمن و یسر %~% با تو دلیل راه و رفیق سفر شود
# 18 گرد تو از یلان سپه اندر سپه بود %~% سوی تو ظفر نفر اندر نفر شود
# 19 هر خاطری که با تو شود کژ کمان نهاد %~% از کین تو نشانه تیر خطر شود
# 20 هر شاه کو ز حکم و مثال تو بگذرد %~% ایوان او سپاه تو را رهگذر شود
# 21 و آن کس که راه خدمت و طوع تو نسپرد %~% جان و تنش به پای بلا پی سپر شود
# 22 بر فرق بدسگال تو گردد عبیر خاک %~% در کام نیک خواه تو حنظل شکر شود
# 23 از بهر آن که نصرت زاید برای تو %~% هر روز بخت مادر و نصرت پدر شود
# 24 چون در مصاف تیغ و تبر در هم اوفتد %~% در حمله مغز طعمه تیر و تبر شود
# 25 در جنگ حلق و روی دلیران ز گرد و خوی %~% چون سنگ خشک ماند و چون ابرتر شود
# 26 چشم سپهر و روی مانه به رزمگاه %~% از گرد کور گردد و از کوس کر شود
# 27 در پیش چشم دولت تو تیغ های تو %~% آیینه های نصرت و فتح و ظفر شود
# 28 هر یک به قوت تو ز ترکان تو به رزم %~% چون پیل مست گردد و چون شیر نر شود
# 29 آنجا بسی پسر که گنه بر پدر نهد %~% وانجا بسا پدر که به خون پسر شود
# 30 چون خنجر زدوده شود کاردین و ملک %~% چون خنجر تو در کف تو کارگر شود
# 31 جان کی برد ز تیر تو کش پر عقاب داد %~% گر چه مخالف تو عقابی به پر شود
# 32 هر تیر سخت زخم که از شست کین تو %~% بجهد دل عدوی تو آن را سپر شود
# 33 گر آتش سیاست تو شعله ای زند %~% گردون از آن دخان شود اختر شرر شود
# 34 خون جگر ز دیده ببارد به جای اشک %~% هر تن که او ز سهم تو خسته جگر شود
# 35 ناوردگاه سازد میدان مدح تو %~% هر کس که او سوار کمال و هنر شود
# 36 جاه تو طوق فاختگان را گهر کند %~% گر مدحت تو فاختگان را زبر شود
# 37 مداح را دهن چو شد از مدح پر گهر %~% پس طوق فاخته نه عجب گر گهر شود
# 38 رای تو هر زمان ز برای حیات ملک %~% جانی شود که آن به تن ملک در شود
# 39 چون رایها زنند به تدبیر مملکت %~% رای تو همزبان قضا و قدر شود
# 40 شیر و گوزن ساخته در بزم تو به هم %~% وین تا کسی نبیند کی معتبر شود
# 41 نه شیر گرسنه بود و صید بایدش %~% نز تشنگی گوزن سوی آبخور شود
# 42 ای تاج تاجداران نرگس همی به باغ %~% از بهر بزم تست که با تاج زر شود
# 43 نه بر گوزن شیر همی حمله افکند %~% نه او ز بیم شیر همی زاستر شود
# 44 آهو و رنگ باغ تو گر سرو و موردست %~% هر ساعتی به رنگ همی خوب تر شود
# 45 گویی که عالم صور آمد سرای تو %~% کز برگ و شاخ باغ همی پر صور شود
# 46 بر شرق و غرب بارد اگر ابر آسمان %~% از بحر طبع صافی تو پر مطر شود
# 47 وان ابر اگر به دشت ببارد عجب مدار %~% گر شاخ رنگ و آهو از آن بارور شود
# 48 بی حد ز خشت پیلک تو شیر و ببر و گرگ %~% بی جان شدند و باز دمادم دگر شود
# 49 هر پیکری که دارد ازین حسن باغ تو %~% نشگفت اگر ز دولت تو جانور شود
# 50 روز تو نیک باد که هر دشمن تو را %~% روز بد است و هر روز از بد بتر شود
# 51 تا شاه شب همیدون هر شب ز شاه روز %~% بر چرخ گاه خنجر و گاه چون سپر شود
# 52 چون شاه روز بادی و چون شاه شب کز آن %~% گه نورمند خاور و گه باختر شود
# 53 تا حشر شهریار تو بادی درین جهان %~% گر جز تو شهریار جهان را به سر شود
PageV1P112
### || [genre: Q]
# 1 ز شاه بینم دل های اهل حضرت شاد %~% هزار رحمت بر شاه و اهل حضرت باد
# 2 من این نشاط که دیدم ز خلق در غزنین %~% بدید خواهم تا روز چند در بغداد
# 3 سپه کشیده و آراسته به داد جهان %~% به دست حشمت بر کنده دیده بیداد
# 4 ابوالملوک ملک ارسلان بن مسعود %~% خدایگان جهاندار شاه شاه نژاد
# 5 شهی که زنده شد از دولتش هزار هنر %~% که در جلالت و دولت هزار سال زیاد
# 6 به کامگاری بر دیده زمانه نشست %~% قدم ز رتبت بر تارک سپهر نهاد
# 7 چه روز بود که در بوته سیاست او %~% عیار ملک بپالود خنجر پولاد
# 8 چهارشنبه روزی که از چهارم چرخ %~% سعود ریخت همی مهر بر تکین آباد
# 9 زمین تو گویی مرخصم ملک را بگرفت %~% بدان زمان که برآمد از طاغیان فریاد
# 10 گهی عزیمت کرد و گهی هزیمت شد %~% چنانکه باشد در پیش باز گرسنه خاد
# 11 چه منفعت ز عزیمت که آن نبود قوی %~% چه فایده ز هزیمت که آن نیافت نهاد
# 12 خدایگان زمانه مظفر و منصور %~% به زر فشاندن بر خلق دستها بگشاد
# 13 به سوی حضرت راند و نراند جز به نشاط %~% چنانکه زلزله در کوهسار و بحر افتاد
# 14 به رای روشن مهر و به قدر عالی چرخ %~% به حزم ثابت کوه و به عزم نافذ باد
# 15 بزرگ شاها در هر هنر که شاهی راست %~% زمانه چون تو ندید و سپهر چون تو نزاد
# 16 کدام دولت و نعمت گمان بری که فلک %~% به وجه هدیه و تحفه بر تو نفرستاد
# 17 به هیچ وقتی این روزگار دولت را %~% خدای داند گر روزگار دارد یاد
# 18 ز ظلم زادن نومید گشت مادر ظلم %~% در آن زمان که اقبال دولت تو بزاد
# 19 تو شاه رادی و در دهر شاهی و رادی %~% نه چون تو بیند شاه و نه چون تو دارد یاد
# 20 به قدر گنبد گردونی ای همایون بخت %~% بدان مبارک دیدار آفتاب نهاد
# 21 چو من ببینم بر تخت خسروانه تو را %~% به دستگاه فریدون و پایگاه قباد
# 22 جز آن نگویم شاها که رودکی گوید %~% خدای چشم بد از ملک تو بگرداناد
# 23 قوی دلست به عدل تو کهتر و مهتر %~% توانگرست ز جود تو بنده و آزاد
# 24 چو هیچ بنده به نزدیک تو فرامش نیست %~% حدیث خود به تقاضا نکرد خواهم یاد
# 25 به حرص گرم شکم نیستم که کرد مرا %~% ثبات و صبر قناعت زمانه سخت استاد
# 26 خدایگانا نوشادیست دولت را %~% بخواه مایه شادی از آن بت نوشاد
# 27 همیشه تا بپرستند مایه کشمیر %~% همیشه تا بفروزند مایه خرداد
# 28 تو شاد باشی و خرم ز عمر و ملک که هست %~% زمین ز ملک تو خرم زمان به عدل تو شاد
PageV1P113
### || [genre: Q]
# 1 شاهی که پیر گشته جهان را جوان کند %~% سلطان ابوالملوک ملک ارسلان کند
# 2 وان نامه کان به نام ملک ارسلان بود %~% دست شرف از آن به تفاخر نشان کند
# 3 آن شهریار عدل کانصاف او همی %~% عون روان روشن نوشیروان کند
# 4 آن شاه گنج بخش که از بیم جود او %~% در کوه زر و سیم طبیعت نهان کند
# 5 از هول زخم او دل گیتی سبک شود %~% گر در مصاف دست به گرز گران کند
# 6 کمتر ز ذره آید در پیش قوتش %~% گر کوه را به بازوی زور امتحان کند
# 7 روزی که آسمان شود از گرد چون زمین %~% از بس که گرد قصد سوی آسمان کند
# 8 وان پاره زعفران را در لاله زار خویش %~% نیلوفر حسامش چون ارغوان کند
# 9 هر تیردار کو جهد از جان خصم راست %~% آن شست او به تیر دلش تیردان کند
# 10 شبدیزوار مرکب او را به کر و فر %~% دولت رکاب سازد و نصرت عنان کند
# 11 بر باد پیشی آرد و بر چرخ برزند %~% هر باره ای که روز شغب زیر ران کند
# 12 وقت درنگ بودن و گاه نشاط تگ %~% نسبت به کوه بیند و باد بزان کند
# 13 وان باره را طبیعت گویی در آن زمان %~% چرمش چو کرک بر تن برگستوان کند
# 14 سرها گران شود چو عنانش شود سبک %~% دل ها سبک شود چو رکابش گران کند
# 15 هر ترک او به روز نبرد آن کند به رزم %~% کان نه هژیر تند و نه پیل ژیان کند
# 16 تیره کند به تیر جهانگیر چشم روز %~% چون گاه زخم دست به تیر و کمان کند
# 17 چون از برای رزم کمر بست بر میان %~% فرسنگ ها مخالف او در میان کند
# 18 در نهروان به تیغ کند نهرها روان %~% گر جنگ را روانه سوی نهروان کند
# 19 گردد ز گرد رخشش چو قیر قیروان %~% گر هیچ گونه قصد سوی قیروان کند
# 20 ای کرده روزگار دست تو حکم ملک %~% این کرد و او بر این نه همانا زیان کند
# 21 بر ملک تو ز مهر سپهر آن کند همی %~% کز مهر با پسر پدر مهربان کند
# 22 رای تو عادلست و کند جور دست تو %~% وان جور دست تو همه با گنج و کان کند
# 23 سوی تو سرکشان را چندان کشد امید %~% تا راه سرکشان چو ره کهکشان کند
# 24 هر شاه را ز عفو تو بر جای ماند جان %~% واکنون همی فدای تو ای شاه جان کند
# 25 ای شاه فضل فضل وزیر مبارکت %~% صد معجزه همی به کفایت عیان کند
# 26 مشکل شود همی صفت کلک او که آن %~% هر مشکلی که دارد گیتی بیان کند
# 27 دشمنت را بریده زبان و بریده سر %~% زان خامه بریده سر دو زبان کند
# 28 ای شاه می ستان به نشاط و طرب که طبع %~% هر خارسان که هست همی گلستان کند
# 29 نوروز و نوبهار همی باغ و راغ را %~% از بهر بزم تو سلب بهرمان کند
# 30 چون رای تست باغ و طرب عندلیب آن %~% بر گل چو مدح خوانت همی مدح خوان کند
# 31 اکنون چو بلبلست خطیب ای عجب مرا %~% گلبن ز گل همی همه شب طیلسان کند
# 32 تا حشر کرد دهر به ملکت ضمان از آنک %~% جودت همی به روزی خلقان ضمان کند
# 33 مژده تو را ز چرخ که چرخ ای ملک همی %~% بر ملک و عمر تو رقم جاودان کند
# 34 صاحب قران شدی و تویی تا بر آسمان %~% از حکم کردگار دو اختر قران کند
# 35 گر نهمتی سگالی و اندیشه ای کنی %~% گیتی همان سگالدو گردون همان کند
# 36 جشنی خجسته کردی و این تهنیت تو را %~% خورشید نورگستر و چرخ کیان کند
# 37 وان جشن را بدان به حقیقت که روزگار %~% در داستان فخر سر داستان کند
PageV1P114
### || [genre: Q]
# 1 از جور زمانه را جدا کرد %~% با عدل به لطفش آشنا کرد
# 2 آن شاه که تخت مملکت را %~% چون چشمه مهر پرضیا کرد
# 3 عادل ملکی که ایزد او را %~% بر جمع ملوک پیشوا کرد
# 4 یاری کردش خدای بر ملک %~% کو یاری دین مصطفی کرد
# 5 ده شیر به رزم یک زمان کشت %~% ده گنج به بزم یک عطا کرد
# 6 ای شاه تو را خدا بی چون %~% بر خلق زمانه پادشاه کرد
# 7 بر لوح نوشت نام ملکت %~% بر ملک تو لوح را گوا کرد
# 8 روی همه خسروان تو را دید %~% تاج همه خسروان تو را کرد
# 9 خورشید ملوکی و شکوهت %~% عمر همه خسروان هبا کرد
# 10 تأیید تو خاک درگه تو %~% در گیتی اصل کیمیا کرد
# 11 اقبال تو گرد موکب تو %~% در دیده ملک توتیا کرد
# 12 کین توز آب آتش افروخت %~% مهر تو سموم را صبا کرد
# 13 چون گردون گشت با تو یکتا %~% در پیش تو پشت را دوتا کرد
# 14 هر طبع که بود کم توانست %~% اوصاف تو در خور سزا کرد
# 15 هر وهم که هست کی تواند %~% در بحر مدیحت آشنا کرد
# 16 ای شاه جهان فلک ندانست %~% آنگاه که بر تنم جفا کرد
# 17 چون دید مرا به خدمت تو %~% دانست که آن جفا خطا کرد
# 18 آنست رهی که از دل و جان %~% گاهیت دعا و گه ثنا کرد
# 19 همواره ثنات بر ملا گفت %~% همواره دعات در خلا کرد
# 20 یک مجلس اگر نگفت مدحت %~% در مجلس دیگرش قضا کرد
# 21 لفظ تو چو نام بندگان برد %~% نام رهی از میان رها کرد
# 22 مرحوم تر از همه مرا دید %~% محروم تر از همه مرا کرد
# 23 اندیشه مرا به حق ایزد %~% کز لذت خواب و خور جدا کرد
# 24 هر بنده که از تو حاجتی خواست %~% آن حاجت رای تو روا کرد
# 25 پس رای تو بنده را فراموش %~% از بهر خدای را چرا کرد
# 26 باقی بادی که عدل را چرخ %~% در ملک تو سایه بقا کرد
PageV1P115
### || [genre: Q]
# 1 هزار خرمی اندر زمانه گشت پدید %~% هزار مژده ز سعد فلک به ملک رسید
# 2 که شاه شرق ملک ارسلان بن مسعود %~% عزیز خود را اندر هزار ناز بدید
# 3 سپهر قدری شاهی که وهم آدمیان %~% هزار جهد بکرد و به وهم او نرسید
# 4 خدایگانا جشنی است ملک را امروز %~% که هیچ جشنی گوش جهان چنین نشنید
# 5 درین بهار بدین شادی و بدین رامش %~% ز چوب لاله شکفت و ز سنگ سبزه دمید
# 6 به باغ ملک تو خسرو یکی نهالی رست %~% کز آب دولت و اقبال و بخت بر بالید
# 7 بدین مبارک شاخ ای درخت بخت تو نو %~% همه نسیم بزرگی و عز و ناز وزید
# 8 ازو همیشه به هر نوع سایه خواهی یافت %~% وزو به کام همه عمر میوه خواهی چید
# 9 خجسته جشنی کردی و آنچه کردی تو %~% چنین سزید و به ایزد که جز چنین نسزید
# 10 به پیش خسرو خسروملک به وجه نثار %~% فلک سعود برافشاند و ابر در بارید
# 11 بخواست ابر کزو پیشکش نثار کند %~% نثار او همه ناسفته بود مروارید
# 12 به روی چشم و چراغ تو چشم دولت ملک %~% چو گشت روشن در وقت چشم بد بکفید
# 13 چو خواست ایزد تا ملک بارور گردد %~% خجسته شاخی کرد از درخت ملک پدید
# 14 به پیش تخت تو خسرو ملک شود شاهی %~% که ملک را همه شاهان بدو دهند کلید
# 15 به فتح و نصرت لشکر کشد به هفت اقلیم %~% که بخت رایت او را بر اوج چرخ کشید
# 16 امید ملک بدو شد قوی و باد قوی %~% بلی و دشمنت از عمر و ملک امید برید
# 17 در آن زمان که بپوشند خلعت تو به فخر %~% سپهر خلعت عمر ابد درو پوشید
# 18 بدید چشم جهان خلعت مبارک تو %~% وان یکاد بخواند و سبک بر او بدمید
# 19 گزیده سیرت شاهی و کردگار جهان %~% تو را و شاه تورا از همه جهان بگزید
# 20 بروی این شاه ای شاه شاد و خرم زی %~% به خرمی و به شادی بخواه جام نبید
# 21 همیشه با دید اندر جهان چو گل خندان %~% چو بخت وارون بر حال دشمنان خندید
PageV1P116
### || [genre: Q]
# 1 خویشتن را سوار باید کرد %~% بر سخن کامگار باید کرد
# 2 طبع خود را به لفظ و معنی بر %~% تازه چون نوبهار باید کرد
# 3 مدحت شهریار باید گفت %~% خدمت شهریار باید کرد
# 4 شاه محمود سیف دولت و دین %~% که زبان ذوالفقار باید کرد
# 5 پس همه عمر خود به دفتر بر %~% مدحت او نگار باید کرد
# 6 وان کسی را که مدح او گوید %~% بر ملوک افتخار باید کرد
# 7 آنکه هر کس که طلعتش بیند %~% جان شیرین نثار باید کرد
# 8 ملکا خسروا خداوندا %~% کارها شاهوار باید کرد
# 9 مملکت انتظار نپذیرد %~% تا به کی انتظار باید کرد
# 10 ملک آفاق را بباید جست %~% کی بدین اختصار باید کرد
# 11 بد سگالان بی دیانت را %~% از جهان تارومار باید کرد
# 12 روی خود را به پیش شاه جهان %~% چون گل آبدار باید کرد
# 13 جمله بنیاد دین و دولت را %~% به حسام استوار باید کرد
# 14 ملک را چون قرار خواهی داد %~% تیغ را بی قرار باید کرد
# 15 نامداران و سرفرازان را %~% از جهان اختیار باید کرد
# 16 جمله بدخواه را بباید خست %~% با عدو کارزار باید کرد
# 17 ملک را از حصاریان چو شیر %~% به عدو بر حصار باید کرد
# 18 این جهان را به عدل و داد شها %~% همچو خانه بهار باید کرد
# 19 وانگهی اندر آن به دولت و عز %~% تا قیامت مدار باید کرد
PageV1P117
### || [genre: Q]
# 1 بزرگوار خدایا چنان نمود خرد %~% که بر دل تو غم و درد را اثر نبود
# 2 اجل رسیده یکی شارعست و نیست کسی %~% در این جهان که برین شارعش گذر نبود
# 3 نشست خلق همه مختلف بود لیکن %~% به بازگشت جز این راه پی سپر نبود
# 4 یکی درخت بود عمر آدمی به قیاس %~% که در جهانش به از نام نیک بر نبود
# 5 فناست عاقبت جانور که جان کاهد %~% به فوت جان که بقا شرط جانور نبود
# 6 ز راه خاور خورشید بر نیارد سر %~% که قصد او به سوی راه باختر نبود
# 7 چو خوش بود تن اگر قبضه قضا نشود %~% چه برخورد دل اگر قدرت قدر نبود
# 8 چو بود خواهد خود بودنی یقین دارم %~% که هیچ فایده از خرم و از حذر نبود
# 9 بر آنچه گشت فلک هیچ بیش و کم نشود %~% بدانچه رفت قلم بهتر و بتر نبود
# 10 نیافتیم چو تسلیم هیچ دستآویز %~% چو کار چرخ همی هیچ معتبر نبود
# 11 بنا نهاد خرد بر اگر فرود آید %~% سزد که تکیه ما هیچ بر اگر نبود
# 12 امید را چه شود ناتوان مگر از دست %~% ز خیر کردش مردم اگر مگر نبود
# 13 قضا چو زهر کند کام عیش مردم را %~% اگر به دست خرد زهر چون شکر نبود
# 14 خدای عزوجل را پذیر هر چه کند %~% لطیفه ایست کز آن خلق را خبر نبود
# 15 تو آن بزرگی کاندر جهان نبود چو تو %~% جهان بود پس ازین و چو تو دگر نبود
# 16 نه چون تو هر کس دانش به کار داند بست %~% بجز تو کس را راز فلک زبر نبود
# 17 به زیر هر که بود است تیز تک نشود %~% به دست هر که بود تیغ کارگر نبود
# 18 ز تخم نیک بود بیخ سخت و شاخ بلند %~% وگر چنین نبود شاخ بارور نبود
# 19 نبود کس را چونان پدر که بود تو را %~% شگفت نیست که کس را چو تو پسر نبود
# 20 ز پاکزادگی تست زنده نام پدر %~% نه پاک زاده بود هر که چون پدر نبود
# 21 بدان محل برسی از هنر که هیچ کسی %~% بدان محل نرسد تا بدان هنر نبود
PageV1P118
### || [genre: Q]
# 1 برترست از گمان ملک مسعود %~% بادتا جاودان ملک مسعود
# 2 کام گردد به بوی نافه مشک %~% چون بگوید زبان ملک مسعود
# 3 تا بر اطراف دین و دولت کرد %~% تیغ را پاسبان ملک مسعود
# 4 کمر عدل بست چون بنشست %~% ملک را بر میان ملک مسعود
# 5 قدم خسروی نهاد به فخر %~% بر سپهر کیان ملک مسعود
# 6 تا به تدبیر پیر شاهی را %~% داد بخت جوان ملک مسعود
# 7 از شرف تازه زیوری بندد %~% ملک را هر زمان ملک مسعود
# 8 تا برافروخت آتش هیبت %~% در جهان ناگهان ملک مسعود
# 9 بدسگالان ملک را بگداخت %~% مغز در استخوان ملک مسعود
# 10 وقف کردست بر سر شیران %~% سر گرز گران ملک مسعود
# 11 چون به کام گشاد ناوک را %~% راند اندر کمان ملک مسعود
# 12 جرم برجیس را کند بر جاس %~% بر خم آسمان ملک مسعود
# 13 در درنگ و شتاب حمله چو کرد %~% باره را امتحان ملک مسعود
# 14 کرد مر کوه و باد را خیره %~% به رکاب و عنان ملک مسعود
# 15 باد تا هست کامرانی و قهر %~% قاهر و کامران ملک مسعود
# 16 دولت و ملک شادمان باشند %~% تا بود شادمان ملک مسعود
# 17 خسرو شاه شهریار زیاد %~% در جهان سالیان ملک مسعود
PageV1P119
### || [genre: Q]
# 1 ای اصل سخا و رادی و داد %~% بخل از تو خراب و جود آباد
# 2 ای خواجه عمید نصر رستم %~% حساد به رنج و ناصحت شاد
# 3 چون باز تویی بلند همت %~% مردار خورد عدوت چون خاد
# 4 خورشید سخای تو برآورد %~% آن را که به چاه محنت افتاد
# 5 رستم نبود به پیش تو مرد %~% حاتم نبود به پیش تو راد
# 6 تو شاد نشسته ای به لوهور %~% نام تو به سیستان و نوزاد
# 7 در قصر شجاعت و سخاوت %~% از رای رفیع تست بنیاد
# 8 شاگرد دل تو گشت دریا %~% برابر کف تو گشت استاد
# 9 گشته است زمانه بنده تو %~% احرار شدند ز انده آزاد
# 10 درویش ز فر تو برآسود %~% بگذاشت خروش و بانگ و فریاد
# 11 از رای تو کس نشد فراموش %~% گیتی همه هست بر دلت یاد
# 12 در خدمت تو فلک میان بست %~% احسان تو طبع دهر بگشاد
# 13 عدل تو ز خلق رنگ برداشت %~% وز جود تو خلق مال بنهاد
# 14 تو خسرو روزگار خویشی %~% در بند تو حاسد تو فرهاد
# 15 فر تو نشانده فتنه از دهر %~% دولت چو رهی به پیشت استاد
# 16 اقبال تو داد داد مظلوم %~% هرگز ز تو کس ندیده بیداد
# 17 چون موم شدم به دست تو نرم %~% وز بهر عدو به دست فولاد
# 18 خورشید بخیل گشت پیشت %~% تا مادر جود مر تو را زاد
# 19 بادات بقا و عز و دولت %~% وین عید خلیل فرخت زاد
# 20 شادی و سلامتی و رادی %~% با تو همه ساله رایگان باد
PageV1P120
### || [genre: Q]
# 1 این آتش مبارز و این باد کامگار %~% وین آب تیز قوت و این خاک مایه دار
# 2 ضدند و ممکنست که با طبع یکدگر %~% از عدل شاه ساخته گردند هر چهار
# 3 خسرو علا دولت مسعود تاجور %~% خورشید پادشاهان سلطان روزگار
# 4 آن شاه دادگستر کاندر مظالمش %~% از هیبتش نیابد بیداد زینهار
# 5 آن شاه جودپرور کز فضل بذل او %~% اندر گداز حملان بگریزد از عیار
# 6 دیوار بست امنش اندر سرای ملک %~% پاینده تر ز سد سکندر هزار بار
# 7 بر زد به مغز کفر و برون شد ز چشم شرک %~% زد در زمانه زخمش و بأس قضا سوار
# 8 از فرع عزم نافذ او خاست آسمان %~% وز اصل حزم ثابت او رست کوهسار
# 9 از حلم و علم او دو نشانه است روز و شب %~% وز لطف و عنف او دو نمونه است نور و نار
# 10 خشمش همی بر آب روان افکند گرد %~% عفوش همی برآتش سوزان کند نگار
# 11 ای دیده صدر شاه ز ملک تو احتشام %~% وی کرده جاه ملک به صدر تو افتخار
# 12 بحر سپهر دوری و کوه ستاره سیر %~% خورشید کینه توزی و گردون حقگزار
# 13 با دولت تو بر نزند هیچ پادشاه %~% وز طاعت تو سرنکشد هیچ شهریار
# 14 در عدل دولت تو بخندید عدل خوش %~% در حبس انتقام تو بگریست ظلم زار
# 15 با طبع و دست و قدر تو بی میل زور و زر %~% جیحون سراب و ابر بخار و فلک غبار
# 16 با شربت و غذای ذکا و دها تو %~% بی عقل ناتوان شود و بی هنر نزار
# 17 دریا به نعمت از آب سخای تو یک حباب %~% دوزخ به وصف از آتش سهم تو یک شرار
# 18 نه کوه بیستون را با زخم تو توان %~% نه گنج شایگان را با بذل تو یسار
# 19 در بوستان ز حرص عطاهای بزم تست %~% بر شاخ ها که باز کند پنجه ها چنار
# 20 وز آرزوی بزم دل افروز حزم تست %~% نرگس که چشم روشن روید به مرغزار
# 21 شمشیر و نیزه تو که از آب و خاک رست %~% با دست و آتشست ز تیزی به کارزار
# 22 از گونه زمرد و از رنگ کهربا %~% بی کارگه جبلتشان یافته شعار
# 23 از عادت طبیعت هنگام نام و ننگ %~% این چشم مور یافته و آن زبان مار
# 24 ای رستم نبرد بران سوی رزم رخش %~% وی حیدر زمانه بر آهنج ذوالفقار
# 25 خونها فشان به تیغ که تشنه ست نیک دشت %~% سرها فکن به گرز که بس گرسنه ست غار
# 26 زیرا که روزی همه جنس آفریدگان %~% اندر عطیت تو نهاد آفریدگار
# 27 تا حشر بر نهاد تو مقصور کرد باز %~% هر نوع مصلحت که نهانست و آشکار
# 28 افکند و ساخت اختر گردون به طوع و طبع %~% بر حکم تو مسیر و به فرمان تو مدار
# 29 با نهی هیبتت نزند هیچ سر و شاخ %~% بی ابر نهمتت ندهد هیچ شاخ بار
# 30 جسمی که کام دل نگذارد به کام تو %~% در سوخته جگر خلدش دست مرگ خار
# 31 چشمی که در جهان نگرد بر خلاف تو %~% در دیده جاش میخ زند کوری استوار
# 32 آن کز تو شد غمی نشود تا به حشر شاد %~% وان کز تو شد عزیز نگردد به عمر خوار
# 33 پیموده و سپرده ثواب و عقاب تو %~% پهنای هر بلاد و درازی هر دیار
# 34 بفراخت نیکخواه تو را راحت وصول %~% بگداخت بدسگال تو را رنج انتظار
# 35 این را ز نعمت تو طعامیست خوش مزه %~% وان را ز سطوت تو شرابیست بدگوار
# 36 زان تیغ آفتاب کشیده دراز وپهن %~% جز جان دشمن تو نگردد همی فگار
# 37 زان رشته دو رنگ سپید و سیاه صبح %~% جز اسب دولت تو نیابد همی چدار
# 38 بر عز و ملک تو رقم جاودانی است %~% ز آثار حمله های تو در دشت شابهار
# 39 آن روز کاندر آتش پیکار گاه شد %~% سیماب رنگ تیغ چو سیماب بی قرار
# 40 چون میغ میغ تاخت سپه در پس سپه %~% چون دود دود خاست غبار از پس غبار
# 41 آلود حد خنجر و اندود مد گرد %~% پشت زمین به روین روی هوا به قار
# 42 گریان چو ابر نیزه کین توز عمر سوز %~% خندان چو برق حربه دلدوز جانگداز
# 43 از حمله ها نفس ها در حلق ها خبه %~% وز گردها نظرها در دیده ها بشار
# 44 تا دیر دیر گشت همی تیغ دور دور %~% تا زود زود خاست همی بانگ دار دار
# 45 دست یکی سپرد همی پای انتقام %~% پای یکی گرفت همی دست اضطرار
# 46 این از نشاط فوز همی تاخت سوی بحر %~% وان از نهیب مرگ همی گشت گرد غار
# 47 رفته ره عزیمت این بخت معتمد %~% بسته در هزیمت آن عمر مستعار
# 48 آب امید شست همی رنگ احتراز %~% دست قضا نگاشت همی نقش اعتبار
# 49 کوشان امل به فتح تن آسوده شد ز رنج %~% جوشان اجل به رزم سراسیمه شد به کار
# 50 دیدند جنگ دیده دلیران تو را به جنگ %~% در آهنین لباس چو روئین سفندیار
# 51 بر بارکش هژبری تند و بلا شکر %~% با سرزن اژدهایی پیروز و جان شکار
# 52 شد سبز خنگ باره تو بحر فتح موج %~% گشت آب رنگ خنجر تو ابر مرگبار
# 53 ناگه به صحن میدان در تاختی چو باد %~% تا مغزهای شیران بشکافتی چو نار
# 54 در جمله بی گزند به توفیق ایزدی %~% گشتی بر آنچه کام دلت بود کامگار
# 55 دست ظفر گرفته عنان از میان شور %~% آورده بارگیر تو را تا به تخت یار
# 56 کف الخضیب گردون از گنج مشتری %~% کرده همه سعادت بر تاج تو نثار
# 57 این ملک عالم ایزد کردست بر تو وقف %~% بر خاطر از مصالحش اندیشه کم گمار
# 58 ایزد چو وقف کرد کند آنچه واجبست %~% تو روزگار خرم در خرمی گذار
# 59 نصرت به نام تیغ تو گیرد همی جهان %~% تازد همی سپاه و گشاید همی حصار
# 60 تا این زمانه متلون به سعی چرخ %~% آیین دیگر آرد هر سال چند بار
# 61 گه در خزان چنان که درافگند برکشد %~% از گردن بتان چمن خلعت بهار
# 62 در صفحه صفحه زر نهد اطراف بوستان %~% تا تخته تخته سیم کند روی جویبار
# 63 گه در بهار باز کشد بر زمین بساط %~% از لعل پود بوقلمون های سبز تار
# 64 گیسوی گلرخانش نگارد به مشک بید %~% گوش سمنبرانش فروزد به گوشوار
# 65 سوسن به کبر عرضه کند روی با جمال %~% نرگس به ناز باز کند چشم پر خمار
# 66 گه چون خزان تو زر و درم ریز بی قیاس %~% گه چون بهار در و گهرپاش بی شمار
# 67 در جوی های بخت همه آب کام ران %~% در باغ های ملک همه تخم عدل کار
# 68 دولت فروز و نصرت یاب و طرب فزا %~% گیتی گشای و ملک ستان و زمانه دار
# 69 تو شادمان نشسته و اقبال پیش تو %~% روز و شب ایستاده میان بسته بنده وار
# 70 قدر تو را نشانده به صد ناز بر کتف %~% جاه تو را گرفته به صد مهر در کنار
PageV1P121
### || [genre: Q]
# 1 جهان را چرخ زرین چشمه زرین می زند زیور %~% از آن شد چشمه خورشید همچون بوته زرگر
# 2 خزان را داد پنداری فلک ملک بهاری را %~% که اندر باغ زرین تخت گشت آن زمردین افسر
# 3 همان مینا نهاد اطراف گل شد کهربا صورت %~% همان نقاش بوده باد دی امروز شد پیکر
# 4 زمین از باد فروردین که از گل بود بر چهره %~% به ماه مهر و مهر ماه گشت از میوه پر شکر
# 5 نه صحرا روی بنماید همی از شمعگون حله %~% نه گردون روی بگشاید همی از آبگون چادر
# 6 با باغ و راغ نشناسد همی پیری و کوژی را %~% چو بخت دولت خواجه سر سرو و قد عرعر
# 7 به طمع جستن سروش به حصر دیدن بزمش %~% کشیده پنجه ها سرو و گشاده دیده ها عبهر
# 8 نگه کن در ترنجستان بارآورده تا بینی %~% هزاران لعبت زرین تن اندر زمردین معجر
# 9 بسان دشمن خواجه ترنج بزم نادیده %~% نگون آویخته ست از شاخ تن لرزان و روی اصفر
# 10 ز عکس رنگ او گشته ملون برگ چون دیبا %~% ز نقل بار او مانده خمیده شاخ چون چنبر
# 11 همانا گنج باد آورد بگشا دست بادایرا %~% که در افشاند بس بی حد و زر گسترد بس بی مر
# 12 تو گویی خواجه جشنی کرد و زحمت کرد خواهنده %~% ز بس دینار کو پاشید زرین شد همه کشور
# 13 عمید مملکت بونصر اصل نصرت دنیا %~% که گر نصرت شود افسر شود نامش در و گوهر
# 14 همی بخشیده ایزد به تازی نام او باشد %~% به ایزد گر بود بخشیده ایزد ازو بهتر
# 15 بهار دولت او را شکفته از سعادت گل %~% سرای خدمت او را گشاده از بزرگی در
# 16 جهان کامرانی را زن ور رای او گردون %~% بهشت شادمانی را ز دست جود او کوثر
# 17 بود بنیاد عزمش را ز چرخ بیستون کوشش %~% سزد کشتی حزمش را ز کوه بیستون لنگر
# 18 چو رزمش در ندا آید به تیغش جان دهد پاسخ %~% چو بزمش در مرا افتد ز دستش کان برد کیفر
# 19 ز وصف و نعت او خیره ز مدح و شکر او عاجز %~% روان های سخن سنج و زبان های سخن گستر
# 20 عمل بی نام او جاهل امل بی بذل او واله %~% سخا بی فعل او ناقص سخن بی قول او ابتر
# 21 فزود از جاه و برد از جان و جست از طبع و داد از دل %~% عمل را عز امل را ره سخا را دل سخن را فر
# 22 زهی چون بخت بر تو شده بر هر تنی پیدا %~% زهی چون راز مهر تو شده در هر دلی مضمر
# 23 نداند کوه بابل را همی حلم تو یک ذره %~% بخواند بحر قلزم را همی جود تو یک فرغر
# 24 ز تاب آتش تیغت بجوشد آب در جیحون %~% ز زور شیهه رخشت بریزد خاره در کردر
# 25 زبان داده شکوفه تو سیادت را به نیک و بد %~% ضمان کرده نفاذ تو سیاست را به نفع و ضر
# 26 ثنا را اصل تو عمده دها را عقل تو مرکز %~% ادب را طبع تو میزان خرد را رای تو داور
# 27 شرف اصل تو را قیم هنر عقل تو را نافذ %~% وفا طبع تو را صیقل ذکا رای تو را رهبر
# 28 همی بی امر مهر تو عرض نگشاید از عنصر %~% همی با نهی کین تو عرض بگریزد از جوهر
# 29 خصال تو به هر سعی و ضمیر تو به هر فکرت %~% مثال تو به هر حکم و حضور تو به هر محضر
# 30 همه سعدست بی نحس و همه نورست بی ظلمت %~% همه انصاف بی ظلم و همه معروف بی منکر
# 31 جهانی زاده از طبعت به آب و باد سرد و خوش %~% درختی رسته از خلقت به شاخ و بیخ سبز و تر
# 32 چو از خون در برگردان ببندد عیبه جوشن %~% چو از تف در سر مردان بتفسد بیضه مغفر
# 33 در آن تنگی که چون دوزخ یلان رزم را گردد %~% ز گرما روی چون انگشت و ز تف دیده چون اخگر
# 34 سلب ها ز افرینش بارگیران را بدل گردد %~% شود اشهب به گرد ابرش شود ادهم ز خون اشقر
# 35 هوای مظلم تیره مثالی گردد از دوزخ %~% زمین هایل تفته قیاسی گیرد از محشر
# 36 ز کاری قوت حمله بلرزد قامت نیزه %~% ز تاری ظلمت زخمت بتابد صفحه خنجر
# 37 بری را کوفته باره دلی را دوخته زوبین %~% سری را خار و خس بالین تنی را خاک و خون بستر
# 38 به زخم از شخص مجروحان دمد روین ز آذریون %~% ز خون بر روی خنجرها کفد لاله ز نیلوفر
# 39 اجل دامن کشان آید گریبان امل در کف %~% قضا نعره زنان خیزد مخاریق بلا بر سر
# 40 ز بیم مرگ و حرص نام جوشان پر دل و بد دل %~% گریزان این چو موش کور و تازان آن چون مار کر
# 41 تو را بینند بر کوهی شده در حمله چون بادی %~% چو برقی نعره پر آتش چو رعدی حلق پر تندر
# 42 هیونی تند خارا شخص آهن ساق سندان سم %~% عقابی تیز کوه انجام هامون کوب دریا در
# 43 سرین او ندیده شیب و چون شیب درازش دم %~% برخش او نخورده زخم و بر زخم دو دستش بر
# 44 هزاران دایره بینی هزاران خط که بنگارد %~% گه ناورد چون پرگار و گاه پویه چون مسطر
# 45 به دستت گوهری لرزان فلک جرم نجوم آگین %~% مرکب نقره در الماس و معجون آب در آذر
# 46 ز جان دودی برانگیزی بدان پولاد چون آتش %~% ز گرد ابری برافرازی بر آن شبدیز چون صرصر
# 47 درخش این فرو گیرد همه روی هوا یکسان %~% نعال آن فرو کوبد همه روی زمین یکسر
# 48 گهی این بر گهر تابد چو یاقوتی تو را در کف %~% گهی آن پرگره پیچد چو ثعبانی به چنگ اندر
# 49 چه بازو و چه دستست آنکه گیرد سستی و کندی %~% ازین دندان پیل مست از آن چنگال شیر نر
# 50 نهنگ هیبتت هر سو چو باد اندر کشیده دم %~% همای نصرتت چون ابر بر هر سو گشاده پر
# 51 خلیلی تو که هر آتش تو را همسان بود با گل %~% کلیمی تو که هر دریا تو را آسان دهد معبر
# 52 معاذالله نه اینی و نه آنی بلکه خود هستی %~% ز نعت فهم ها بیرون ز حد وهم ها برتر
# 53 ندانم گفت مدح تو بقا بادت که از رتبت %~% سر عمال هندستان رسانیدی به گردون بر
# 54 بدان بی جان که همچون جان شدست انباز اندیشه %~% نخوانده هیچ علمی و تمام علمهاش از بر
# 55 فری زان تندرست زرد و آن فارغ دل گریان %~% شگفت آن راستگوی گنگ و آن قوت کن لاغر
# 56 تنش چون استخوان سخت و دلش همچون شکم خالی %~% زبان چون دست نیرومند و سر چون پای گام آور
# 57 به تو خاور مقلد گشت خورشید از برای آن %~% بپاشد بر جهان نوری که افزون آید از خاور
# 58 ز نام تست رای تو همه راحت که بی هر دو %~% نگیرد روح رادی تن نیارد شاخ شادی بر
# 59 تویی انصاف و حکم تو چو دانش عقل را شایان %~% تویی اقبال و ملک تو چو دیده چشم را در خور
# 60 نبرد افروختی یک چند و بزم آرای یک چندی %~% که گاهی نوبت تیغست و گاهی نوبت ساغر
# 61 نزیبد چون به جا و دور بگراید نشاط تو %~% به جز خورشید می پیمای و جز ناهید و خنیاگر
# 62 از آن معشوق حورآیین از آن معشوق سروآسا %~% وز آن خوشخوی گل عارض و زان زیبای مه پیکر
# 63 بخواه آن طبع را قوت بخواه آن کام را لذت %~% بخواه آن چشم را لاله بخواه آن مغز را عنبر
# 64 بتی کز تن به زلف و رخ کشید و برد هوش و دل %~% نه چون او لعبتی دیگر نه چون او صورتی دلبر
# 65 به خدمت پیش روی او میان بسته ست شاخ گل %~% ز حشمت پیش زلف او سرافکندست سیسنبر
# 66 به خوی و عادت آبا به جمع زایران زر ده %~% به رسم و سیرت اجداد جشن مهرگان می خور
# 67 بدان را غم همی مالد به لفظ رود شادی کن %~% بدی را جان همی کاهد به جان جام جان پرور
# 68 ببر بهر نشاط انده به عودی از دل عشرت %~% بزن بهر دماغ آتش به عودی در دل مجمر
# 69 بزرگا هیچ اقبالم نباشد چون قبول تو %~% که چون من نیست مدحت گوی و چون تو نیست مدحت خر
# 70 عروس طبع من بپذیر ازیرا شاه احراری %~% هر آزاده تو را بنده ست و هر خواجه تو را چاکر
# 71 نگاری کز جمال او جهان چون بوستان خرم %~% بهاری کز بهای او زمین چون آسمان انور
# 72 همه سر صورت و صفوت همه تن زینت مدحت %~% برین از نور دل کسوت بر آن از لطف جان زیور
# 73 به ارج گوهر شهوار و ارز لؤلؤ لالا %~% به فر افسر فغفور و قدر یاره قیصر
# 74 به نقش دیبه رومی و بوی عنبر سارا %~% به حسن صورت مانی و زیب لعبت آذر
# 75 ولیکن بخت بی معنی به تندی می کند دعوی %~% نمایش و آزمایش را شود هر ساعتی دیگر
# 76 سرای دل تنست و تن به محنت می شود ویران %~% امیر تن دلست و دل ز انده می کشد لشکر
# 77 نحوس طالعی کردست کار و حال من تیره %~% به حسبت حال من بشنو به عبرت حال من بنگر
# 78 ز گیتی زاده طبع من ز طبع من سخن زاده %~% میان مادر و فرزند مانده طبع من مضطر
# 79 بگرید چشم نظم او بنالد حق نثر او %~% از آن بی منفعت فرزند و زان نامهربان مادر
# 80 بگیر این مایه از شخصی که اندر قبضه محنت %~% ز آب و آتش خاطر خلالش ماند و خاکستر
# 81 گهی وسواس بیکاری به فرقش می زند میتین %~% گهی تیمار بیداری به چشمش در خلد نشتر
# 82 به ضعف ضیمرانش تن به خم خیزرانش قد %~% به لون شنبلیدش رخ به رنگ یاسمینش بر
# 83 بسان باز بسته پای و چون طوطی گشاده لب %~% سپید از جاه تو روی و سیاه از مدح تو دفتر
# 84 چو سیم و زر نهان دارندش از بیگانه در خانه %~% چو سنگ و گل نگردانندش اندر خانه با زنبر
# 85 هوای شب لباس او ز مهرت ساخته انجم %~% دهان زهر طعم او ز شکرت یافته شکر
# 86 سپهرش عشوه دادست او را وفتاده خوش %~% زمانه ش وعده ای کردست و او را آمده باور
# 87 همی تا اندرین گیتی به خلقت مجتمع باشد %~% ز ریگ و سنگ و دشت و کوه و زاب و خاک و بحر و بر
# 88 اثر باشد ز خیر و شر دو عالم را ز شش جانب %~% مدد خواهد ز بیش و کم چهار ارکان و هفت اختر
# 89 نروید شاخ بی ابرو نخیزد ابر بی دریا %~% نباشد مهر بی چرخ و نگردد چرخ بی محور
# 90 به دست بخت هر چیزی که آن بهتر بود بستان %~% به پای فخر هر اوجی که آن برتر بود بسپر
# 91 ز گریه قسم چشم تو به دیوان گریه خامه %~% ز ناله خط گوش تو به مجلس ناله مزمر
# 92 سپهر آراسته عیشت جهان افروخته عمرت %~% به مجد و فخر و جاه و بخت و عز و نام کام و کر
# 93 جواب شاعر رازی بگفتم کو همی گوید %~% سحرگاهان یکی عمدا به صحرا بگذر و بنگر
PageV1P122
### || [genre: Q]
# 1 هم شب مست وار و عاشق وار %~% بودم از روی دوست برخوردار
# 2 گه مرا داد شکرش بوسه %~% گاه سروش مرا گرفت کنار
# 3 خوب حالی و خوش نشاطی بود %~% دوش با روی او مرا نهمار
# 4 چه کنم قصه تا به روز بداشت %~% لذت عشرتش مرا بیدار
# 5 در میان سخن مرا گفتی %~% نیست امسال کار تو چون پار
# 6 حشمتی داشتی تو را به شکوه %~% همتی داشتی تو بس بسیار
# 7 صدره ها دیدمت ملمع نقش %~% جبه ها دیدمت مهلهل کار
# 8 چه رسید و چه اوفتاد و چه شد %~% که درآمد تو را خلل به یسار
# 9 هم از اینسان بعید خواهی رفت %~% شوخگن جبه چارکن دستار
# 10 سخت مجهول نیستی آخر %~% عور گردی تو را نیاید عار
# 11 شادی آمد مرا ازین شفقت %~% خنده آمد مرا ازین گفتار
# 12 گفتم ای ماه روی مشکین زلف %~% بت دلجوی و لعبت دلدار
# 13 راست گفتی و نیک پرسیدی %~% بشنو و گوش و هوش زی من دار
# 14 خواجه بوالفتح عارض لشکر %~% اصل حری و سید احرار
# 15 بود گشته مرا خریداری %~% که بدو تیز شد مرا بازار
# 16 صید کردی به جود و شکر مرا %~% آن مه جود ورز شکر شکار
# 17 جامه ها دادی مرا ز خاصه خویش %~% نادره حلیت و بدیع نگار
# 18 کارگاهی ز بهر من کردی %~% شب و روز از برای من بر کار
# 19 جامه ها بافتندی از پی من %~% که نبافد کسی به هیچ دیار
# 20 منقطع شد چنان ز من برش %~% که از آن نزد من نماند آثار
# 21 لاجرم جبه و دراعه من %~% از عتابی و برد گشت این بار
# 22 هیچ جرمی نکرده ام هرگز %~% کاید او را همی زمن آزار
# 23 دوستی ام چنان که او خواهد %~% که دعا گویمش به لیل و نهار
# 24 مادحی ام چنان که او داند %~% گفته در مدح او بسی اشعار
# 25 شاعری ام که هیچ برش را %~% هیچ وقتی نکرده ام انکار
# 26 کهتری ام چنان که او گوید %~% بر مرادش مرا ره و رفتار
# 27 مشفقی ام چنان که او جوید %~% که ندارم خبر ز عرض شمار
# 28 من ندانم همی که یک رهکی %~% از چه معنی گرفت کارم خوار
# 29 ای بزرگی که مثل تو ننمود %~% هیچ وقتی سپهر آئینه دار
# 30 باغ عز تو را ندیده خزان %~% می جود تو را نبوده خمار
# 31 روز اقبال تو نبیند شب %~% گل احسان تو ندارد خار
# 32 مدحت تو شرف دهد ثمره %~% خدمت تو سعادت آرد بار
# 33 طیبتی شاعرانه کردم من %~% تا نبندی دل اندرین زنهار
# 34 غرض آن بود تا نخست مرا %~% فهم گردد ز شاعری اسرار
# 35 قصه ای را که نظم خواهد کرد %~% بر طرازد سخن بدین هنجار
# 36 گر چه در شعر تیز دیدار است %~% از من افزون نباشدش دیدار
# 37 منم آن جادوی سخن که به نظم %~% آرم اندر خزان به طبع بهار
# 38 در زمانه ز گفت های منست %~% شعر هامون نورد و کوه گذار
# 39 قوت طبع من کند آسان %~% هر چه از باب شعر شد دشوار
# 40 نشود جز به من گشاده دری %~% که ضرورت بر آن زند مسمار
# 41 مر مرا دولت تو فرماید %~% که همیشه همی رود هموار
# 42 مهربان با تو خسرو عالم %~% وز تو خشنود ایزد دادار
PageV1P123
### || [genre: Q]
# 1 آن ترجمان غیب و نماینده هنر %~% آن کز گمان خلق مر او را بود خبر
# 2 آن زرد چهره که کند روی دوست سرخ %~% شخصی نه جانور برود همچو جانور
# 3 غواص پیشه ای که به دریا فرو شود %~% از قعر بحر تیره به آرد بسی درر
# 4 آن شمع برفروخته بر تخته چو سیم %~% گر دود شمع زیر بود روشنی ز بر
# 5 گوینده ای که هست سخنهاش و جانش نیست %~% پرنده ای که هست پریدنش و نیست پر
# 6 مرغان اگر به پای روند به پر پرند %~% او کار پای و پر بکند هر زمان به سر
# 7 او را دو شاخ نکنی پیوسته هر یکی %~% یک شاخ با قضا و دگر شاخ با قدر
# 8 یکی شاخ بر ولی و دگر شاخ بر عدو %~% زین بر ولی سعادت و آن بر عدو ضرر
# 9 زان یافت کلک مرتبت صد هزار تیغ %~% کو کرد بر بنان عمید اجل گذر
# 10 آزاده بوالفرج فرج ما ز هر غمی %~% نصر بن روستم به وغا رستم دگر
# 11 کز بوالفرج رسید جهان را زهر بدی %~% فتح و فراغت و فرح و نصرت و ظفر
# 12 رستم به کارزار یکی دیو خیره کشت %~% این اند سال کرد به مازندران گذر
# 13 پیکار نصر رستم با صد هزار دیو %~% هر روز تا شبست و ز هر شام تا سحر
# 14 آن دیو بد سپید و سیاهند این همه %~% هست این زمین هند ز مازندران بتر
# 15 نصرست نام خواجه فرامرز خوانمش %~% زیرا که رستم است فرامرز را پدر
# 16 آن سایه خدا و عمید خدایگان %~% کش از خدایگان ظفرست از خدای فر
# 17 او خود به مملکت ز عمیدان مملکت %~% پیداترست از آنکه از انجم بود قمر
# 18 آن مهتر خطیر نکو خاطر و ضمیر %~% هرگز نبوده خواسته را پیش او خطر
# 19 از گل سرشت کالبد ما همه خدای %~% او را ز جاه وجود سرشت و نکو سیر
# 20 خورده جهان بسی و نخورده چو او کسی %~% اندر فنون دانش و هر فضل بهره ور
# 21 در خدمت ملوک سپرده تن عزیز %~% استاده پیش شغل جهاندار چو سپر
# 22 ای مهتری که خلق تو خلق پیمبرست %~% برهان تست فضل و سخایت بود هنر
# 23 گر بودی از خدای جهان را پیمبری %~% بعد از نبی محمد بر خلق بحر و بر
# 24 این خلق را پیمبر دیگر تو میبدی %~% کت هست علم آن و سخن گشت مختصر
# 25 هر کوترا سوار به بیند معاینه %~% روح الامین شناسد و نشناسد از بشر
# 26 گویند کاین فریشته آنست کامدی %~% گه گه به میر مکه ز یزدان کامگر
# 27 ایدون بتابد از تو کمال و جمال تو %~% چونان که نور شمس بتابد ز باختر
# 28 ای باغ جود از تو سراسر فروخته %~% بر تو زمانه باد بقا را گشاده در
# 29 دریا اگر چه در یتیم اندرو بود %~% با کف تو حقیرترست از یکی شمر
# 30 آتش ز تف آتش خشمت نهان شدست %~% حصنی گرفته ز آهن و پولاد و از حجر
# 31 ای چشم جود را بصر و عقل را روان %~% گر عقل را روان بدی و جود را بصر
# 32 چونان که کان گوهر در کوه مضمرست %~% کوهیست در تو حلم و درو فضل تو گهر
# 33 نامی ز تو شدند سراسر تبار تو %~% گر چه به اصل و فضل بزرگند و نامور
# 34 آزادگی بگشت به گرد جهان بسی %~% آخر در اصل دولت تو گشت مستقر
# 35 زان پیش کز عدم به وجود آمدی خدای %~% موجود کرده بود هنر در تو سر به سر
# 36 بر زایران تویی به سخا کیس های سیم %~% بر شاعران تویی به عطا بدرهای زر
# 37 بر نظم و نثر و فضل تویی شاعر و سوار %~% خوش طبع و خوش نوایی و خوش لفظ چون شکر
# 38 شاعر نواز و شعرشناسی و شعر خواه %~% آری چنین بوند بزرگان مشتهر
# 39 من مرده زنده گشتم و اکنون شدم جوان %~% یک ذره گر ز جود تو بر من کند اثر
# 40 این روز و روزگار تو بر من خجسته باد %~% از هم گسسته باد دل دشمن و جگر
# 41 سر سبز و دل قوی و تن آباد و شادزی %~% وانکس که او نه شاد حزین باد و کور و کر
# 42 چندانکه هست بر فلک استاره را شمار %~% تو شاد زی و مدت عمرت همی شمر
PageV1P124
### || [genre: Q]
# 1 آمد فرج ما ز ستم های ستمکار %~% چون بوالفرج رستم آمد سر احرار
# 2 زین پس نرود پیش به ما برستم کس %~% بر ما نشود هیچ ستمگر به ستم کار
# 3 آنکس که ستم کرد بر این شهر ستم دید %~% ایزد نپسندد ستم از هیچ ستمکار
# 4 زیباست بدین شغل عمید بن عمید آنک %~% کافیست به هر شغل و به هر فضل سزاوار
# 5 از بوالفرج آمد فرج ما ز ستم ها %~% بی بوالفرج الافرج ایزد دادار
# 6 بی بوالفرج الافرج اهل لهاوور %~% از نرخ گران علف و آفت آوار
# 7 پیدا نشد آسایش و آرایش این خلق %~% تا نصرت ما نامد از نصر پدیدار
# 8 او فخر عمیدان جهاندیده کافی %~% وافی به همه دانش و کافی به همه کار
# 9 آباد ولایت ز وی و شاد رعیت %~% بدخواه و بداندیش نگون بخت و نگونسار
# 10 در هند چنویی نه و در حضرت غزنین %~% در دانش و در کوشش و گفتار و به کردار
# 11 آن لؤلؤ خوشاب سخن ها و کفش بحر %~% در بحر عجب نه که بود لؤلؤ شهوار
# 12 دانش به دل اندر چو به بحر اندر گوهر %~% جودش به کف اندر چو به ابر اندر امطار
# 13 کلکش به بنان اندر چون موج به دریا %~% قارون شد و آسان بر او هر چه که دشوار
# 14 ای نام تو چون نام سخی حاتم طایی %~% گسترده به هر شهر در امثال و در اشعار
# 15 روزی ده خلقی نه خدایی تو ولیکن %~% روزی همه جز به کف خویش مپندار
# 16 این خلق رمارم چو رمه پیش تو اندر %~% تو بر سر ایشان بر سالار ملک وار
# 17 بسیار نشینند برین بالش و این صدر %~% زیشان تو فروزنده تری ای مه بسیار
# 18 آنی که فلک چون تو به صد قرن نیارد %~% دانا و سخندان و سخن سنج و هشیوار
# 19 هم داور خلقی به گه داوری خلق %~% هم داور دینی به گه خدمت دیندار
# 20 جبریل مگر هر چه کریمی و سخا بود %~% آورد به نزدیک تو از ایزد جبار
# 21 شاید که بنازند به تو اهل لهاوور %~% از فضل تو و فخر تو و قیمت و مقدار
# 22 ای مهتر شمشیرزنان با جگر شیر %~% در صدر عمیدی تو و در معرکه سالار
# 23 ای یک تنه اندر زین یک لشکر کاری %~% وی روز وغا پشت یکی لشکر جرار
# 24 ای دیده سنان تو بسی سینه و دیده %~% در عقد کمند تو سر شیر به مسمار
# 25 ای آصف فرزانه بارای مسدد %~% وی خاتم آزاده با کف درم بار
# 26 تو خانه اقبالی و روشن به تو اسلام %~% شغل تو مشهر به تو چون ملت مختار
# 27 ابرست کفت چونکه فرو بارد بر ما %~% ابری که سرشکش نبود جز همه دینار
# 28 دیوانت سپهریست پر از اختر لیکن %~% تو بدر و در و ثابت استاره و سیار
# 29 چون کعبه که خالیش نبینی ز مجاور %~% درگاه تو خالی نتوان دید ز زوار
# 30 از کف تو خالی نبود جود زمانی %~% وز مدح تو هم هیچ تهی دفتر و اشعار
# 31 فرخنده بهار خوش و ایام شریفست %~% روز طرب و روز نشاط می و میخوار
# 32 تا دهر گهی پیر و گهی تازه جوانست %~% پیری و جوانیش به آذر در و آذار
# 33 آراسته بادا به تو این شهر و ولایت %~% وز دشمن تو خلق مبینادا دیار
# 34 دین و دهش و داد درین شهر بگستر %~% مگذر ز جهان هیچ و جهان را خوش بگذار
PageV1P125
### || [genre: Q]
# 1 چرا باشم از آز خسته جگر %~% که هستم توانگر بدین شاخ زر
# 2 که چون برگرفتمش بارد همی %~% ز منقار پر قار در و گهر
# 3 تن بی قرارش ز اندیشه خشک %~% زبان فصیحش به گفتار تر
# 4 چو کرست چون یافت معنی و لفظ %~% چو کورست چون دیده راه گذر
# 5 جز او ای عجب خلق دید و شنید %~% جهان بین کور و سخن یاب کر
# 6 چو حکم نبوت همه حکم او %~% موافق شده با قضا و قدر
# 7 تو گفتی که عیسی بن مریم است %~% که از کودکی شد به گفتن سمر
# 8 چو برداشتندش ز آب و ز گل %~% یکی مادری بود بس بی پدر
# 9 همه لفظ او امر و نهی و هنوز %~% خورد شیر و خسبد به گهواره در
# 10 چو صورت کند مر گل تیره را %~% رود گرد گیتی چو مرغی به پر
# 11 همیشه همه وهم خاطر بر او %~% ز وعد و وعیدست وز نفع و ضر
# 12 همه معنی مرده زنده کند %~% عجب قدرت و کامگاری نگر
# 13 شگفتی نگه کن که کلکش همی %~% چلیپا نماید به انگشت بر
# 14 چو عیسی به کشتنش دارند قصد %~% که هر ساعت او را ببرند سر
# 15 ولیکن چو بردار انگشت شد %~% فزون گرددش قدر و جاه و خطر
# 16 بر آن آسمان بزرگی شود %~% که ره نیست جان را ازین پیشتر
# 17 چون دین مسیح است کردار او %~% چرا مانوی ماند از وی اثر
# 18 که مرملتش را ز بس یادگار %~% پس از غیبتش نیست الاصور
# 19 ازین بسته روزی تو مسعود سعد %~% گشادنش را رنج خیره مبر
PageV1P126
### || [genre: Q]
# 1 چون چرخ قادر آمد و چون دهر کامگار %~% خسرو علا دولت سلطان روزگار
# 2 مسعود پادشاهی کاندر جهان ملک %~% هست از ملوک گیتی شایسته یادگار
# 3 بهرام روز کوشش و ناهید روز بزم %~% برجیس روز بخشش و خورشید روز بار
# 4 ای کوه باد حمله و ای باد کوه حلم %~% ای ذوالفقار مردی و ای مرد ذوالفقار
# 5 شد مفخرت چو مهر ز رای تو نورمند %~% شد مملکت چو کوه ز جاه تو استوار
# 6 آمیخته هوای تو با دل چو جان و تن %~% و آویخته رضای تو در تن چو پود و تار
# 7 جوهر نمی پذیرد بی حکم تو عرض %~% عنصر همی نگیرد بی امر تو قرار
# 8 از عفو و خشم تست همه اصل روز و شب %~% وز مهر و کین تست همه طبع نور و نار
# 9 از شوق طلعت تو و حرص دعای تو %~% با چشم گشت نرگس و با پنجه شد چنار
# 10 از بهر جود دست تو زر زاد و خاک و سنگ %~% وز بهر زیب بزم تو گل داد چوب و خار
# 11 در کان ز شرم چشمه یاقوت سرخ شد %~% وین خرده ایست نیکو خاطر بر این گمار
# 12 زیرا که کوه مادر او بود و او ندید %~% مر کوه را سزای کف راد تو یسار
# 13 از بهر ساز و آلت شاهانه تو را %~% از گونه گونه گوهر خیزد ز کوهسار
# 14 وز بهر جشن مجلس فرخنده تو را %~% از نوع نوع گلها روید ز جویبار
# 15 تخمی که جز به نام تو در گل پراکنند %~% آن کشت را به ژاله کند ابر سنگبار
# 16 گر باد انتقام تو بر بحر بگذرد %~% از آب هر بخار که خیزد بود شرار
# 17 ور قطره ای ز جود تو بر خاک برچکد %~% در دشت هر غبار که باشد شود عقار
# 18 تا حمله برد جود تو بر گنج شایگان %~% با کس نیاز نیز نپیوست کارزار
# 19 تا ملک تو بزاد ز اقبال دولتش %~% گه بر کتف نشاندش و گاه بر کنار
# 20 در سهم و ترس مانده چو گاوان ز شرزه شیر %~% شیران کارزاری از آن گرز گاوسار
# 21 از هول و هیبت تو بداندیش ملک و دین %~% با جان ممتحن زید و با دل فگار
# 22 گاه از فزع چو رنگ جهد بر فراز کوه %~% گاه از قلق چو مار خزد در شکاف غار
# 23 ای اختیار کرده تو را ایزد از جهان %~% هرگز ندید چشم جهان تو اختیار
# 24 گر چه فلک ز چشمه خورشید بوته کرد %~% نگرفت هیچ گوهر ملک تو را عیار
# 25 بر غور کارهای تو واقف نگشت چرخ %~% گفت اینت بختیاری ای شاه بختیار
# 26 عادل زمانه داری قاهر جهانستان %~% بایسته پادشاهی شایسته شهریار
# 27 در پیش تخت مملکت تو به طوع و طبع %~% سجده کند جلالت هر روز چند بار
# 28 شاها خدای داند و هست او گواه حق %~% تا جان من چه رنج کشید اندرین حصار
# 29 تا من پیاده گشتم هستم سوار بند %~% بر جای خویش مانده که بیند چو من سوار
# 30 بر سنگ خاره بند گرانم چون بدوخت %~% کز بار آن بماندم بر سنگ سنگ وار
# 31 از گوشت پوده کرد مرا هر دو ساق پای %~% این مار بوده آهن گشته گزنده مار
# 32 مداح نیکم و گنهم نیست بیش ازین %~% در بند بنده را ملکا بیش ازین مدار
# 33 تندست شیر چرخ اجازت مکن بدان %~% کو بیگناه جان چو من کس کند شکار
# 34 زین زینهار خوار فلک جان من بخر %~% اکنون که جان بر تو فگندم بزینهار
# 35 مگذار زینهار چو در زینهار تست %~% جان مرا بدین فلک زینهار خوار
# 36 بسته در انتظار خلاصست جان من %~% جان کندنیست بستن جان را در انتظار
# 37 تا آسمان قرار نیابد همی ز دور %~% مهر اندرو ز سیر نگیرد همی قرار
# 38 ای مهر شهریاری چون مهر نوربخش %~% وی آسمان رادی چون آسمان ببار
# 39 بادی چنانکه خواهی بر تخت مملکت %~% از عمر شادمانه وز ملک شاد خوار
# 40 تأیید جفت و بخت به کام و فلک غلام %~% دولت رفیق و چرخ مطیع و خدای یار
# 41 خورشید ملک داده هوای تو را فروغ %~% اقبال و بخت کرده خزان تو را بهار
# 42 جشن خجسته مژده همی آردت بر آنک %~% تا حشر بود خواهد ملک تو پایدار
# 43 تو یادگار بادی از کرده های خویش %~% هرگز مباد کرده تو از تو یادگار
PageV1P127
### || [genre: Q]
# 1 ای به قدر از برادران برتر %~% مر تو را شد برادر تو پدر
# 2 مادر تو چو مادر پدرست %~% پس تو را جده باشد و مادر
# 3 زان تو معبود گشته ای آن را %~% که زنش دخترست با خواهر
# 4 چون بزایی هم اندر آن ساعت %~% به سوی چرخ برفرازی سر
# 5 باز هر بچه ای که زاد از تو %~% در نفس های تو برآرد پر
# 6 جایگه های تو چو دشت و چو کوه %~% خوردنی های تو چو خشک و چو تر
# 7 گاه زر باشی و گهی یاقوت %~% گاه باشی عبیر و گه عنبر
# 8 روی بنمای کاندرین زندان %~% هستیم چون دو دیده اندر خور
# 9 هم دواجی مرا و هم جبه %~% هم لحافی مرا و هم بستر
# 10 گوهر تو در آفرینش هست %~% برتر و پاک تر ز هر گوهر
# 11 در سرشت تو مهر باشد و کین %~% خلق را از تو خیر زاید و شر
# 12 حشمت طاهر علی شده ای %~% بر ولی و عدو به نفع و به ضر
# 13 داند ایزد که من نشاط کنان %~% کردم از بهر خدمت تو سفر
# 14 خویشتن جمله در تو پیوستم %~% راست گویم همی به حق بنگر
# 15 از بزرگی کنون روا داری %~% که بمیرم چنین به حبس اندر
# 16 گر بدانم که هیچگونه مرا %~% گنهی مضمرست یا مظهر
# 17 در شهنشاه عاصیم عاصی %~% در خداوند کافرم کافر
# 18 چون امیدم بریده شد ز خلاص %~% چه نویسم ز حال خود دیگر
# 19 حال اطفال من چگونه بود %~% گر رسدشان ز من به مرگ خبر
# 20 بیش ازین حال خود نخواهم گفت %~% راضیم راضیم به هر چه بتر
# 21 همه کوتاه کردم و گشتم %~% قانع و خوش به هر قضا و قدر
# 22 چند از این کاشکی و شاید بود %~% چند باشد ز چند و چون و اگر
# 23 دل ازین حبس و بند خوش کردم %~% مگر این عمر بگذرد به مگر
# 24 چون همه بودنی بخواهد بود %~% آدمی را چه فایده ز حذر
# 25 تو خداوند شاد و خرم زی %~% سال مشمر ز عمر قرن شمر
# 26 هیچ انده مخور که دولت تو %~% سازد اسباب تو همی در خور
# 27 که شد آب حیات جان افزا %~% بر کف تو نبیند در ساغر
# 28 بد این روزگار بدخو را %~% نبود بر تو هیچ وقت گذر
# 29 باز بازیچه ای برون آورد %~% گردش این سپهر بازیگر
# 30 باد بنگر که در نوشت از باغ %~% بیرم چین و دیبه ششتر
# 31 تخت ها گشته ز آهن و پولاد %~% همه زنجیرها بروی شمر
# 32 هر زمانی چو نوعروسان مهر %~% درکشد روی خوب در معجر
# 33 خشک شد سیب لعل را همه خون %~% در تن از بیم باد چون نشتر
# 34 زانکه نارنگ را بدید که باد %~% همه رویش بخست زیر و زبر
# 35 راست چون ساقی تو بر کف دست %~% جام زرین نهد همی عبهر
# 36 از شکوفه ربیع بزم تو شد %~% گونه آبی و ترنج اصفر
# 37 شاد و خرم نشین و باده ستان %~% از بت سرو و قد مه منظر
# 38 چو رخ و قد و چشم و عارض او %~% به جمال و بها و زینت و فر
# 39 نه نگاریده خامه مانی %~% نه ترازیده رنده آذر
# 40 روی نعمت به چشم شادی بین %~% صحن دولت به پای فخر سپر
# 41 سر بخت تو سبز باد چو مورد %~% قد قدر تو راست چون عرعر
# 42 بر سر جاه تو عمامه عز %~% بر تن عیش تو لباس بطر
# 43 چون مه نو زمان زمان افزون %~% عز و جاه تو از شه صفدر
# 44 ملک شاه بند شهر گشای %~% خسرو پیل زور شیر شکر
# 45 ملک او باد هفت کشور و باد %~% امر و نهیش روان به هر کشور
# 46 از جمالش فروخته ایوان %~% وز کمالش فراخته افسر
# 47 پادشاهی او و دولت تو %~% ثابت و پایدار تا محشر
# 48 بر من این شعرها به عیب مگیر %~% خواجه بوالفتح راوی مهتر
# 49 که چنین مدح بس شگفت بود %~% از چو من عاجز و چو من مضطر
# 50 در چنین بند لنگ مانده و لوک %~% در چنین سمج کور گشته و کر
# 51 تو به آواز جانفزای بدیع %~% عیب هایی که اندروست ببر
PageV1P128
### || [genre: Q]
# 1 محمد ای به جهان عین فضل و ذات هنر %~% تویی اگر بود از فضل و از هنر پیکر
# 2 تو را خطیبی خوانند شاید و زیبد %~% که تو فصیح خطیبی به نظم و نثر اندر
# 3 گر این لقب را بر خود درست خواهی کرد %~% به وقت خطبه دانش ز عود کن منبر
# 4 به لطف و سرعت آبست و باد خاطر تو %~% به تاب و قوت عقلت چه خاک و چه آذر
# 5 چو تو قرین و رفیق و چو تو برادر و دوست %~% که داشته است و که دارد بدین جهان اندر
# 6 ز حسب حال چو زهر تو زهره ام خون شد %~% که نظم کرده ای آن را به گفته چو شکر
# 7 خرد فراوان داری همی چرا نالی %~% ازین دوازده برج نگون و هفت اختر
# 8 چرا تو از بره و گاو در فغان باشی %~% که بی سروست یکی زین و بی لگد دیگر
# 9 تو از دو پیکر و خرچنگ چون خروش کنی %~% چو بد کنند به تو چون نه اندر جاناور
# 10 چه بیم داری از شیر کو ندارد چنگ %~% چه خیر جویی از خوشه کو ندارد بر
# 11 تو را چه نقصان کرد این ترازوی خسران %~% که پله هاش فروتر نباشد و برتر
# 12 ز کژدم و ز کمان این هراس و بیم چراست %~% نه دم این را نیش و نه تیر آن را پر
# 13 ازین بزیچه بسته دهان چرا ترسی %~% که هرگزش نه چرا گه بد و نه آبشخور
# 14 چه جویی آب ز دلوی که آب نیست درو %~% چگونه تر شود ار نیستش بر آب گذر
# 15 ز ماهیی که درو خار نیست این گله چیست %~% بلی ز ماهی پر خار دیده اند ضرر
# 16 نه پیر خوانی ویحک همی تو کیوان را %~% خرف شدست ازو هیچ نیک و بد مشمر
# 17 گر اورمزد توانا و کامران بودی %~% نه در وبالش بودی نه در هبوط مقر
# 18 چه خواند باید بهرام را همی خونی %~% به دستش اندر هرگز که دید تیغ و تبر
# 19 در آفتاب اگر تاب و قوتی بودی %~% سیاه روی نگشتی ز جرم قرص قمر
# 20 سماع ناهید آخر ز مردمان که شنید %~% که خواند او را اخترشناس خنیاگر
# 21 چه جادوییست نگویی مرا تو اندر تیر %~% که هر دو مه شود از آفتاب خاکستر
# 22 چه بد تواند کردن مهی که گوی زمین %~% کندش تیره از آن پس که باشد او انور
# 23 ز اختران که همه سرنگون کنند غروب %~% چه سعد باشد و نحس و چه نفع باشد و ضر
# 24 تو ای برادر خود را میفکن از ره راست %~% ز چرخ و اختر هرگز نه خیر دان نه شر
# 25 همه قضا و قدر کردگار عالم راست %~% مدان تو دولت و محنت جز از قضا و قدر
# 26 زمانه نادره بازیچه ها برون آورد %~% ز بازی فلک مهره باز بازیگر
# 27 بدان یقین که بدین گونه آفرید فلک %~% به حکمت آنکه بر این گونه ساختش چنبر
# 28 ز بهر شیون زینسان کبود پوشش کرد %~% ز بهر سورش بست از ستارگان زیور
# 29 بدید باید عبرت نبود باید کور %~% شنید باید پند و نگشت باید کر
# 30 جهانت عبرت و پندست رفته و مانده %~% تو مانده بازشناس و تو رفته بازنگر
# 31 اگر ز مانده نداری خبر عجب نبود %~% ز رفته باری داری چنانکه بود خبر
# 32 چو بنگریم همیدون پس از قضای خدا %~% بلای ما همه قزدار بود و چالندر
# 33 من و تو هر دو فضولی شدیم و چرخ از بیخ %~% بکندمان و سزاوار بود و اندر خور
# 34 ز ترس بر تن ما تیز و تازه افتادی %~% بدان زمان که رگ ما بجستی از نشتر
# 35 چو اهل کوشش بودیم و بابت پیکار %~% همی چه بستیم از بهر کارزار کمر
# 36 نه دست راست گرفتی به رسم قبضه تیغ %~% نه دست چپ را بودی توان بند سپر
# 37 بدانکه ما را در نظم دست نیک افتاد %~% ز خود به جنگ چرا ساختیم رستم زر
# 38 نه هر که باشد چیره براندن خامه %~% دلیر باشد بر کار بستن خنجر
# 39 کسی که خنجر پولاد کار خواهد بست %~% دلش چو آهن و پولاد باید اندر بر
# 40 تنی چو خارا باید سری چو سوهان سخت %~% که پای دارد با دار و گیر حمله مگر
# 41 در آن زمان که شود زیر گرد لبها خشک %~% بدان مکان که شود زیر خود سرها تر
# 42 همه ز آهن بینند زیور مردان %~% چو خاست گرد کمیت و سمند و جم زیور
# 43 دلاوران را دل گردد از هراس دو نیم %~% مبارزان را خون گردد از نهیب جگر
# 44 چو لاله گردد پشت زمین به طعن و به ضرب %~% شود چو خیری روی هوا به کر و به فر
# 45 خروش رزم چو آواز زیر و بم نبود %~% حدیث کلک دگردان و کار تیغ دگر
# 46 نبود باید گوریش تا به آخر عمر %~% که مردمان به چنین ضحک ها شوند سمر
# 47 حدیث خویش همی گویم ای برادر من %~% تو زینهار گمان دگر مدار و مبر
# 48 تو را نباید کاید ز من کراهیتی %~% بدین که گفته شد ای نیک رای و ای مهتر
# 49 کنون از آنچه خوش آید تو را بخواهم گفت %~% که هست از این پس این دولتی تو را بی مر
# 50 گرت چو سرو مسطح همی بپیرایند %~% بدان که زود چو سرو سهی برآری سر
# 51 ز صبر جوشن پوش و نبرد مردان کن %~% ز بأس مرکب ساز و مصاف گردان در
# 52 تو گرد گبند خضرا برآی و شغل طلب %~% که من هزیمت گشتم ز گنبد اخضر
# 53 مرا اگر پس ازین دولتی دهد یاری %~% من و ثنای خداوند و خامه و دفتر
# 54 به مدحت ثقت الملک ازین چو دریا دل %~% به غوص طبع برآرم طویله های گهر
# 55 عمید مطلق طاهر که سروران هرگز %~% ندیده اند چو او در زمانه یک سرور
# 56 بزرگواری دریادلی که در بخشش %~% به پیش جودش دریا کم آید از فرغر
# 57 بلند قدرش کرده ست وصف چرخ زمین %~% گشاده طبعش کرده ست نعمت بحر شمر
# 58 ز ابر رادی وز مرغزار نعمت او %~% نه آز گردد تشنه نه مکرمت لاغر
# 59 قلق نگشته است از قرب او مرگ خامه %~% تهی نرفته است از دست او مگر ساغر
# 60 ندیده اند ز ایوان جاه او کنگر %~% نجسته اند ز دریای فضل او معبر
# 61 ز اوج همت او چرخ ها شود تیره %~% ز موج بخشش او گنج ها برد کیفر
# 62 به هیچ وقت نبودست بی سخا دستش %~% چنانکه هیچ نبودست بی عرض جوهر
# 63 چو بحر مادر طبع سخاش بود رواست %~% که هست خوی خوش او برادر عنبر
# 64 به دوست گردان اقبال دین و ملک آری %~% نگردد اختر بی چرخ و چرخ بی محور
# 65 برستم از همه غم کو به چشم بخشایش %~% ز صدر جاه به من بنده تیز کرد نظر
# 66 خدای داند کامروز اندرین زندان %~% زجود و بخشش او نعمتست بس بی مر
# 67 همی ز رحمت او باشدم درین دوزخ %~% نسیم سایه طوبی و چشمه کوثر
# 68 نه من ببینم در هر شرف چو او مخدوم %~% نه او بیابد در هر هنر چو من چاکر
# 69 اگر خلاصی باشد مرا و خواهد او %~% نباشدم هوس لشکر و هوای سفر
# 70 من آستانه درگاه او کنم بالین %~% بخسبم آنجا و ایمن شوم ز رنج سهر
# 71 برون کنم ز سرم کبر و باد بی خردی %~% ز علم لشکر سازم ز اهل علم حشر
# 72 شوم به نانی قانع به جامه ای راضی %~% به خط عقل تبرا کنم ز عجب و بطر
# 73 همه به خشتک شلوار برنشینم و بس %~% نه اسب تازی باید مرا نه ساز بزر
# 74 چه سود ازین سخن چون نگار و شعر چو در %~% چو ما به محنت گشتیم هر دو زیر و زبر
# 75 دو اهل فضل و دو آزاده و دو ممتحنیم %~% دو خیره رای و دو خیره سر و دو خیره بصر
# 76 دعای ماست به هر مسجد و به هر مجلس %~% دریغ ماست به هر محفل و به هر محضر
# 77 تو نو گرفتی در حبس و بند معذوری %~% اگر بترسی ازین بند و بشگهی ز خطر
# 78 منم که عشری از عمر شوم من نگذشت %~% مگر به محنت و در محنتم هنوز ایدر
# 79 به جای مانده ام از بندهای سخت گران %~% ضعیف گشته ام از رنج های بس منکر
# 80 نوان و سست شده رویم از طپانچه کبود %~% در آب دیده نمانم مگر به نیلوفر
# 81 شده بر آب دو دیده سبک تر از کشتی %~% اگر چه بندی دارم گران تر از لنگر
# 82 بلا و محنت و اندوه و رنج و محنت و غم %~% دمادمند به من بر چو قطره های مطر
# 83 ز بس که گویم امروز این بلا بودست %~% تمام نام بلاها مرا شدست از بر
# 84 ز ضعف پیری گشته ست چون گلیم کهن %~% به حبس رویم و بوده چو دیبه ششتر
# 85 ز بی حمیتی ای دوست چو غلیواجم %~% نه ماده خود را دانم کنون همی و نه نر
# 86 علاج را گزر پخته می خورم زیرا %~% که آن چو سخت گزر سست شد چو برگ گزر
# 87 دریغ شخص که از بند شد نحیف و دوتا %~% دریغ عمر که در حبس شد هبا و هدر
# 88 همی به شعر کنم ساحری از آن باشد %~% همیشه حالم چون حال ساحران به سحر
# 89 بسان آذر و مانی بتگر و نقاش %~% بلا و محنت بینم همی به زندان در
# 90 از آن که می به پرستند گفت های مرا %~% بسان صورت مانی و لعبت آذر
# 91 زمانه را پسری در هنر زمن به نبست %~% چرا نهان کندم همچو بد هنر دختر
# 92 چرا به عمر چو کفار بسته دارندم %~% اگر یکی ام از امتان پیغمبر
# 93 بدین همانا زین امتم نمی شمرند %~% که می برون نگذارندم از عذاب سقر
# 94 همی سخن ها گرم آیدم کز آتش دل %~% دهان چو کوره شد و شد زبان درو اخگر
# 95 توزان که لختی محنت کشیده ای در حبس %~% بدین که گفتم دانم که داریم باور
# 96 یقین بدان که نه مردست خصم دانش من %~% اگر چه پوشد در جنگ جوشن و مغفر
# 97 بلی ولیک قلمدان ز دوکدان بگریخت %~% به عاقبت بتر آمد عمامه از معجر
# 98 بکوفتم دری از خم قلتبان باز %~% بگو بروتی باز ایدر آمدم زان در
# 99 خرم و نیم خرم و ابله و مخنث من %~% خرد ندارم و دیوانه زادم از مادر
# 100 وز آنکه نادان بودم چو گرد کردم ریش %~% مرا به نام همه ریش گاو خواند پدر
# 101 چو حال فضل بدیدم که چیست بگزیدم %~% ز کار پیشه جولاهگی ز بهر پسر
# 102 بدو نوشتم و پیغام دادم و گفتم %~% که ای سعادت در فضل هیچ رنج مبر
# 103 اگر سعادت خواهی چو نام خویش همی %~% به سوی نقص گرای و طریق جهل سپر
# 104 مترس و بانگ یکایک چو سگ همی کن عف %~% بخیز و نیز دمادم چو خر همی زن عر
# 105 که بردرند سگان هر کرا نگردد سگ %~% لگد زنند خران هر کرا نباشد خر
# 106 عناست فضل نه از فضل بود عود بود %~% که زار زار بسوزد بر آتش مجمر
# 107 نصیحت پدرانه ز من نکو بشنو %~% مگر گرد هنر هیچ کآفتست هنر
# 108 ز فصل نعمت مزمر بود که در مجلس %~% ز زخم زخمه بنالد زمان زمان مزمر
# 109 مکار اگر که ز کشته دریغ می دروی %~% دریغ می درود هر کسی که کارد اگر
# 110 ز اضطراب نمودن چه فایده ما را %~% اگر چه هستیم امروز عاجزو مضطر
# 111 نخوانده ایم که نتوان ز گیتی ایمن بود %~% ندیده ام که نتوان ز چرخ کرد حذر
# 112 کزین زمانه بسی چنگ و پربیفکندست %~% هژبر آهن چنگ و عقاب آتش پر
# 113 بدان حقیقت کاین شغل و این عمل دارند %~% سپهر عمر شکار و جهان عمر شکر
# 114 به ذات خویش مؤثر نیند و مجبورند %~% درین همه که تو می بینی ایزدیست اثر
# 115 نخواست ماندن اگر گنج شایگان بودی %~% بماند این سخن جانفزای تا محشر
# 116 چو ذکر مردم عمری دگر بود پس از آن %~% که ثابتست همه ساله منظر از مخبر
# 117 بریده نیست امید خلاص و راحت من %~% در این زمانه که تازه شده ست عدل عمر
# 118 ز کدخدای جهان و شهریار ملک افروز %~% خدایگان زمین پادشاه دین پرور
# 119 سپهر همت و خورشید رای و دریا دل %~% زمانه دار و زمین خسرو و جهان داور
# 120 علا دولت مسعود کامکار که ملک %~% به دست فخر نهد بر سرش همی افسر
# 121 نهاده مسند میمونش بر سپهر شرف %~% نبشته نام همایونش بر نگین ظفر
# 122 چو از ثری علم قدر اوست تا عیوق %~% ز باختر سپه جاه اوست تا خاور
# 123 گذشت رایت اقبال او ز هر گردون %~% رسید آیت انصاف او به هر کشور
# 124 مضای حشمت او ابر شد به شرق و به غرب %~% نفاذ دولت او باد شد به بحر و به بر
# 125 چو شیر شرزه و چون مار گرزه بر سر و دست %~% ز هولش افسر فغفور و یاره قیصر
# 126 سپهرها را بر امر او مدار و مجال %~% ستارگان را در حکم او مسیر و ممر
# 127 گر او نخواهد هر سال خوش نخندد باغ %~% ور او نگوید هر روز بر نیاید خور
# 128 برازدم که چون من نیست هیچ مدحت گوی %~% برازدش که چنو نیست هیچ مدحت خر
# 129 وزیده باد در آفاق باد دولت او %~% که بر ولیش نسیم است و بر عدو صرصر
# 130 گر این قصیده نیامد چنانکه در خور بود %~% ز آنکه هستش معنی رکیک و لفظ ابتر
# 131 مرا به فضل تو معذور دار کاین سر و تن %~% ز ناتوانی بر بالش است و بر بستر
PageV1P129
### || [genre: Q]
# 1 ای جهان را به راستی داور %~% ملک عدل ورز دین پرور
# 2 عالم افروز نام مسعودت %~% ملک را همچو تاج را گوهر
# 3 گنج پرداز دست معطی تو %~% بزم را همچو خلد را کوثر
# 4 نرسد با محل تو گردون %~% نشود همعنان تو صرصر
# 5 لب کفر از نهیب نهب تو خشک %~% چشم شرک از هراس بأس تو تر
# 6 عزم تو گر دم افکند بر کوه %~% از دو سو کوه را برآرد پر
# 7 حزم تو گر نهی پی اندر باد %~% شودش بسته خشک راه گذر
# 8 مرکب تست اژدهای نبرد %~% خنجر تست کیمیای ظفر
# 9 برسد ملک تو به هفت اقلیم %~% که چنین است حکم هفت اختر
# 10 زحل سرفرازست از مهر %~% همتت را گرفته تنگ به بر
# 11 دولتت را به هر چه خواهی کرد %~% مشتری رهبرست و فرمان بر
# 12 تیغ مریخ آتشی دارد %~% دشمنت را دریده مغز و جگر
# 13 نه عجب کافتاب نورانی %~% سایه چون چتر افکند بر سر
# 14 گردد اندر رفیع مجلس تو %~% زهره لهو جوی خنیاگر
# 15 در برابر عطارد ساحر %~% با سر کلک تو رود هم بر
# 16 از پی روشنایی شب تو %~% بدر باشد همیشه جرم قمر
# 17 نادره قصه ای شنیده رهی %~% کز همه قصه هاست نادره تر
# 18 از گوزنان بیشه کوب رسید %~% مژده زی آهوان دشت سپر
# 19 که چرید و چمید و غم مخورید %~% نیست رنج نهیب و بیم خطر
# 20 که تهی کرد خشت مسعودی %~% بیشه ها را ز شیر شرزه نر
# 21 در یکی صیدگاه شاهنشاه %~% که برانگیخت چون قضا و قدر
# 22 به دو سر تیر او یکی لحظه %~% خاک بالین شدند و خون بستر
# 23 نسل شیران بریده شد ز جهان %~% اینت شادی و اینت عیش و بطر
# 24 آفرین بر گشاد او که به زخم %~% همه گرگ افکن است شیر شکر
# 25 خسروا باد اگر سلیمان را %~% گشت در زیر تخت فرمان بر
# 26 آب را زین نمط مطیع شده %~% زیر صدر رفیع خود بنگر
# 27 به جهان هیچ کس ندیده و ما %~% بحر دیدیم در میان شمر
# 28 ملکا روزگار چار تست %~% نیست شاه را چنین چاکر
# 29 بگذرد جاه تو ز شرق و ز غرب %~% برسد ملک تو به بحر و به بر
# 30 آفتاب آمد ای ملک به حمل %~% گشت حال هوا همه دیگر
# 31 برکه و دشت باز گستردند %~% بیرم چین و دیبه ششتر
# 32 گردن و گوش لعبتان چمن %~% شد ز بارنده ابر پر زیور
# 33 روشنی بیاض دولت بین %~% خرمی سواد باغ نگر
# 34 سر فراز و به خرمی بگذار %~% لهو جوی و به فرخی می خور
# 35 دیده حاسدان به تیر بدوز %~% تارک دشمنان به تیغ بدر
PageV1P130
### || [genre: Q]
# 1 ساقیا چون گشت پیدا نور صبح از کوهسار %~% بر صبوحی خیز و بنشین جام محمودی بیار
# 2 آسمان گشت از شعاع آفتاب آراسته %~% همچو شخص من به خلعت های خاص شهریار
# 3 گر یکی خورشید باشد بر سپهر آبگون %~% هست بر خلعت مرا خورشید تابنده هزار
# 4 ور بود بر چرخ گردنده همیشه سعد نحس %~% خلعتم سعدیست کانرا هیچ نحسی نیست یار
# 5 پادشاها شکر تو پیش که دانم گفت من %~% جز به پیش کردگار ذوالجلال کامگار
# 6 روز و شب گویم الهی شاه سیف الدوله را %~% در ثبات ملک شاهی و جهانداری بدار
# 7 می ده ای ساقی که روزی سخت خوب و خرم است %~% ساتکینی جفتکان بر هر ندیمی برگمار
# 8 ور کسی گوید که مستم کی توانم خورد می %~% کن به نوک موزه ترکانه او را هوشیار
# 9 گو مشو مست و به پیش شاه ما هشیار باش %~% زانکه باشد پیش او هشیار مردم نامدار
# 10 کو خداوندیست عالم در همه انواع علم %~% یادگار از خسروان کو باد دایم یادگار
# 11 پادشاهی را جمال و شهریاری را شرف %~% سروری را اختیار و خسروی را افتخار
# 12 از سنان او همی باشد نهیب اندر نهیب %~% زینهار از تیغ او خواهد به جمله زینهار
# 13 چون برافروزد حسامش در میان معرکه %~% بدسگالش در دماغ خویشتن بیند شرار
# 14 خسروا تا پادشاهی در جهان موجود گشت %~% روزگارت را همی کرد از زمانه اختیار
# 15 چون به تخت پادشاهی برنشستی در زمان %~% پادشاهی پیش تو بندد میان را بنده وار
# 16 نوبهار بدسگالان شهریارا شد خزان %~% تا رهی را خلعتی دادی بهار اندر بهار
# 17 تا همی یابد زمین از دایره دایم سکون %~% تا کند پیوسته مهر از بهر این مرکز مدار
# 18 کامران و دیرزی و شاه بند و شهر گیر %~% سیم بخش و زر ده و دشمن کش و خنجر گذار
# 19 همچنین مر بندگان خویش را گردان بزرگ %~% گه به خلعت های فاخر گه به زر با عیار
PageV1P131
### || [genre: Q]
# 1 دولت مسعودی با روزگار %~% چون تن و جان گشت بهم سازگار
# 2 تاج همی گوید جاوید باد %~% شاه زمانه ملک روزگار
# 3 بخت همی گوید پاینده باد %~% دولت و اقبال شه تاجدار
# 4 خسرو مسعود که بر تخت او %~% گردون کردست سعادت نثار
# 5 ای به تو افراخته سر مملکت %~% وی به تو افروخته دل روزگار
# 6 ذات تو آن گوهر کز لفظ آن %~% عقل نداندش گرفتن عیار
# 7 قدر تو آن چرخ که گویی مگر %~% چرخ مثالیست از آن مستعار
# 8 ملک نشاندست تو را بر کتف %~% عدل گرفته ست تو را در کنار
# 9 زی تو کند عدل همه التجا %~% وز تو کند ملک همه افتخار
# 10 روی کمال از تو فزودست فر %~% شاخ امید از تو گرفته ست بار
# 11 مایه مهر تو نبیند زیان %~% باده جود تو نیارد خمار
# 12 چرخ چو رای تو نیابد مجال %~% کوه چو گنج تو نیابد یسار
# 13 لطف تو تن را نکند ناامید %~% عنف تو جان را ندهد زینهار
# 14 خشم ندیدست چو تو کینه توز %~% حلم ندیدست چو تو بردبار
# 15 هرگز بی مهر تو عنصر ز طبع %~% ممکن نبود که پذیرد نگار
# 16 زیرا با کین تو هرگز نشد %~% صورت با روح به هم سازوار
# 17 ای ملک پیلتن شیر زور %~% پیل عزیز از تو شد و شیرخوار
# 18 شیر شکاری تو و از هول تو %~% شیر نمی یارد کردن شکار
# 19 در کف تو بر تن بشکست خورد %~% گردن شیران سر آن گاوسار
# 20 چرخ ز تو کور شود روز رزم %~% مهر ز تو نور برد روز بار
# 21 ملک سواری تو به میدان ملک %~% ملک چو تو نیز نبیند سوار
# 22 قوت دولت ز تو شد مجتمع %~% قاعده دین به تو گشت استوار
# 23 گوید هر لحظه زبان شرف %~% احسنت احسنت زهی شهریار
# 24 چون ز تف حمله گردنکشان %~% جوش برآید ز دل کارزار
# 25 خنجر خونریز بلرزد چو برق %~% نیزه دلدوز بپیچد چو مار
# 26 پشت زمین چست بپوشد سیاه %~% روی هوا پاک بگیرد غبار
# 27 گردد در برها دمها خبه %~% ماند اندر تن ها جانا بشار
# 28 پیچد در دل جزع گیر گیر %~% گریه بر تن فزع زار زار
# 29 تو ملکا در سلب آهنین %~% خیر چو روئین و چو اسفندیار
# 30 در کفت آن گوهر الماس رنگ %~% تشنه به خون لیک بسی آبوار
# 31 زیر تو آن هیکل گردون نهاد %~% ره برو دریا درو صحرا گذار
# 32 باد شتابی که نیابد درنگ %~% آتش خیزی که نگیرد قرار
# 33 تو ز چپ و راست چو رعد و چو برق %~% زود بر آری ز جهانی دمار
# 34 دشت شده از سر تیغ تو رود %~% کوه شده از پی پیل تو غار
# 35 دشمن دین چون ز تو ناشاد شد %~% شاد زی ای شادی هر شاد خوار
# 36 بنده ز مدح تو اگر عاجزست %~% عذرش بپذیر و شگفتی مدار
# 37 گفت نداند به سزا در جهان %~% صد یک مدح تو چو بنده هزار
# 38 در سخن این مایه به هم کرد و بس %~% این تن بس سست و دل بس فگار
# 39 گوهر زاید پس ازین طبع من %~% گر تو بر او تابی خورشیدوار
# 40 باز همان شیر دژ آگه شوم %~% کز من بی شیر شود مرغزار
# 41 باز همان گردد طبعم که بود %~% گر کندم خدمت شاه اختیار
# 42 کز نظر رأی تو هر پاره چوب %~% گردد پیروزتر از روزگار
# 43 این چه حدیث است کز اینگونه شد %~% عارض مشکینم کافور سار
# 44 شست دوتا کرد مرا همچو شست %~% سال بدین جای رسید از شمار
# 45 نیستم امسال به طبع و به تن %~% آنکه همی بودم پیرار و پار
# 46 آری نومید نباشم ز خود %~% گر چه دلم زار شد و تن نزار
# 47 باشد ممکن که جوانم کند %~% دولت و اقبال شه بختیار
# 48 تا نبود جرم زمین چون هوا %~% تا نبود طبع خزان چون بهار
# 49 چون مه روشن نبود تیره شب %~% چون گل تازه نبود خشک خار
# 50 هر چه زمینست به خنجر بگیر %~% هر چه جهانست به دولت بدار
# 51 مهری و چون مهر به شادی بتاب %~% ابری و چون ابر به رادی ببار
# 52 در همه گیهانت چو اختر مسیر %~% بر همه گیتیت چو گردون مدار
# 53 یمن به هر جای تو را بر یمین %~% یسر به هر کار تو را بر یسار
PageV1P132
### || [genre: Q]
# 1 ز غزو باز خرامید شاد و برخوردار %~% علا دولت مسعود شاه شیر شکار
# 2 خدای ناصر و نصرت رفیق و بخت قرین %~% ظفر دلیل و زمانه مطیع و دولت یار
# 3 سپه به غزو فروبرده و درآورده %~% به آتش سر خنجر ز شرک دود و دمار
# 4 ز شیر رایت همواره پیشه کرده هوا %~% ز شیر شرزه تهی کرده بیشه ها هموار
# 5 جهان فروخته زان رای آفتاب نهاد %~% به زیر سایه آن چتر آسمان کردار
# 6 به باد مرکب کرده بهار شرک خزان %~% به ابر دولت کرده خزان عصر بهار
# 7 فکنده زلزله سخت بر مسام زمین %~% نهاده ولوله صعب بر سر کهسار
# 8 به حد تیغ زمین را بساط کرده ز خون %~% به گرد رخش هوا را مظله زد ز غبار
# 9 خدایگانا آن خسروی که گرودن بست %~% به خدمت تو میان بنده وار چاکروار
# 10 به طوع و طبع کند ناصر تو را یاری %~% به جان و تن ندهد حاسدتر از نهار
# 11 ز رای تست خرد را دلیل و یاری مگر %~% ز دست تست سخا را منال و دست گزار
# 12 به غزو روی نهادی و روی روز به گرد %~% کبود کرده چو نیل و سیاه کرده چو قار
# 13 ز کوه صحرا کردی همی ز صحرا کوه %~% به آن تناور صحرانورد کوه گذار
# 14 حصار شکل هیونی که چون برانگیزیش %~% به زخم یشک سبک برکند ز بیخ حصار
# 15 نه بازداردش از گشتن آتشین میدان %~% نه راه گیردش از رفتن آهنین دیوار
# 16 ز آب خنجر تو آتشی فروخت چنان %~% کز آن سپهر و ستاره دخان نمود و شرار
# 17 چنان شکفت ز خون مرغزار کوشش تو %~% که نصرت و ظفر آورد شاخ بأس تو بار
# 18 چو آب و آتش و بادی به تیغ و نیزه و تیر %~% به وقت حمله و هنگام رزم و ساعت کار
# 19 ز پشت پیل تو بر مغز شیر باری خشت %~% که پیل شیر شکاری و شیر پیل سوار
# 20 کدام خسرو دانی که نه به خدمت تو %~% گرفت آرزوی خویش را به مهر کنار
# 21 کدام رای شناسی که نه ز هیبت تو %~% کمند تافته شد بر میان او زنار
# 22 عدوی تو که گرفتار کینه تو شود %~% شکوه نایدش از شرزه شیر و افعی و مار
# 23 چه جست ز آتش و خار نهیب تو نشگفت %~% که سر دو کند نمایدش پیش آتش و خار
# 24 چو رزم را ستد و داد نام نیک یلان %~% دو صف کشند دو سو خون دو رسته بازار
# 25 ز جان فروشان در رسته ها ز خوف و رجا %~% خروش خیزد پیش و پس و یمین و یسار
# 26 مبارزت را بر مایه سود باشد نیک %~% بلی و بد دلی آن جا زیان کند بازار
# 27 نبرده گردان بینند چون تو را بینند %~% چو آب و آتش در شور عرصه پیکار
# 28 به حمله رخش برون داده رستم داستان %~% به ذوالفقار زده چنگ حیدر کرار
# 29 به سوی دشمن تو تیر تو چنان بپرد %~% که از قریحت و از دیده فکرت و دیدار
# 30 ز بند شست تو اندر گشاد چون بجهد %~% عجب مکن که ز سکانش بگذرد سوفار
# 31 جهان نگر ملکا تا چگونه شعبده کرد %~% به اعتدال شب و روز را نهاده قرار
# 32 نگارگر فلک جادوی بهار آرای %~% بهاری آورد اینک چو صد هزار نگار
# 33 هوای گریان لؤلؤ فشاند بر صحرا %~% صبای پویان شنگرف ریخت بر کهسار
# 34 شد از نشاط بهار جمال طلعت تو %~% شکوفه ها را از خواب دیده ها بیدار
# 35 ز بانک موکب رعد و ز تاب خنجر برق %~% سیاه کرد هوا را سپاه دریا بار
# 36 ز سایه ابر بگسترد فرش بوقلمون %~% ز شاخ بلبل بگشاد لحن موسیقار
# 37 چو باد گشت به جوی اندر آب و لاله نگر %~% چه مست گشت کز آن باده خورد بر ناهار
# 38 نبود باید می خواره را کم از لاله %~% که هیچ لحظه نگردد همی ز می هشیار
# 39 به تازه تازه همی بوستان بخندد خوش %~% به نوع نوع همی آسمان بگرید زار
# 40 نشاط جوی و فلک را به کام خود یله کن %~% نبید خواه و جهان را به کام دل بگذار
# 41 همیشه تا به جهان زیر این دوازده برج %~% بود جهت شش و اقلیم هفت و طبع چهار
# 42 زمانه خورده زمین را به طبع در یک سال %~% جوان و پیر کند دور آفتاب دو بار
# 43 تو را بدانچه کنی رای پیر و بخت جوان %~% به حل و عقد ممالک مشیر باد و مشار
# 44 سر و دل فرحت را مباد رنج و ملال %~% گل و مل طربت را مباد خار و خمار
# 45 به نور و تابش بادی همیشه چون خورشید %~% به قدر و رتبت بادی چو گنبدوار
# 46 به فخر و محمدت و شکر و مدح مستظهر %~% ز عمر و مملکت و عز و بخت برخوردار
PageV1P133
### || [genre: Q]
# 1 ای که در پیش تخت هیچ ملک %~% هیچ سرکش چو تو نبست کمر
# 2 ای شده رزق را به کف ضامن %~% وی شده ملک را به حق داور
# 3 عدل دیده ز رای تو قوت %~% جور برده ز عدل تو کفر
# 4 بزم تو اصل سایه طوبی %~% جود تو یمن چشمه کوثر
# 5 کرد جود تو عدل را کسوت %~% بست رأی تو ملک را زیور
# 6 طبع تو بر طرب گشاید راه %~% رای تو در شرف نماید در
# 7 در زمانه ز ابر دو کف تو %~% نه عرض قایم است نه جوهر
# 8 چاکران تو اند نعمت و ناز %~% بندگان تو اند فتح و ظفر
# 9 کینه تو به آب دریا جست %~% از همه روی او بخاست شرر
# 10 دم به آتش فکند مهرت باز %~% ز گل سرخ رست نیلوفر
# 11 و آتش خشمت ار زبانه دهد %~% بفسرد زو زبانه آذر
# 12 عزم تو گر نبرد جوید هیچ %~% کند از حزم جوشن و مغفر
# 13 شودش تیغ صبح در کف تیغ %~% شودش قرص آفتاب سپر
# 14 خیره ماند از عطای تو دریا %~% لنگ شد با مضای تو صرصر
# 15 خاطب دولت تو نیست شگفت %~% گر بر اوج فلک نهد منبر
# 16 کارسازان کام های تو اند %~% بر خم هفت چرخ هفت اختر
# 17 دیده و عمر روز را کیوان %~% تیره دارد به بدسگال تو بر
# 18 هر سعادت که مشتری دارد %~% بر تو باشد ز گنبد اخضر
# 19 دست بهرام جنگی خون ریز %~% زد به مغفر عدوت بر خنجر
# 20 گشت روشن ز فر طلعت تو %~% چشم خورشید روشنی گستر
# 21 وز برای نشاط مجلس تو %~% زهره بر چرخ گشت خنیاگر
# 22 گه و بیگه عطارد جادو %~% شده با نوک کلک تو همسر
# 23 ماه بی نور بوده در خلقت %~% از برای شب تو گشت انور
# 24 ای به هر همتی جهان افروز %~% وی به هر دانشی هنر پرور
# 25 گشته مدح من و سخاوت تو %~% خرم و شادمان ز یکدیگر
# 26 به ز من نیست هیچ مدحتگوی %~% به ز تو نیست هیچ مدحت خر
# 27 بر منت نعمت است ده گونه %~% وز منت مدحت است ده دفتر
# 28 بر من آن کرده ای در این زندان %~% که شد اندر میان خلق سمر
# 29 مر مرا از عطای تو این جا %~% هست هر گونه نعمتی بی مر
# 30 تنگ بر تنگ جامه دارم و فرش %~% بدره بر بدره سیم دارم و زر
# 31 لیکن از درد و رنج و بیماری %~% جانم افتاده در نهیب و خطر
# 32 به خدای ار همی شود ممکن %~% که بگردم ز ضعف بر بستر
# 33 دل من خون شده ز خون شکم %~% اشک من خون شده ز خون جگر
# 34 تنم از رنج تافته چو رسن %~% پشتم از باد درد چون چنبر
# 35 گشته غرقه ز اشک چون کشتی %~% مانده ساکن ز بند چون لنگر
# 36 متردد چو ناروان خامه %~% متحیر چو بی روان پیکر
# 37 دل بریان من پر اندیشه %~% دیده را بسته بر بلای سهر
# 38 زان که من داشتم همه محفوظ %~% جز ثنای توام نماند از بر
# 39 دهن من طعم زهر شدست %~% وندر او مدح تو به ذوق شکر
# 40 کرده خوشبوی روزگار مرا %~% آتش دل چو آتش مجمر
# 41 این همه هست و تن ز بیماری %~% مانده اندر عقوبتی منکر
# 42 چون همه حال خود چنین بینم %~% زنده بودن نیایدم باور
# 43 چون مرا در نوشت گردش چرخ %~% شخص من شد به زیر خاک اندر
# 44 والله ار چون منی دگر بینی %~% به همه نوع در کمال و هنر
# 45 شکرهای تو در نوشته به جان %~% می برم پیش ایزد داور
PageV1P134
### || [genre: Q]
# 1 رسید عید و ز ما ماه روزه کرد گذر %~% وداع باید کردش که کرد رای سفر
# 2 به ما مقدمه عید فر خجسته رسید %~% براند روزه فرخنده ساقه لشکر
# 3 برفت زود ز نزدیک ما و نیست شگفت %~% که زودتر رود آن چیز کو گرامی تر
# 4 مه صیام درختی است بار او رحمت %~% به آب زهد توان خورد هم ز شاخش بر
# 5 بزرگوار مها و خجسته ایاما %~% چه گفت خواهی از ما به خالق اکبر
# 6 نداشتیم تو را آنچنان که واجب بود %~% شدی و ماند حقت خلق را به گردن بر
# 7 حقت شناخت که داند چنانکه هست روا %~% بسرت برد که داند چنانکه برد به سر
# 8 امیر غازی محمود سیف دولت و دین %~% خدایگان جهاندار خسرو صفدر
# 9 مظفری ملکی کش ملوک روی زمین %~% همی ببوسند از بندگی رکاب به زر
# 10 سپهر خواست که باشد مظفر و میمون %~% ستاره خواست که باشدش گوهر افسر
# 11 از آن سپهر بر افراخت همچو ایوانش %~% وز آن ستاره فروزنده گشت همچو گهر
# 12 بدان سبب که فلک پاره ای ز همت اوست %~% همی نگردد قادر بر او قضا و قدر
# 13 زمین ز سم پی پیل کوه پیکر او %~% همی بلرزد ز آن ساخت کوه را لنگر
# 14 وز آن که گوهر بر افسرش همی باشد %~% شده است تابش خورشید دایه گوهر
# 15 خدایگانا آمد مه صیام و گذشت %~% تو شادمانه بمان در جلالت و مگذر
# 16 به کامگاری و دولت به تخت ملک نشین %~% به شادمانی و رامش بساط لهو سیر
# 17 گذاردی حق روزه چنانکه واجب بود %~% به حاصل آمد خشنودی ایزد داور
# 18 خجسته باشد شب قدرو روز نو از تو %~% هر آنچه کردی پذیرفته درگه محشر
PageV1P135
### || [genre: Q]
# 1 ای یل هامون نورد ای سرکش جیحون گذار %~% از تو جیحون گشت هامون روز جنگ و وقت کار
# 2 عزم تو در هر نخیزی آتشین راند سپاه %~% حزم تو در هر مقامی آهنین دارد حصار
# 3 مانده گرد از باره تو خاره را در سنگلاخ %~% گشته خون از خنجر تو آب در هر جویبار
# 4 تا تو نافذ حکم و مطلق دست گشتی در عمل %~% بیش یک ساعت ندیدند از برای کارزار
# 5 درعها ذل مضیق و خودها رنج غلاف %~% تیغ ها حبس نیام و مرکبان بند جدار
# 6 زآن نهنگ کوه شخص وز آن هژبر چرخ دور %~% زآن هیون ابر سر وز آن عقاب باد سار
# 7 کوه با مغز کفیده چرخ بار روی سیه %~% ابر با پر شکسته باد با پای فگار
# 8 رودها کوبی به روز و بیشه ها مالی به شب %~% روزهای روشن دشمن کنی شبهای تار
# 9 کرده بدرود و فرامش رامش و عشرت تمام %~% نه هوای رود و ساز و نه نشاط می گسار
# 10 داستان رزم های تو کند باطل همی %~% در زمانه داستان رستم و اسفندیار
# 11 یک شب از دهگان به چالندر کشیدی لشکری %~% چون زمانه زورمند و چون قضا کینه گذار
# 12 در هوا بگداخت ابر از تاب تیغ تو چو موم %~% بر زمین بشکافت کوه از نعل رخش تو چو نار
# 13 کوهها در هم شکستند ابرها بر هم زدند %~% تازیان اندر عنان و بختیان اندر مهار
# 14 پویه کردند از ره باریک بر شمشیر تیز %~% غوطه خوردند از شب تاریک در دریای قار
# 15 ابرها بردی ز گرد اندر سر هر تند شخ %~% رودها راندی ز خون اندربن هر ژرف غار
# 16 کوفتی بر خطه ناکوفته هرگز بران %~% بادهای تیز قوت ابرهای تند بار
# 17 چون علم های گشاده بندهای سبز سوز %~% با سنان های کشنده شاخ های تیز خار
# 18 لشکر یأجوج رخنه ساخته بر کوهسار %~% راست چو سد سکندر حصن های استوار
# 19 شخص هاشان برده از خلقت نهاد نارون %~% مغزهاشان خورده از غفلت شراب کوکنار
# 20 آب خورده با هژبران بر سر هر آبگیر %~% خواب کرده با پلنگان بر سر هر کوهسار
# 21 صبحدم ناگه چو با تکبیر بگشادی عنان %~% خاست از هر سو خروش گیر گیر و داردار
# 22 شد حقیقتشان که اکنون هیچ کس را زان گروه %~% یک زمان زنهار ندهد خنجر زنهار خوار
# 23 بر فرار کوهها کردند یک لحظه درنگ %~% در مضیق غارها ماندند یک ساعت بشار
# 24 تو در آن بقعت پراکندی به یک نعره سپاه %~% تو از آن تربت برآوردی به یک حمله دمار
# 25 چاشتگه ناگشته و نابسته زان بقعت نماند %~% یک سر پیکار جوی و یک تن زنار دار
# 26 مغزهاشان را نثاری دادی از برنده تیغ %~% خانه هاشان را بساطی کردی از سوزنده نار
# 27 سعد و نحس دوستان و دشمنان آمد پدید %~% چون ظفر کرد از مسیر باد پایان آن شمار
# 28 از برای آنکه در پیکارگه روی هوا %~% پر ستاره آسمان را کردی از دود و شرار
# 29 چون سمن زاری کند زین پس سباغ از استخوان %~% دشت هایی را که از خون کرده ای چون لاله زار
# 30 ره نوشتی فتح و نصرت یارمند و پیشرو %~% بازگشتی بخت و دولت بر یمین و بر یسار
# 31 آمد از دهگان سبک پایی که یکجا آمدند %~% از سوار و از پیاده فتنه جویی ده هزار
# 32 تو شبانگه بر گرفتی راه و اندر گرد تو %~% بسته جان ها و میانها بندگانت استوار
# 33 طبع از اندیشه به جوش و جان از آشفتن به رنج %~% تن ز علت نادرست و دل ز فکرت بی قرار
# 34 از میاه راوه بگذشتی به یک منزل چو باد %~% تا شده تر تنگ های مرکبان راهوار
# 35 رفته و جسته ز هول و سهم تیغ و تیر تو %~% در گشن تر بیشه شیر و تنگ تر سوراخ مار
# 36 ره بریدی و تو را توفیق یزدان راهبر %~% جنگ جستی و تو را اقبال سلطان دستیار
# 37 ناگه آمد بانگ کوس سابری از سیرا %~% راست گویی بود نالان بر تن او زارزار
# 38 تو ز غبن ننگ و حرص جنگ شوریدی چنانک %~% شیر نر شورد ز بانگ آهو اندر مرغزار
# 39 در میان گرد بانگ کوس بونصری بخاست %~% نصرتش لبیک ها کرد از جوانب هر چهار
# 40 چون پدید آمد مصاف دشمن پرخاشجوی %~% تو ز جا انگیختی نعره زنان با سی سوار
# 41 زیر ران آن بادپای رعد بانگ برق جه %~% در کف آن تارک شکاف عمر خوار جان شکار
# 42 بر لب دریای کینه آمد و بارید و خاست %~% خون چون آغشته روین کرد چون سوده شخار
# 43 نیز جان جان را بخست از هیبت تابنده تیغ %~% نیز کس کس را ندید از ظلمت تاری غبار
# 44 گشته مانده دستبرد پر دلان اندر نبرد %~% از دو جانب همچو دست نرد مانده در قمار
# 45 خاسته در کوشش از گرز گران زخم سبک %~% ساخته در حمله با تیغ تنگ تیر نزار
# 46 عمر و مرگ آمیخته در یکدگر چون روز و شب %~% ابر و گرد آمیخته در یکدگر چون پود و تار
# 47 تیغ بران مغزهای سرکشان را مشتری %~% تیر پران عمرهای گردنان را خواستار
# 48 آتش خنجر پس پشت آب راوه پیش روی %~% تو چه گویی مرگ دادی هیچ کس را زینهار
# 49 تیغ هندی چون ز خون های دلیران راند جوی %~% نیزه خطی ز سرهای سران آورده بار
# 50 گشته پران از کف او نیزه و زوبین و تیر %~% در هوا ده تیروار راست در ده تیروار
# 51 کشته بر کشته فکنده پشته بر پشته نمود %~% پنج فرسنگ کشیده طول و عرض رهگذار
# 52 تو سبک زان آذری کیشان ز بهر کرکسان %~% دعوتی بس با تکلف کردی ابراهیم وار
# 53 یک سوار رزم ساز از پیش تو بیرون نشد %~% اینت سعی چرخ و عون بخت و فضل کردگار
# 54 سایرا کان نصرت بونصر دید از آسمان %~% سطوتی دیگر نهیب و لشکری دیگر شعار
# 55 دشمنی مرگ تلخ اندر سرافکندش گریز %~% دوستی عمر شیرین در دلش خوش کرد عار
# 56 نه میسر گشتش از ادبار خودساز نبرد %~% نه مهیا گشتش از اقبال تو راه فرار
# 57 چون مخیر شد میان جستن و آویختن %~% کرد آب راوه را بر آتش تیغ اختیار
# 58 در عزیمت جنگ بودش چون بدید آن رستخیز %~% در هزیمت خویش را بر زد به آب از اضطرار
# 59 آب راوه گردنش بگرفت و چندانش بداشت %~% تا سبک مالک روانش را به دوزخ داد بار
# 60 جان او در انتظار زخم شمشیر تو بود %~% هر شب آن پتیاره اندر خواب دیدی چند مار
# 61 من چنین دانم که او این مرگ را فوزی شمرد %~% زانکه برهانید او را از عذاب انتظار
# 62 زین پس آب راوه را چون خدمتی زاینسان بکرد %~% از سپاه خود شمر وز بندگان خود شمار
# 63 تیر مه میدان رزم و موسم پیکار تو %~% آمد و آورد فتح سایری پیشت نثار
# 64 در نهان عصیان همی ورزند رایان سله %~% ورچه از بیم تو طاعت می نمایند آشکار
# 65 این زمستان گر چنین ده فتح خواهی کرده گیر %~% من بهر ده ضامنم لشکر سوی چالندر آر
# 66 کمترین بنده ت منم و اندک ترین عدت مراست %~% تو بر این عدت مرا بر دیده ایشان گمار
# 67 من به توفیق خدا و قوت اقبال تو %~% نیست گردانم رسوم بت پرستی زین دیار
# 68 تا در قلعه من از کشته بپوشانم زمین %~% تا لب راوه من از برده بپیوندم قطار
# 69 وین هنر مشمر بدیع از من که قابل طبع من %~% هر هنر کو دارد از طبع تو دارد مستعار
# 70 ای ز مردان جهان اندر کفایت برده دست %~% دستبردت شد جهان را صورتی از اعتبار
# 71 شاد باش و دیر زی کامروز بزم و رزم را %~% آفتابی با فروغی آسمان با مدار
# 72 رستم ناورد گردی حیدر پیکار ویل %~% از تو تازه نام رخش و تازه ذکر ذوالفقار
# 73 ملک و دین را نصرتی کردی که از هندوستان %~% این حکایت ماند خواهد تا قیامت یادگار
# 74 شغل را چون تو کمر بندی نیابد پادشاه %~% چاره را چون تو خداوند نیارد روزگار
# 75 نام جویی دولت آموزد همی بی شک ترا %~% نام جویی را چو دولت نیست هیچ آموزگار
# 76 بخت تو پیروز باشد بر همه نهمت که او %~% لشکری دارد قوی از حسن رای شهریار
# 77 تا تو را نزدیک او در کار کرد این چاشنی است %~% گوهر اقبال تو هرگز نگرداند عیار
# 78 ای فروزان رای و معطی دست ساکن طبع تو %~% آفتاب عقل و بحر رادی و کوه وقار
# 79 بوم هندوستان بهشتی شد ز فر و جاه تو %~% بد دلی و نیستی نابود گشت از بیخ و بار
# 80 آن ظفر یابی تو در میدان که اهل کفر و شرک %~% شد ز پیکار تو ناقص دوده و ابتر تبار
# 81 وان شجاعی روز کوشش را که همچون روز حشر %~% زلزله از هیبت تو در جبال و در قفار
# 82 و آن جوادی صدر بخشش را که امید جهان %~% دارد از کف تو معشوق حصول اندر کنار
# 83 با گل بر و می جود تو جمع سایلان %~% ایمنند از زخم خار و بیغم از رنج خمار
# 84 ناتوانان گشته از اقبال تو رستم توان %~% بی یساران گشته از احسان تو قارون یسار
# 85 از پی انگشت و کفت آفرید ایزد مگر %~% خامه گوهر نشان و خنجر گوهر نگار
# 86 تا همی پیر و جوان گردد جهان از دور چرخ %~% پیری او در خزان باشد جوانی در بهار
# 87 از جوانی تا به پیری در صلاح ملک و دین %~% رای پیرت باد با بخت جوانت سازگار
# 88 همچنین بادی ز دانش در هنرها چیره دست %~% همچنین بادی به دولت بر ظفرها کامگار
# 89 همچنین از شاخ های بخت بار فتح چین %~% همچنین در باغ های طبع تخم مدح کار
# 90 هم به صدرت قصه های زایران را التجا %~% هم ز نامت مدح های مادحان را افتخار
PageV1P136
### || [genre: Q]
# 1 فریاد مرا زین فلک آئینه کردار %~% کائینه بخت من از او دارد زنگار
# 2 آسیمه شدم هیچ ندانم چکنم من %~% عاجز شدم و کردم بر عجز خود اقرار
# 3 گویی که مگر راحت من مهر بتان است %~% کاسباب وجودش به جهان نیست پدیدار
# 4 از گنبد دوار همی خیره بمانم %~% بس کس که چو من خیره شد از گنبد دوار
# 5 بادیم و نداریم همی خیرگی باد %~% کوهیم و زر و سیم نداریم چو کهسار
# 6 کوهیم که می پاره نکردیم ز سختی %~% بادیم که می مانده نگردیم ز رفتار
# 7 ابریم که باشیم همیشه به تک و پوی %~% وز بحر برآریم همی لؤلؤ شهوار
# 8 وانگاه به کردار کف خسرو غازی %~% بی باک بباریم به کهسار و به گلزار
# 9 یک فوج همی بینم گم کرده ره خویش %~% و ایام پریشان ز جهالت چو شب تار
# 10 یک قوم همی بینم در خواب جهالت %~% پیکار ز دانش بر دانش پیکار
# 11 هنجار همی بینند از شعر من آری %~% بینند ز انجم به شب تاری هنجار
# 12 چون کژدم خفته شده در بیغله مشغول %~% بینند خیالاتی در بیهده هموار
# 13 من چون ز خیالات بری گشته ام آری %~% باشد ز خیالات بری مردم هشیار
# 14 یک شهر همی بینم بی دانش و بی عقل %~% افروخته از کبر سر و ساخته بازار
# 15 پس چونکه سرافکنده و رنجور بماندست %~% هر شاخ که از میوه و گل کشت گرانبار
# 16 این شعر من از رغم عدو گفتم از ایرا %~% تا باد نجنبد نفتد میوه ز اشجار
# 17 هیهات عدو هست نم شب که شود زو %~% روی گل و چشم شکفه تازه و بیدار
# 18 لیکن چو پدید آید خورشید در آن دم %~% ناچیز شوآن نم او جمله به یکبار
# 19 بدخواه بگرید چو بخندد به معانی %~% از گریه نوک قلمم دفتر اشعار
PageV1P137
### || [genre: Q]
# 1 ناجانور بدیع یکی شخص پر هنر %~% گه خامش است گاهی گویا چو جانور
# 2 ناجانور چراست هستش چهار طبع %~% ناکرده هیچ علت در طبع او اثر
# 3 ناله چرا کند چو به دل درش هیچ نیست %~% ور ناله می کند ز چه آرد همی بطر
# 4 افغان چگونه کرد تواند از آنکه هست %~% پیچیده در گلوگه او رشته سر به سر
# 5 خنثی اگر نبود ز بهر چرا بود %~% گه در کنار ماده و گه در کنار نر
# 6 از بهر چیست ویحک کوتاه قامتش %~% گر هست اصل و نسبتش از سرو غاتفر
# 7 فربیست او ز بهر چه معنی همی بود %~% رگهای او شده همه پیدا به پوست بر
# 8 رگهای او به ساعت گردد سریع نبض %~% گر دست بر رگانش تو برنهی ببر
# 9 چون گل به طبع و گردد ازو باغ چون بهار %~% چون نی به رنگ و آید ازو عیش چون شکر
# 10 پشتش چو خنچه خنچه و آن خنچه ها همه %~% دربسته همچو پهلوی مردم به یکدگر
# 11 یک شخص بیش نیست به دیدار شخص او %~% با هشت چشم لیکن هر هشت بی بصر
# 12 کی باشدش بصر چو به جای دو دیده هست %~% انگشت وار چوبی کرده به چشم در
# 13 هستش بسی زبان و به گفتار مختلف %~% زان هر کسی نیابد از اسرار او خبر
# 14 تر باشد ای شگفت به گفتار هر زبان %~% او باز گنگ گردد چون شد ز آب تر
# 15 اندر کنار خفته بود همچو کودکان %~% لیکن گلوش بر کف و اندر هواش سر
# 16 زانش زنند تا بچه خفته ست پیش آنک %~% پیوسته ایستاده بود پیش او قدر
PageV1P138
### || [genre: Q]
# 1 مهرگان مهربان باز آمد و عصر عصیر %~% کنج باغ و بوستان را کرد غارت ماه تیر
# 2 بدره بدره زریابی زیر پای هر درخت %~% توده توده سیم بینی در کنار هر غدیر
# 3 از فراق نوبهاران در دل نارست نار %~% وز غم هجران لاله روی آبی چون زریر
# 4 مهرگان آمد بیارای مهرجان آن مهر جام %~% زیر بلبل را گسستند ای پسر بربند زیر
# 5 گر بپژمرده است گل در بوستانها باک نیست %~% دولت سامی سیفی سال و مه بادا نضیر
# 6 میر محمود بن ابراهیم سلطان جهان %~% آن ظهیر دولت و یزدانش او را هم ظهیر
# 7 آن امیر بن الامیر بن الامیر بن الامیر %~% آنکه او را هست ازعقل و خرد سیصد وزیر
# 8 آنکه عز و جاه او را هست از خورشید تاج %~% وآنکه صدر ملک او را همت از گردون سریر
# 9 از جلالت کس نبینم پیش قدر او بزرگ %~% وز تواضع کس نبینم پیش چشم او صغیر
# 10 ای دو دیده شاه عالم ای شه هندوستان %~% کامگار و شهریار و شاه بند و شاه گیر
# 11 سال و مه خورشید بادا پیش جان تو سپر %~% پشت حاسد چون کمان و در دل بدخواه تیر
# 12 مهرگان فرخ آمد بگذران صد مهرگان %~% در سرور و در سریر و درختور و درختیر
PageV1P139
### || [genre: Q]
# 1 آن لعبت سرو قد مه منظر %~% آن آفت چین و فتنه بربر
# 2 صورت نه به نوک خامه مانی %~% لعبت نه به نوک رنده آذر
# 3 زلفینش به بوی عنبر سارا %~% رخسار به رنگ دیبه ششتر
# 4 چون ماه درآمد از در حجره %~% شد حجره ز نور روی او انور
# 5 بر لاله نهاده شاخ ها سنبل %~% بر سیم فکنده حلقه ها عنبر
# 6 آویخته جعد حلقه از حلقه %~% انگیخته زلف چنبر از چنبر
# 7 از مشک سیاه ناب بویا زلف %~% وز سیم سپید خام تابان بر
# 8 آن سیم سپیده خام در جوشن %~% وز مشک سیاه ناب در مغفر
# 9 بگشاد زبان به تهنیت بر من %~% بنگر که چه گفت مر مرا بنگر
# 10 گفت ای بسزا قرین و یار من %~% ای هر که به مهر عاشقی در خور
# 11 بر آخر گل ز اول شوال %~% پر باده مشکبوی کن ساغر
# 12 گفتم که اگر مثال یابم من %~% از مجلس شاه خسرو صدر
# 13 محمود ملک شهنشه غازی %~% خورشید ملوک عصر سرتاسر
# 14 آن گاه سخا و همت افریدون %~% و آن وقت جلال رتبت اسکندر
# 15 با همت چرخ و رتبت کیوان %~% با بخشش ابر و کوشش آذر
# 16 هنگام جدال شیر پر کینه %~% هنگام نوال ابر پر گوهر
# 17 در راحت و امن او جهان جمله %~% در سایه عدل او جهان یکسر
PageV1P140
### || [genre: Q]
# 1 شاد باش ای وزیر دولت یار %~% دیر زی ای گزین سپه سالار
# 2 کرده ای جان به پیش ملک سپر %~% جانت پیوسته باد با کهسار
# 3 در مهمی که افتد اندر ملک %~% زود صد بندگی کنی اظهار
# 4 در خراسان و در عراق همی %~% زآتش فتنه خاست شرار
# 5 پر فساد و منازعت کردند %~% به شقاوت مخالفان اصرار
# 6 رایت نصرت تو روی نهاد %~% سوی دربند آن بلاد و دیار
# 7 جزعی خاست از امیر و وزیر %~% فزعی کوفت بر صغار و کبار
# 8 لعل ناگشته صفحه خنجر %~% گرم نابوده عرصه پیکار
# 9 گشت بی نور و ماند بی حرکت %~% زان نهیب حسام جان او بار
# 10 دیده هاشان چو دیده نرگس %~% پنجه هاشان چو پنجه های چنار
# 11 طاعنان را به یک زمان افکند %~% ناله کوس تو به ناله زار
# 12 خشک شد هر چه رود بود چو سنگ %~% کفته شد هر چه کوه بود چو غار
# 13 بازگشتی به فتح و فیروزی %~% داده اطراف را برای قرار
# 14 کرده معلوم بدسگالان را %~% که چگونه کنند مردان کار
# 15 شاه را دیدی آفتاب نهاد %~% اندر ایوان آسمان کردار
# 16 نور گسترد بر تو چندانی %~% که شدی چون مه دو پنج و چهار
# 17 برکشید و چنین سزید که دید %~% رتبت تو چو چرخ آئینه وار
# 18 بازگشتی به سوی هندستان %~% کارها کرده چون هزارنگار
# 19 تا نمای به بت پرستان باز %~% چند گاهی ز تیغ تیز آثار
# 20 لشکری تعبیه کنی که به جنگ %~% کوه صحرا کنند و صحرا غار
# 21 مفرش و سایبان کشی وزنی %~% بر زمین و هوا ز خون و غبار
# 22 پشت اسلام را دهی قوت %~% چشم اقبال را کنی بیدار
# 23 سوی دیوان شرک روی نهی %~% شب تاری چو کوکب سیار
# 24 با محلی چو مهر روزافزون %~% با سپاهی چون ابر صاعقه بار
# 25 از قدوم تو چون خبر برسید %~% شد زمستان این دیار بهار
# 26 هم بدیدند هم به نعمت تو %~% که هوا شد چو ابر خاک نگار
# 27 دشت شد همچو بوستان ارم %~% باغ شد همچو لعبت فرخار
# 28 زین خبر شد به هوش و باز آمد %~% فتح بیهوش و نصرت بیمار
# 29 همه دشت است فوج فوج حشم %~% همه راه است جوق جوق سوار
# 30 کند شد باز شرک را دندان %~% تیز شد باز رزم را بازار
# 31 خودها را گشاده گشت غلاف %~% تیغ ها را زدوده شد زنگار
# 32 باز در مرغزار هندستان %~% شاخ مردی سعادت آرد بار
# 33 از تن گمرهی بریزد پوست %~% در دل کافری بروید خار
# 34 ای عجب مر مرائیان امسال %~% چند خواهد جست راحت پار
# 35 همه دیدند باز روی جدل %~% همه بردند باز بوی دیار
# 36 همه از جان و تن بریده امید %~% همه از خان و مان شده آوار
# 37 کامد آن گردزاد گرد شکر %~% کامد آن شیر سهم شیر شکار
# 38 پسر بو حلیم شیبانی %~% سرکش و صفدر و یل و سردار
# 39 این پدر زان پسر کند اعراض %~% وان برادر ازین شود بیزار
# 40 چاره و حیله کرد نتوانند %~% که فتاده است کارشان دشوار
# 41 گر جهند این و گر فرو بندند %~% پیش ایشان چو کوه راه گذار
# 42 ور بزنهار با تو پیش آیند %~% ندهد تیغ تیزشان زنهار
# 43 کیست اندر زمین هندستان %~% این شگفتی ز رای خامه شمار
# 44 که نلرزد ز هول تو چون مرغ %~% که نپیچد ز ترس تو چون مار
# 45 وقت کار است کار کن برخیز %~% دشمنان را نداشت باید خوار
# 46 هست بر جای خویش مرکز کفر %~% زود گردش در آی چون پرگار
# 47 سطوتی هست این چنین هایل %~% لشکری هست این چنین جرار
# 48 به شعیب و غضنفر این دو هژبر %~% که سپاه گران سبک بشمار
# 49 آن چنان دان که نصرت و فتحند %~% این عزیزانت بر یمین و یسار
# 50 سرکشان سپاه حضرت را %~% همه بر ساقه و جناح گمار
# 51 هم برین تعبیه بران که ظفر %~% سپهت را نکو برد هنجار
# 52 تو چو پیل دمان میانه قلب %~% پیش بر کن غزات و ره بردار
# 53 کوه پوینده در مصاف فکن %~% مرگ تابنده از نیام برآر
# 54 ناشکسته مدار هیچ مصاف %~% ناگشاده مگیر هیچ حصار
# 55 نامه های فتوح کن پران %~% به سوی پادشاه گیتی دار
# 56 در خراسان و در عراق افکن %~% هر زمان از فتوح خویش آثار
# 57 چون گذاری به تیغ تیز نبرد %~% حق مجلس به جام می بگذار
# 58 گاه خون ریز و گاه زرافشان %~% گاه کین جوی و گاه نیکی کار
# 59 برق مانند برمعادی زن %~% ابر کردار بر موالی بار
# 60 جاه و تخت تو دستیار تواند %~% بادی از جاه و تخت برخوردار
# 61 تا کند گوی شکل ثبات %~% تا کند چرخ تیز گرد مدار
# 62 شاه بر تخت ملک باقی باد %~% با همه عز و ناز و دولت یار
# 63 داده یاران به بندگیش رضا %~% کرده شاهان به چاکریش اقرار
# 64 ماه رادیش را مباد خسوف %~% می شادیش را مباد خمار
# 65 تو به نزدیک او به خدمت ها %~% از همه کس عزیزتر صد بار
PageV1P141
### || [genre: Q]
# 1 شادباش ای سپهر آینه وار %~% که گشادی چو آینه اسرار
# 2 نیست معلوم خلق عالم را %~% که چه بازیچه داشتی در کار
# 3 تا تو نیرنگ خویش بنمودی %~% رنگ گیتی شد از در دیدار
# 4 شکم روزگار آبستن %~% بچه ای زاد چون هزار نگار
# 5 روز فرصت ز مهر برد فروغ %~% باغ دولت ز چرخ دید بهار
# 6 یافت سیر و ثبات محکم و راست %~% ملک ثابت ز کوکب سیار
# 7 چرخ زنگارگون زدود چو صبح %~% تیغ بران فتح را زنگار
# 8 بوته مملکت به جوش آمد %~% گوهر ملک را گرفت عیار
# 9 داد اقبال ملک هفت اقلیم %~% بر جهاندار شهریار قرار
# 10 پادشا بوالمظفر ابراهیم %~% آسمان جاه آفتاب آثار
# 11 ملکی خسروی که خوانندش %~% خسروان جهان ملوک شکار
# 12 ملک قطب است و رای او گردون %~% چرخ نقطه ست و قدر او پرگار
# 13 آفتابی است آن سپهر افروز %~% آسمانی است این زمانه نگار
# 14 مهر او را نعیم خلد نسیم %~% کین او را اثر چرخ شرار
# 15 عنصر گوهر قریش از او %~% بر جهان کبر می کند هموار
# 16 تا مزین به نام عالی اوست %~% روی دنیا و چهره دینار
# 17 پادشاها قضا پدید آورد %~% خلق را بازیی مشعبدوار
# 18 به دم جادویی بتفسانید %~% آتش فتنه کوره پیکار
# 19 در شب تیره بلا ماندند %~% تیغ ها چون ستارگان بیدار
# 20 رزم را در زمین پراکن زود %~% سپهی گشن و لشکری جرار
# 21 جوق ها شان سپهر تیرانداز %~% فوج هاشان درخش تیغ گذار
# 22 زنده پیلان بسته را بگشای %~% شرزه شیران خفته را بگذار
# 23 به کله گوشه ای اشارت کن %~% همه گیتی پیاده بین و سوار
# 24 آن ملک زادگان نگر ملکا %~% به گه حمله بر یمین و یسار
# 25 گرز کوبان چو رستم دستان %~% تیغ داران چو حیدر کرار
# 26 ابرها کش به رخش در هر کوه %~% سیل ها ران به تیغ در هر غار
# 27 فرش ها ساز خاک را از خون %~% پرده ها بند چرخ را ز غبار
# 28 سایه رایت ظهیری را %~% بر جهان سایه همای انگار
# 29 مغز گیتی ز جور مست شده است %~% از سر او ببر به گرز خمار
# 30 شربت تیغ قاهری درده %~% تا ننالد زمانه بیمار
# 31 دهن مملکت نخندد خوش %~% تا سر تیغ تو بگرید زار
# 32 هر کجا روی آری از نصرت %~% پیش نصرت همی برد هنجار
# 33 نه قدر سوی تو کشد لشکر %~% نه قضا پیش تو زند دیوار
# 34 آسمانی سزد که پیوسته %~% بر جهان گردی آسمان کردار
# 35 آفتابی روا بود که به طبع %~% نوربخشی به هر بلاد و دیار
# 36 هیچ دانی چه گویم ای عجبی %~% راست گویی که نیستم هشیار
# 37 مغز من خشک شد چو خاک به حبس %~% تا بماندم چو ریگ بر کهسار
# 38 این چه گفتار چون منی باشد %~% آری گستاخی است در اشعار
# 39 کیست اندر همه جهان آخر %~% از همه خسروان صغار و کبار
# 40 که نکرده است تا نخواهد کرد %~% بندگی تو را به جان اقرار
# 41 هر که طاعت نداردت شب و روز %~% روز روشن کنی بر او شب تار
# 42 اگر از سرکشان بی دولت %~% بکشد سرکشی به نخوت و عار
# 43 خویشتن را بدو مکن مشغول %~% کار او را به روزگار سپار
# 44 هیچ دیدی که روزگار چه کرد %~% پس ازین همه چنین کند همه کار
# 45 چه کند بیش از این کند شاها %~% جای شاهان همی کندت نثار
# 46 چرخ گردانت بنده نیک است %~% به بد و نیک بر جهانش گمار
# 47 تا نهد بر کف ولی تو گل %~% تا خلد در دل عدوی تو خار
# 48 طبع آن را بدان کند خرم %~% جان این را بدین کند افگار
# 49 شهریارا جهان گردنکش %~% گشت حق را تمام خدمتگار
# 50 شد به فرمان تو مفوض کرد %~% عهده عالم اندک و بسیار
# 51 دفتر خسروی روی زمین %~% داشت پیش تو گنبد دوار
# 52 تا کنی روشن و گشاده و سهل %~% هر چه تیره ست و بسته و دشوار
# 53 همه گفتار منقطع کردم %~% گر چه کم نامدم همی گفتار
# 54 ملک شرق و شاه غرب تویی %~% جز خدای جهان نداری یار
# 55 زین مبارک رسول خویش بپرس %~% که زمین کرد زیر پی هموار
# 56 باز گو ای سر ملوک زمین %~% که نکو باز گوید او اخبار
# 57 تا در آفاق هیچ شاهی دید %~% که نخواهد ز تیغ تو زنهار
# 58 خسروا نیز دم نیارد زد %~% بی مراد تو عالم غدار
# 59 به بشارت بهشت گشت جهان %~% نصرت آورد شاخ طوبی بار
# 60 نه عجب گر کنون مبشر فتح %~% پر برآرد چو جعفر طیار
# 61 پس ازین شعر فتح گویم از آنک %~% تیز شد فتح نامه را بازار
# 62 تا همی بندد آب در آذر %~% تا همی بارد ابر در آزار
# 63 باش از دولت بهار آیین %~% همچو آزاد سرو برخوردار
# 64 نعمت و جاه و شادی گیتی %~% بده و برکش و بگیر و بدار
PageV1P142
### || [genre: Q]
# 1 وقت گل سوری خیز ای نگار %~% بر گل سوری می سوری ببار
# 2 بربط سغدی را گردن بگیر %~% زخمه به زیر و بم او برگمار
# 3 رشک همی آیدم از بربطت %~% تنگ مگیرش صنما در کنار
# 4 دست تو بر زیر تو آمد همی %~% زآن تن من گشت چو زیرت نزار
# 5 ای رخ تو چون گل سوری به رنگ %~% با رخ تو نه گل سوری به کار
# 6 گر نبود گل چه شود زانکه هست %~% از گل سوری رخ تو یادگار
# 7 روی تو ما را همه ساله بود %~% لاله خود روی و گل کامگار
# 8 خار بود جانا گل را مدام %~% روی تو آن گل که نباشدش خار
# 9 خیز بتا دست به می زن که می %~% دارد همواره ترا شاد خوار
# 10 زآن می نوشین که دو جانم بدی %~% گر شدی اندر تن من پایدار
# 11 آنکه بکان اندر همچون گهر %~% مهر مر او را شده پروردگار
# 12 آنکه بود در تن آزادگان %~% با همه شادی و طرب دستیار
# 13 گوهر جودست که گردد بدو %~% از گهر مردم جود آشکار
# 14 گر نبدی خاصیت او به جود %~% جای نبودیش کف شهریار
# 15 خسرو محمود شهنشاه دهر %~% مهر فروزنده به هنگام بار
# 16 آتش سوزنده به هنگام رزم %~% مهر فروزنده به هنگام بار
# 17 آن ملک عصر که هرگز بر او %~% چرخ فلک را نبود اختیار
# 18 آنکه ازو خوار نگردد عزیز %~% وانکه عزیزست بدو نیست خوار
# 19 آنکه ازو باغ بهارست ملک %~% کف زرافشانش چو ابر بهار
# 20 آنکه سوارست به هر دانشی %~% هست پیاده بر او هر سوار
# 21 آنکه چو بر خیزد ابر سخاش %~% در کند او بر همه عالم نثار
# 22 سبز شود باغ طرب خلق را %~% در غم و اندوه نماند غبار
# 23 ای خرد و جود و سخا یار تو %~% نیست تو را از ملکان هیچ یار
# 24 دولت تو دهر بگیرد همه %~% تو به طرب می خور و انده مدار
# 25 بس بودت دولت و دین راهبر %~% بس بودت فخر و ظفر پیشکار
# 26 تا فلک از سیر نگیرد درنگ %~% بادی مانند فلک کامگار
# 27 شاد به تو آنکه به تو دوستست %~% شاد ز تو آنکه تو را دوستدار
# 28 یمن همه ساله تو را بر یمین %~% یسر همه روزه تو را بر یسار
PageV1P143
### || [genre: Q]
# 1 رأی مجلس کرد رای شهریار %~% پادشاه تاج بخش تاجدار
# 2 سیف دولت شاه محمود آنکه شد %~% مجلس او آسمان افتخار
# 3 ای خداوند خداوندان دهر %~% هم توانا خسروی هم بردبار
# 4 مر فلک را رأی تو مهر منیر %~% مر زمین را کف تو ابر بهار
# 5 باغ ملک از کف تو خلد نعیم %~% جای عدل از رای تو دارالقرار
# 6 تیغ تو ناریست اندر رزمگاه %~% تیر تو بادیست اندر کارزار
# 7 جسم بدخواهان بود این را حطب %~% جان بی دینان بود آن را شکار
# 8 طبع تو در علم دریای دمان %~% کف تو در جود ابر تندبار
# 9 تیرهای تو چو کردند از خدنگ %~% گشت چوب او به بیشه پرنگار
# 10 مملکت را این چنین آرد به کف %~% هر کرا نعمت دهد پروردگار
# 11 پادشاهی را چنین گیرد به دست %~% هر کرا اقبال باشد پیشکار
# 12 خسروا بستان ز حور نوش لب %~% باده رنگین لعل خوشگوار
# 13 تا همی پاید زمین و آسمان %~% تا بود آن را مدار این را قرار
# 14 چون زمین و آسمان بادی مدام %~% بر زمانه پایدار و کامگار
PageV1P144
### || [genre: Q]
# 1 نه از لب تو برآید همی به طعم شکر %~% نه با رخ تو برآید همی به نور قمر
# 2 نه چون تو صورت پرداخت خامه مانی %~% نه چون تو لعبت آراست تیشه آزر
# 3 نه از زمانه تصور شود چو تو صورت %~% نه آفتاب تواند کند چو تو گوهر
# 4 به نور آذری و از تو در دیده ام آب %~% به لطف آبی و از تست در دلم آذر
# 5 مرا چو عقلی در سر به مهر شایسته %~% مرا چو جانی در تن به دوستی در خور
# 6 ولیک سود چه دارد که با دریغ همی %~% برفت باید ناخورده از جمال تو بر
# 7 بدین زمانه ز فردوس هر زمان رضوان %~% همی گشاید بر بوستان خرم در
# 8 دمیده باد بر اطراف عنبر سارا %~% کشیده ابر بر آفاق دیبه ششتر
# 9 چو ناف آهو گشته همه هوا ز بخور %~% چو پر طوطی گشته همه زمین ز خضر
# 10 دریغ و درد کزین روزگار پر نزهت %~% چو زهر می شودم عیش ز انده دلبر
# 11 دریغ آنکه ندیده تمام روی تو من %~% نهاد باید رویم همی به راه سفر
# 12 ز بهر آب حیات از پی رضای تو %~% زمین به پیمایم همچو خضر و اسکندر
# 13 چنان بخواهم رفتن ز پیش تو صنما %~% که وهم خواهد بودن به پیش من رهبر
# 14 خبر نگویدت از من مگر که ابر بهار %~% نسیم ناردت از من مگر نسیم سحر
# 15 اگر جوازی یابم ز شهریار جهان %~% که اختیار ملوکست و افتخار بشر
# 16 به بحر در کنم از آتش دلم صحرا %~% به بادیه کنم از آب دیدگان فرغر
# 17 امیر غازی محمود سیف دولت و دین %~% که قصد او فردوس است و دست او کوثر
# 18 مبارزی که عدیل سنان اوست اجل %~% مظفری که قرین حسام اوست ظفر
# 19 چو آفتاب ازو باختر ستاند نور %~% هنوز ناشده پیدا تمام از خاور
# 20 نماند آز چو شد کف راد او معطی %~% نماند جور چو شد روی روشنش داور
# 21 فلک زمین سزد ار جود او بود باران %~% جهان عر بود ار روی او شود جوهر
# 22 مدیح خوانش را بوستان سزد مجلس %~% خطیب نامش را آسمان سزد منبر
# 23 خدایگانا در رتبت و سخا آنی %~% که چرخ با تو زمین است و بحر با تو شمر
# 24 که دید هرگز از ابیات وصف تو مقطع %~% که یافت هرگز در بحر مدح تو معبر
# 25 هنوز روز معالیت را نبوده صباح %~% هنوز باغ بزرگیت را نرسته شجر
# 26 چو چوب خشک بسوزد اثیر گردون را %~% اگر ز آتش خشمت جهد ضعیف شرر
# 27 دلیلش از من کایدون ندیده هیچ آتش %~% ز تف خشم تو گشتم چو سوخته اخگر
# 28 ضعیف و بی دل گشتم شها که گر خود را %~% ز زندگان شمرم کس نداردم باور
# 29 نه بستر از تن من هیچ آگهی یابد %~% نه هیچ آگه گردد تن من از بستر
# 30 چنان بماندم در دست روزگار و جهان %~% که تیغ تافته در دست مرد آهنگر
# 31 ضمیر پاکم نشگفت اگر به آتش دل %~% ز رویم آمد پیدا چو گوهر از خنجر
# 32 اگر به چشم هدایت نگشت گیتی کور %~% وگر به گوش حقیقت نگشت گردون کر
# 33 چرا که نشنودم این همه به عدل سخن %~% چرا که آن نکند سوی من به مهر نظر
# 34 از آن غمی شده ام من که غم دلم بشکافت %~% مگر نخواهد جز در میانش کرد گذر
# 35 بسان مزمر بخت مرا میانه تهی است %~% از آن بنالم چون زیر زار بر مزمر
# 36 به پیش تخت تو شاها گله نکردم من %~% ز بخت تا نشدم سخت عاجز و مضطر
# 37 بسان عودم تا آتشی به من نرسد %~% پدید ناید آنچم به دل بود مضمر
# 38 به نزد دشمن اگر نیست روی سرخم زرد %~% به نزد دوست اگر نیست چشم خشکم تر
# 39 چو روی آبی روی مرا مباد بها %~% چو چشم نرگس چشم مرا مباد بصر
# 40 خدایگانا بر من چرا نمی تابی %~% چو می تابی بر خلق این جهان یکسر
# 41 نه تو فروتری اندر بزرگی از خورشید %~% نه من به خدمت تو کمترم ز نیلوفر
# 42 منم چو ذره و تو آفتاب عالمتاب %~% ز جود خویش چو خورشید ذره می پرور
# 43 وگر تو سایه ازین جان خسته برداری %~% به خاک خویش کنم خون خود به باد هدر
# 44 اگر چه آتش را قربی و عزتی باشد %~% به نفس خویش عزیزست نیز خاکستر
# 45 گر چه در و گهر قیمتی بود در کان %~% وگرچه زاید از گاو دریهی عنبر
# 46 ولیک سنگ بود مایه ثبات یکی %~% ولیک تلخ بود حاصل زهاب دگر
# 47 منم چو گوهر در سنگ خشک تن پنهان %~% منم چو عنبر در گاو بحر دل مضمر
# 48 سحاب دست تو خورشید را دهد مایه %~% لعاب کلک تو شاخ امل برآرد بر
# 49 به دولت تو بود روح در تن حیوان %~% به مکنت تو بود باده در دل ساغر
# 50 سخا به دست تو نازان چو تن به جان و روان %~% امل به دست تو حیران چو دیده اعور
# 51 ز بهر مدح تو و حمله عدو هستم %~% به بزم و رزم چو کلک و چو نیزه بسته کمر
# 52 اگر ببری سر از تنم چو کلک به تیغ %~% چو کلک رویدم از بهر مدحت از تن سر
# 53 وگر چو عنبر بر آتشم بسوزی پاک %~% مدیح یابی از من چو بری از عنبر
# 54 نیم چو آهو کز کشور دگر بچرد %~% نهد معطر نافه به کشور دیگر
# 55 بسان بازم کش چون داری اندربند %~% شکار پیش تو آرد چو باز باید پر
# 56 عجب نباشد کز منت ایادی تو %~% چو طوق قمری بر گردنم بماند اثر
# 57 دو تا چرا شوم از تو اگر کمان نشدم %~% تهی چرا شوم از تو اگر نیم ساغر
# 58 به مدحت اندر بسیار شد مرا گفتار %~% زیان بود چو فراوان خورند شهد و شکر
# 59 ز آب رویم قطره نماند جز که خلاب %~% نماند ز آتش طبعم مگر که خاکستر
# 60 خدایگانا دانی که چند سال آمد %~% که جز به درگه تو مر مرا نبود مقر
# 61 شبان و روزان بیدار و مضطرب مانده %~% ز بهر گفتن مدحت چو لاله و عبهر
# 62 بساط شکر تو گسترده ام به کوشش طبع %~% نهال مدح تو پرورده ام به خون جگر
# 63 به وصف مدح تو آکنده در دل اندیشه %~% به نظم وصف تو اندوخته به دیده سهر
# 64 ز بهر آن را تا بر زمانه جلوه کنند %~% مدیح های تو را ساختیم ز جان زیور
# 65 وگر بخواهد از بهر چشم زخم اکنون %~% دو دیده چو شبه بر بندمش به گردن بر
# 66 اگر به دفتر من جز مدایح تو بود %~% تنم ز بند بلا بسته باد چون دفتر
# 67 وگر سپهر ز خورشید سازدت دیهیم %~% مرصعش کنم از مدح تو بزرگ و نام آور
# 68 به طعنه گوید دشمن که کار چون نکنی %~% ز کار گردد مردم بزرگ و نام آور
# 69 چگونه کار توانیم کرد بی آلت %~% حسام هرگز بی قبضه کی نمود هنر
# 70 درست شد که زمانه است مر مرا دشمن %~% به جز زمانه مرا دشمن دگر مشمر
# 71 ز زاد و بومم بر کند و هر زمان و کنون %~% همی بماندم از صد هزار گونه عبر
# 72 از آنکه هستم ازو و از آنکه هست از من %~% بسنده کردم یک چند گه به خواب و به خور
# 73 اگر به کودکی امیدوارم از فرزند %~% چگونه باشدم امید پیری از مادر
# 74 رهی پسر را اینجا به تو سپرد امروز %~% که دی رهی را آنجا به تو سپرد پدر
# 75 بدان مبارک خانه همی رود ملکا %~% بدان مقام رساند مرا خدای مگر
# 76 جهان گذارم در نیک و بد بسان قضا %~% زمین نوردم در روز و شب بسان قدر
# 77 چو ریگ و ماهی باشم به کوه و در دریا %~% چو شیر و تنین خسیم به بیشه و کردر
# 78 چو باد شکر گزارم ز تو به خاص و به عام %~% چو مهر مدح رسانم ز تو به بحر و به بر
# 79 دعا و شکر تو گویم به درگه کسری %~% ثنا و مدح تو خوانم به مجلس قیصر
# 80 همیشه تا بدمد بر فلک ز مهر ضیا %~% همیشه تا بچکد بر زمین ز ابر مطر
# 81 بر آسمان جلالت بتاب چون خورشید %~% به بوستان عدالت ببال چون عرعر
# 82 نگاهبان تنت باد عدل چون جوشن %~% نگاهبان سرت باد داد چون مغفر
PageV1P145
### || [genre: Q]
# 1 یک شب از نوبهار وقت سحر %~% باد بر باغ کرد راهگذر
# 2 غنچه گل پیام داد به می %~% گفت من آمدم به باغ اندر
# 3 خیمه ها ساختیم ز بیرم چین %~% فرش کردم ز دیبه ششتر
# 4 نز عماری من آمدم بیرون %~% نه بدیدست روی من مادر
# 5 نگشادم نقاب سبز از روی %~% نه نمودم به کس رخ احمر
# 6 باد بر من دمید مشک و عبیر %~% ابر بر من فشاند در و گهر
# 7 منتظر بوده ام ز بهر تو را %~% کرده ام در میان باغ مقر
# 8 گر در این هفته نزد من نایی %~% در نیابیم تا به سال دگر
# 9 باد چون باده را بگفت پیام %~% لرزه بر وی فتاد در ساغر
# 10 شادمان گشت و اهتزاز نمود %~% روی او سرخ شد ز لهو و بطر
# 11 باد را گفت اینت خوش پیغام %~% مرحبا اینت خوب و نغز خبر
# 12 باز گرد و بگو جواب پیام %~% بازگو آنچه گویمت یکسر
# 13 گو تو هستی مخالف و بد عهد %~% کس ندیدم ز تو مخالف تر
# 14 سال تا سال منتظر باشیم %~% تا ببینیم چهره تو مگر
# 15 چو بیایی نپایی ایدر دیر %~% باربندی و بر شوی زایدر
# 16 خوب رویی و خوبرویان را %~% عهد با روی کی بود در خور
# 17 چند گه بازداشت بودم من %~% نه شنیدم نوای خنیاگر
# 18 اینک از دولت و سعادت تو %~% من ز حبس آمدم سوی منظر
# 19 کسوت من شدست جام بلور %~% مرکبم دست ترک سیمین بر
# 20 زود بشتاب تا به فرخ بزم %~% یابی از جود شهریار نظر
# 21 شاه با زر تو را برآمیزد %~% بر فشاند به دوستاران بر
# 22 باد از بوی باده مست شده %~% بازگشت و به باغ کرد گذر
# 23 هر چه پیش آمدش همی بربود %~% هر چه بسپرد کرد زیر و زبر
# 24 در گل آویخت اندر او و چنانک %~% سبز حله ش دریده شد در بر
# 25 روی گل ناگهان پدید آمد %~% از میان زمردین چادر
# 26 چون نگه کرد گل برابر دید %~% روی مه را ز گنبد اخضر
# 27 شد ز تشویر ماه رویش سرخ %~% در غم جامه گشت چشمش تر
# 28 شادمان شد همه شب و همه روز %~% شعرها می سراید از هر در
# 29 همچو خنیاگران شاه جهان %~% هر زمانی زنده ره دیگر
# 30 شاه محمود سیف دولت و دین %~% میر صف دار و خسرو صفدر
# 31 پادشاه ستوده سیرت و رسم %~% شهریار خجسته طالع و فر
PageV1P146
### || [genre: Q]
# 1 نگارخانه چین است یا شکفته بهار %~% مه دو پنج و چهارست یا بت فرخار
# 2 ز هر چهار نو آئین تر و بدیع ترست %~% نگار من که زمانه چو او ندید نگار
# 3 چو آفتاب ز من تا جدا شدند به سر %~% شدست بر من روز فراق او شب تار
# 4 ز اشک دیده در آبم چو شاخ نیلوفر %~% کبود گشته و لرزان و زرد و کوژ و نزار
# 5 نشسته بودم دوش از فراقش اندهگین %~% به طبع گوهر سنج و به دیده گوهربار
# 6 چو زلفکانش کرده ز زخم کف سینه %~% چو عارضینش کرده ز خون دیده کنار
# 7 درآمد از در حجره به صد هزار کشی %~% فرو نشست به پیشم چو صد هزار نگار
# 8 هزار گونه گلنار بر مه و پروین %~% هزار سلسله مشک بر گل و گلنار
# 9 ز روی کرده همه حجره بوستان ارم %~% به زلف کرده همه خانه کلبه عطار
# 10 هزار بوسه همی خواستم من از وی گفت %~% بده هزار ولیکن مده فزون ز هزار
# 11 در آن میان که همی بوسه دادمش بر لب %~% هزار بار غلط کردم از میانه شمار
# 12 گهی به شادی گفتم همی که باده بگیر %~% گهی به زاری گفتم همی بوسه بیار
# 13 چو باده بودی بر دست من برآوردی %~% نوای باربد و گنج گاو و سبز بهار
# 14 همی نواختی آن لعبت بدیع که هست %~% زبانش هشت ولیکن به لحن موسیقار
# 15 چو باده او را بودی بخواندمی پیشش %~% مدیح شاه جهان خسرو صغار و کبار
# 16 امیر غازی محمود سیف دولت و دین %~% خدایگان جهانگیر شاه گیتی دار
# 17 مطفزی ملکی خسروی خداوندی %~% که میر شهر گشای است و شاه شیر شکار
# 18 به مجلس اندر رویش بلند خورشیدست %~% به معرکه در تیرش ستاره سیار
# 19 ربود هیبت او از تن سپهر کژی %~% ببرد خنجر او سر زمانه خمار
# 20 زدوده تیغش تا بی قرار گشت به رزم %~% به دست فرخ او مملکت گرفت قرار
# 21 هر آنکه از سر برنده خنجرش بجهد %~% به هر کجا که رود ندهدش فلک زنهار
# 22 کسی که گرد ز درگاه فرخش ساید %~% نگشت یارد گردش زمانه غدار
# 23 به زیر پای نکوخواهش آتش آب شود %~% به دست دشمنش اندر ز گل بروید خار
# 24 جم و فریدون گر جشن ساختند رواست %~% چنین بود ره و آیین خسروان کبار
# 25 نهاد جشنی شاه جهان از آن برتر %~% که هست از ایشان برتر به خسروی صدبار
# 26 چو رسم پارسیان ناستوده دید همی %~% به رسم تازی جشنی نهاد خسرو وار
# 27 زهی به سیرت تو تازه گشته رسم عرب %~% به تو فروخته دین محمد مختار
# 28 کسی که منکر باشد خدای بیچون را %~% بود به اصل و به نسبت ز دوده کفار
# 29 چو دید طلعت نورانی بهشتی تو %~% کند به ساعت بر هستی خدای اقرار
# 30 برهمنی که به زنار بود نازش او %~% ز بیم تیغ تو می بگسلد ز تن زنار
# 31 وگرنه هیبت آن تیغ اژدها پیکر %~% کند به ساعت زنار بر میانش مار
# 32 از آنچه پار تو کردی شها هزار یکی %~% نکرد رستم دستان زال در پیکار
# 33 هزار یک زان کامسال کرد خواهی باز %~% به تیغ تیز به هند اندرون نکردی پار
# 34 خبر شنیدیم از رستم و ز تو دیدیم %~% عیان و هرگز کی چون عیان بود اخبار
# 35 هزار سال بزی شاد تا به هر سالی %~% گشاده گردد بر دست تو هزار حصار
# 36 بتاب بر همه آفاق آفتاب صفت %~% بگرد گرد همه عالم آسمان کردار
# 37 به معرکه اندر با دشمنان چو بحر بجوش %~% به مجلس اندر بر دوستان چو ابر ببار
# 38 زمین چنانکه تو دانی به تیغ تیز بگیر %~% جهان چنان که تو خواهی به کام دل بگذار
# 39 خزینه های ملوک زمین همه بربخش %~% نهاده های شهان جهان همه بردار
# 40 ز چرخ یافته داد و ز بخت گشته به کام %~% ز ملک روزی مند و ز عمر برخوردار
PageV1P147
### || [genre: Q]
# 1 بیار آن باد پای کوه پیکر %~% زمین کوب و ره انجام و تکاور
# 2 هیون ابر سیر تندر آوا %~% که لنگ و گنگ شد وزو ابر و تندر
# 3 تنش چون صورت ارژنگ زیبا %~% میان چون خامه مانی مصور
# 4 جهد بیرون ز چنبر گر بخواهی %~% کند ناورد گه بر تیغ چنبر
# 5 چو آهن صلب و کف خیزدش ز آهن %~% چو آذر تند و خوی زایدش ز آذر
# 6 قلم کردار دست و پایش و گوش %~% چو نامه در نوردد کوه و کردر
# 7 هوا از گرد او چون ابر تیره %~% روان کشتی او با چار لنگر
# 8 چرا تاریک شد از چشم خورشید %~% چو سمش سرمه گردانید مرمر
# 9 جهان رزم را بادی مجسم %~% زمین صیف را وهمی مصور
# 10 رکاب عارض لشکر کشنده %~% به حسن او کشیده خشم لشکر
# 11 عماد دین و قطب ملک منصور %~% که دولت را به نام اوست مفخر
# 12 خداوندی که ذات خلقت اوست %~% کمال صنع یزدان گرو گر
# 13 خجسته نام او بر فرق نصرت %~% نماینده چو اندر تاج گوهر
# 14 نه چون قدرش به بالا هفت گردون %~% نه چون جاهش به پهنا هفت کشور
# 15 ز خلقش کوه بابل خورده آسیب %~% ز جودش گنج قارون برده کیفر
# 16 صفات او ز هر زشتی منزه %~% خصال او به هر خوبی مشهر
# 17 رود انصاف با طبعش پیاپی %~% دود اقبال با امرش برابر
# 18 ز رایش آسمان ملک چونانک %~% زمین از آفتاب نور گستر
# 19 کمال او عروس آیین در آویخت %~% ز گوش و گردن ایام زیور
# 20 خرد با دستگاه جود و فضلش %~% نخوانده کوه و دریا را توانگر
# 21 بزرگا سرورا چون تو نبینند %~% به گیتی یک بزرگ و هیچ سرور
# 22 جهان با حشمتت همدست و همدل %~% فلک با رتبتت هم پشت و همبر
# 23 همانا حزم و عزم تو نهادست %~% به گرودن بر ثبات و سیر اختر
# 24 بگرید کلک تو بر عاج و کافور %~% بخندد خلق تو بر مشک و عنبر
# 25 نیاز از داوری کردن فرو ماند %~% چو شد امید را جود تو داور
# 26 به صحن مرغزار نعمت تو %~% امل را خوابگاهست و چرا خور
# 27 ز گیتی خشکسال بخل برخاست %~% از آن بارنده کف جود پرور
# 28 معالی را نماند روی بی رنگ %~% مکارم را نگردد شخص لاغر
# 29 ثنا را تیز باشد روز بازار %~% که باشد چون تو در عالم ثناخر
# 30 به حسن شعر من بر رادی تو %~% شگفتی بین که چون افتاد در خور
# 31 عطای تو نه معمول و نه مبغض %~% ثنای من نه منحول و مزور
# 32 خداوندا مرا اوصاف خلقت %~% چو نافه خاطری دارد معطر
# 33 میان موج مدح تو چنانم %~% که اندر ژرف دریا آشناور
# 34 نه دست آنکه در پایی زنم دست %~% نه روی آنکه بینم روی معبر
# 35 به جان و تن همی کوشید خواهم %~% ز بهر در درین دریای منکر
# 36 ز مدح تو به مدح کس نیازم %~% کس از دریا نیازد سوی فرغر
# 37 ولیکن بر من امروز از جدایی %~% شب دیجور شد روز منور
# 38 همی بگذارم اینجا قرص خورشید %~% نهم روی از ضرورت سوی خاور
# 39 به ز قوم و حمیم افکند خواهم %~% به تیمار و عنا رنجور و مضطر
# 40 تنی از بهر تو با زاری زیر %~% رخی از هجر تو با زردی زر
# 41 ز تف رنج اندیشه جگر خشک %~% ز بیم جان شیرین دیدگان تر
# 42 معاذالله نیم رنجور و غمگین %~% ز هجران نگار ماه منظر
# 43 دل افروزی که اندر جوی چشمم %~% خیالش رست چون سیمین صنوبر
# 44 گل از جور جمالش روی پرخون %~% چنار از رشک قدش دست بر سر
# 45 شده متروک از آن تصویر مانی %~% شده منسوخ از آن تمثال آذر
# 46 دژم گشته ز رویش روی لاله %~% خجل مانده ز چشمش چشم عبهر
# 47 فراق تو بخواهد گستریدن %~% ز خار و آتشم بالین و بستر
# 48 هوای تو به من برکرد خواهد %~% زمانه مظلم و آفاق مغبر
# 49 همی در پیش برخواهم گرفتن %~% رهی با سهم دوزخ هول محشر
# 50 کشنده آب او بر کوه شمشیر %~% خلنده خارش اندر خاره نشتر
# 51 سمومش گرد کرده آب در حوض %~% سرابش آب کرده سنگ در جر
# 52 ز ترس او هوا را دیده گریان %~% ز بیم او شفق را چهره اخضر
# 53 قضا را داد خواهم شب طلیعه %~% صبا را کرد خواهم روز رهبر
# 54 هژبری بود خواهم آهنین چنگ %~% عقابی گشت خواهم آتشین پر
# 55 مگر عبره کنم شبهای بی حد %~% پس پشت افکنم شخ های بی مر
# 56 چو کشتی از شکم در پنج دریا %~% برون آیم به پشت خنگ زین ور
# 57 برین لاغر تن گردن بریده %~% که از پولاد سفته دارد افسر
# 58 مرا جایی همی باید نهادن %~% ز باز و چرغ و شاهین راه یکسر
# 59 ازیرا سوی صدر تو ازین پس %~% نباشد قاصد من جز کبوتر
# 60 بس آسانست بر تو کز فراقت %~% نگردد آب عیش من مکدر
# 61 ولیکن بخت بد کرده ست بر من %~% نهاده طبعت اندک پایه برتر
# 62 همی چون از رضای شافی تو %~% در این مدت نصیبم هست کمتر
# 63 چنان نالم که بر معشوق عاشق %~% چنان گریم که بر فرزند مادر
# 64 ز من گر زخم من گرداندت شاد %~% همان یابی به گوش از زخم مزمر
# 65 و گر آتش زنی اندر دل من %~% همان گیری که مغز از دود مجمر
# 66 اگر پر زهر گردانی دهانم %~% زبانم گویدت شکری چو شکر
# 67 اگر بر فرق من خشمت ببارد %~% چو باران ذره از هر تیغ و خنجر
# 68 به حق نعمت تو گر گشایم %~% دری جز خدمتت بر خویشتن بر
# 69 همی تا خامه و ساغر به دستم %~% بود خندان و گریان درد و محضر
# 70 مرا در هیچ بزم و هیچ مجلس %~% مرا بر هیچ درج و هیچ دفتر
# 71 نخواهد جز به نامت رفت خامه %~% نخواهد جز به یادت گشت ساغر
# 72 همی تا هال یابد گوی مرکز %~% همی تا دور دارد چرخ محور
# 73 زمین روشن نگردد جز به خورشید %~% عرض قایم نباشد جز به جوهر
# 74 نشسته بر سریر عز مربع %~% به فرمان تو گردون مدور
# 75 به عشرت بر همه رامش توانا %~% به همت بر همه نهمت مظفر
# 76 به رتبت جاه تو گشته مقدم %~% به مدحت عمر تو گشته مؤخر
PageV1P148
### || [genre: Q]
# 1 بگشاد خون ز چشم من آن یار سیم بر %~% چون بر بسیج رفتن بستم همی کمر
# 2 او آفتاب و همچو مطر اشکش و مرا %~% در آفتاب نادره آمد همی مطر
# 3 گه روی تافت گاه ببوسید روی من %~% گه بر بکند و گاه گرفت او مرا به بر
# 4 گه گفت اگر توانی ایدر مقام کن %~% گه گفت اگر توانی با خود مرا ببر
# 5 گفتم که حاجتم به تو افزون کنون از آنک %~% حاجت فزون بود به مه ای ماه در سفر
# 6 نه نوگلی و شکر دانم که چاره نیست %~% از آفتاب و باران کس را به راه در
# 7 ترسم ز آفتاب فرو پژمری چو گل %~% بگدازی ای نگار ز باران تو چون شکر
# 8 و ایدر مقام کردن دانی که چاره نیست %~% چون داد روی سوی سفر نازش بشر
# 9 بدرود کردم او را وز وی جدا شدم %~% در پیش برگرفتم راهی پر از عبر
# 10 در بیشه ای فتادم کاندر زمین او %~% مالیده خون جانوران و بریده سر
# 11 نه ز انبهی تواند آمد به گوش بانگ %~% نه ز دیدگان تواند رفتن برون نظر
# 12 چون سرگذشت مجنون پر فتنه و بلا %~% چون داستان وامق پرآفت و خطر
# 13 زان آمدم شگفت که از بس بلا و شور %~% در وی چگونه یارد رستن همی شجر
# 14 شد بسته مرکبان را دم از برای آن %~% کامد به گوش ایشان آواز شیر نر
# 15 آمد برون ز بیشه یکی زرد و سرخ چشم %~% لاغر میان و اندک دنبال و پهن سر
# 16 رویش چراست زرد نترسیده او ز کس %~% چشمش چراست سرخ نبودش شبی سهر
# 17 می جست همچو تیر و دو چشمش همی نمود %~% مانند کوکب سپر از روی چون سپر
# 18 مانند آفتاب همی رفت و بر زمین %~% همچون مجره پیدا از پنجه هاش اثر
# 19 از سهم روی و بانگ نخیز و گریز او %~% هر زنده چشم و گوش همی داشت کور و کر
# 20 آنجا که قصد کرد بسان قضاش دید %~% وانچش مراد بود بیامدش چون قدر
# 21 آتش نهاد و خیره بود در میان آب %~% خورشید رنگ و تیره از او جان جانور
# 22 ماننده خور است همیشه به طبع گرم %~% آری شگفت می نبود گرم طبع خور
# 23 از بهر چیست تارک جوشان و ترش روی %~% چون یافته است دانم بر جانور ظفر
# 24 در سهم و جنگ داند رفتن همی چو تیر %~% وز بد چو تیغ کرد نداند همی حذر
# 25 هست او قوی دل و جگرآور ز بهر آنک %~% باشد طعام او همه ساله دل و جگر
# 26 گشت او دلیر و نامور از بهر آنکه او %~% بسیار برد جان دلیران نامور
# 27 خورشید رنگ و فعل شهابست بهر آنک %~% در مرغزار چون فلک او را بود ممر
# 28 گفتم که یارب او را بگمار و چیره کن %~% بر دشمنان صاحب کافی پر هنر
# 29 منصوربن سعید بن احمد که در جهان %~% چون فضل نامور شد و چون جود مشتهر
# 30 گر طول و عرض همت او را داردی سپهر %~% خورشید کی رسیدی هرگز به باختر
# 31 ور آفتاب بودی چون مهر او به فعل %~% جز جانور نبودی در سنگ ها گهر
# 32 ای مدحتت به دانش چون طبع رهنمای %~% وی خدمتت به دولت چون بخت راهبر
# 33 جز خدمت تو خدمت کردن بود ریا %~% جز مدحت تو مدحت گفتن بود هدر
# 34 جودت به خاص و عام رسیده چو آفتاب %~% فضلت چو روزگار گرفته ست بحر و بر
# 35 چرخی و از تو باشد چون چرخ نیک و بد %~% بحری و از تو خیزد چون بحر نفع و ضر
# 36 با رتبت تو گردون بی قدر چون زمین %~% با هیبت تو آتش بی تاب چون شرر
# 37 در جسم ها هوای بقای تو چون روان %~% در چشم ها جمال لقای تو چون بصر
# 38 من مدحت تو گفت ندانم همی تمام %~% مانند تو تویی و سخن گشت مختصر
# 39 معشوق تا چو زر ز کف من جدا شده ست %~% او را همی بجویم در خاک همچو زر
# 40 از فضل خویش دایم رنجور مانده ام %~% شاخ درخت رنج بود دایم از ثمر
# 41 یک همت تو حاصل گرداندم همم %~% یک فکرت تو زایل گرداندم فکر
# 42 از آتش فراق دل آتشکده شده ست %~% وز آب این دو دیده کنارم همی شمر
# 43 از بس سمر که گفته ام اندر فراق دوست %~% همچون فراق گشته ام اندر جهان سمر
# 44 چون مهرباد روز بقای تو بی ظلام %~% چون چرخ باد ساعت عمر تو بی عبر
# 45 ماه تو با جلالت و عز تو با ثبات %~% عمر تو با سعادت و عیش تو با بطر
PageV1P149
### || [genre: Q]
# 1 چو روشن شد از نور خور باختر %~% شد از چشم سایه زمین زاستر
# 2 بر آورد خورشید زرین حسام %~% فرو رفت مه همچو سیمین سپر
# 3 چو خورشید تابان و سرو روان %~% نگارین من کرد بر من گذر
# 4 به دست اندرون بی روان نوان %~% ز من در غم عشق نالنده تر
# 5 ز تیمار آن لعبت زهره فعل %~% ز هجران آن روی خورشید فر
# 6 بدو گفتم ای بهتر از جان و دل %~% چو بردی دل من کنون جان ببر
# 7 دلم همچو زهره است در احتراق %~% تنم همچو خورشید اندر سفر
# 8 چرا هر شبی ای دلارام یار %~% چرا هر زمان این نگارین پسر
# 9 به دشت دگر بینمت خوابگاه %~% ز حوضی دگر بینمت آبخور
# 10 تو را ای چو آهو به چشم و بتگ %~% سگانند در تک چو مرغی بپر
# 11 چرا با تو سازند کاهو و سگ %~% نسازند پیوسته با یکدگر
# 12 تو را شب به صحرا نمد پوششست %~% تو را روز بر که فلاخن کمر
# 13 چو خورشید رنجت نیاید ز سیر %~% چو نرگس زیانت نداری سهر
# 14 مهی تو که هرگز نترسی ز شب %~% گلی تو که تازه شوی از مطر
# 15 چو نیلوفر انس تو با جوی آب %~% چو لاله همی جای تو در خضر
# 16 بریده به حکمت سراپای تو %~% بسفته به نیرنگ پهلو و بر
# 17 به حیلت کنند از شکر نی جدا %~% تو مقرون کنی نی همی با شکر
# 18 نی ناتوان چون درنگ آورد %~% دل اندر نشاط و تن اندر بطر
# 19 چون در سفته وز آب زاده چو در %~% چو زر زرد و از خاک زاده چو زر
# 20 شد او کهربا رنگ چون گشت خشک %~% زمرد صفت بود تا بود تر
# 21 چو شخصیست در وی نفس چون روان %~% چو شاخیست زو شادمانی ثمر
# 22 بسی بوده همشیره با شاخ گل %~% بسی بوده همخوابه با شیر نر
# 23 چو شخص دلیران همه پر ز زخم %~% چو دست عروسان همه در صور
# 24 سرش گوش گشتست و چشمش دهان %~% سراید به چشم و نیوشد به سر
# 25 چو عاقل همی تا نگوید سخن %~% ازو هیچ پیدا نیاید هنر
# 26 چو بلبل شد او بر گل روی دوست %~% نوا می زند وقت شام و سحر
# 27 تو گویی که طوطیست اندر سخن %~% که از آب گردد همی گنگ و کر
# 28 چو قمری همی نالد و همچو او %~% ز گردنش طوقی به گردنش بر
# 29 زبان نیست او را و جان نی ولیک %~% ز دست تو گویاست چون جانور
# 30 دم تو مگر مدحت صاحب است %~% کز او گنگ گویا شد و با خطر
# 31 عمیدی که اخبار او همچو دین %~% رسیده است در هر بلاد و کور
# 32 ابونصر منصور کاندر جهان %~% شده نام او چون هنر مشتهر
# 33 ازو خلق او چون ز گردون نجوم %~% وزو لفظ او چون ز دریا درر
# 34 ز حرص عطا خواهد اندامهاش %~% که هر یک شود دست و پا شد گهر
# 35 چنان کز پی شکر او مادحش %~% زبان خواهد اندام ها سر به سر
# 36 بزرگا سزد گر کنی افتخار %~% که بی شک جهان را تویی مفتخر
# 37 تو را صدق بوبکر و علم علی %~% تو را فضل عثمان و عدل عمر
# 38 تویی در تن سرفرازان روان %~% تویی در سر کامکاری بصر
# 39 که کرد از حوادث سپر جاه تو %~% که تیر قضا شد بر او کارگر
# 40 بنامت که زد دست در شاخ خشک %~% که چون نخل مریم نیاورد بر
# 41 چو مدح تو را گفت نتوان تمام %~% هیم جای کردم سخن مختصر
# 42 همی چون سکندر بگشتم از آنک %~% بماند به هر شهر از من اثر
# 43 سکندر ندید آب حیوان و من %~% همی بینم اینک به جام تو در
# 44 گر از مجلس تو بیایم قبول %~% بسان سکندر شوم بی مگر
# 45 به تاریکی روزگار اندرون %~% به دست آیدم کان گوهر دگر
# 46 بزی تا بتابد همی مهر و ماه %~% بمان تا بماند همی بحر و بر
# 47 به چشم بقا روی اقبال بین %~% به پای طرب فرش دولت سپر
# 48 بپای و ببال و ببار و بتاب %~% چو کوه و چو سرو و چو ابر و چو خور
# 49 مراد و نشاط و خزینه جهان %~% بیاب و ببین و بپاش و بخور
PageV1P150
### || [genre: Q]
# 1 دوال رحلت چون بر زدم بر کوس سفر %~% جز از ستاره ندیدم بر آسمان لشکر
# 2 چو حاجیان ز می از شب سیاه پوشیده %~% چو بندگان زمجره سپهر بسته کمر
# 3 به هست و نیست در آرد عنان من در مشت %~% چو دو فریشته ام از دو سو قضا و قدر
# 4 مباش و باش ز بیم و امید با تن و جان %~% مجوی و جوی ز حرص و فتوح در دل و سر
# 5 مرا به چون شود و کاشکی و شاید بود %~% حذر نگاشته در پیش چشم یک دفتر
# 6 اگر چه خواند همی عقل مرمرا در گوش %~% قضا چو کارگر آمد چه فایده ز حذر
# 7 گه از نهیبم گم شد همی چو ماران پای %~% گهم ز حرص برآمد همی چو موران پر
# 8 تن از درنگ هراس و دل از شتاب امید %~% به طؤ و سرعت کیوان همی نمود و قمر
# 9 چو خار و گل ز گل و خار روی و غمزه دوست %~% ز تف و نم لب من خشک بود و مژگان تر
# 10 وگرنه گیتی خشک از تف دلم بودی %~% ز اشگ چشمم بر خنگ زیورم زیور
# 11 بدان دم اندر راندم همی ز دیده سرشگ %~% دل از هوا رنجور و تن از بلا مضطر
# 12 به لون زر شده روی من از غبار نیاز %~% به رنگ می شده چشم من از خمار سهر
# 13 نه بوی مستی در مغز من مگر زان می %~% نه رنگ هستی در دست من مگر زان زر
# 14 رهی چو تیغ کشیده کشیده و تابان %~% اثر ز سم ستوران بر او به جای گهر
# 15 اگر چه تیغ بود آلت بریدن من %~% همی بریدم آن تیغ را به گام آور
# 16 وگر به تیزی گردد بریده چیز از تیغ %~% ازو همی به درازی بریده گشت نظر
# 17 چو آفتاب نهان شد نهان شد از دیده %~% نیام او شب دیرنده تیره بود مگر
# 18 مخوف راهی کز سهم شور و فتنه او %~% کشید دست نیارست کوهسار و کور
# 19 که از جگر جگر من چون خون دل گشته %~% گهی ز خون دلم خون شده دل اخگر
# 20 گهی چو خاک پراکنده دل ز باد بلا %~% گهم چو پوست ترنجیده دل ز آتش حر
# 21 شهاب وار به دنبال دشمنان چو دیو %~% فرو بریدم صد کوه آسمان پیکر
# 22 گهی به کوه شدی هم حدیث من پروین %~% گهی به دشت شدی هم عنان من صرصر
# 23 بسان نقطه موهوم دل ز هول بلا %~% چو جز لایتجزا تن از نهیب خطر
# 24 ولیک از همه پتیاره ایمن از پی آنک %~% مدیح صاحب خواندم همی چو حرز زبر
# 25 عماد دولت منصور بن سعید که یافت %~% فلک ز فرش قدر و جهان ز قدرش فر
# 26 به باغ انس که رویش چو گل شکفته شود %~% ز بهر سایل و زایر سعادت آرد بر
# 27 به قوت نعم و پشت نعمت اویست %~% امید یافته بر لشگر نیاز ظفر
# 28 کجا سفینه عزمش بر آب حزم نشست %~% نشایدش مگر از مرکز زمین لنگر
# 29 شکوه جاهش گر دیده را شدی محسوس %~% سپهر و انجم بودی ازو دخان و شرر
# 30 ز ماده بودن خورشید را مفاخر تست %~% که طبع اوست معانی بکر را مادر
# 31 ز بهر آنکه به اصل از گیاست خامه او %~% باصل هم ز گیا یافتند زهر و شکر
# 32 به نعت موجز تیغش زمانه را ماند %~% که بر ولی همه نفع است و برعد و همه ضر
# 33 بزرگوار کریما چو طبع تو دریاست %~% شگفت نیست ز طبع تو گوهر و عنبر
# 34 مکارم تو اگر زنده ماند نیست شگفت %~% که مجلس تو بهشت است و دست تو کوثر
# 35 ندید یارد دشمن مصاف جستن تو %~% اگر چه سازد از روز و شب سپاه و حشر
# 36 نکرد یارد بی رای تو ممر و ممار %~% سپهر زود ممار و نجوم تیز ممر
# 37 به حل و عقد همی حکم و امر نافذ تو %~% رود چو ابر به بحر و رسد باد به بر
# 38 اگر نباشد فرمان حزم تو مقبول %~% ابا کند ز پذیرفتن عرض جوهر
# 39 وگر ز عزم و ز حزم تو آفریده شدی %~% به طبع راجع و مایل نیامدی اختر
# 40 بساختند چهار آخشیج دشمن از آن %~% که رأی تست به حق گشته در میان داور
# 41 به چرخ و بحر نیارم تو را صفت کردن %~% که چرخ با تو زمین است و بحر با تو شمر
# 42 ز بهر روی تو خورشید خواستی که شدی %~% شعاع ذره ش چون نور دیده حس بصر
# 43 به روز بخشش تو ابر خواستی که شدی %~% ز بهر جود کف تو چو قطره های درر
# 44 بهی ز خلق و هم از خلقی و عجب نبود %~% که هم ز گوهر دارند افسر گوهر
# 45 به نعمت تو که تا غایبم ز مجلس تو %~% نکرد در دل من شادی خلاص اثر
# 46 ببند گو در عمرم زمانه را چو نعم %~% نمی گشاید از مجلس تو بر من در
# 47 در آب و آذرم از چشم و دل به روز و به شب %~% نه هیچ جای مقام و نه هیچ جای مقر
# 48 ولیک مدح و ثنای تو را به خاطر و طبع %~% چو چندن اندر آبم چو عود بر آذر
# 49 ز شوق طلعت و حرص خیال تو هستم %~% به روز چون حربا و به شب چو نیلوفر
# 50 رضا دهی به حقیقت که کارم اندر دل %~% مگر به سر برم این عمر نازنین به مگر
# 51 ز فرق تا به قدم آتشم مرا دریاب %~% که زود گردد آتش به طبع خاکستر
# 52 به مجلس تو ز من نایب این قصیده بس است %~% که هیچ حاجت ناید به نایب دیگر
# 53 نمی توانم خواندنش به نام در یتیم %~% که عقل و فکرش امروزه مادرست و پدر
# 54 ز شرق و غرب ز رایت همی امان خواهد %~% که هست او را بر طبع و خاطر تو گذر
# 55 همیشه تا ماه از قرب و بعد چشمه مهر %~% گهی چو چفته کمان گردد و گهی چو سپر
# 56 زمانه باشد آبستنی به روز و به شب %~% سپهر باشد بازیگری به خیر و به شر
# 57 به پای همت بر فرق آفتاب خرام %~% به چشم نعمت در روی روزگار نگر
# 58 شراب شادی نوش و نوای لهو نیوش %~% لباس دولت پوش و بساط فخر سپر
# 59 ولیت سرو سهی باد سرکشیده به ابر %~% عدوت سرو مسطح که برنیارد سر
# 60 ز دست طبع همیشه به تیغ اره صفت %~% بریده باد چو ناخن عدوت را حنجر
PageV1P151
### || [genre: Q]
# 1 ای بقد برکشیده همچو سرو و کاشغر %~% ای رخ خوب تو همچون ماه و از وی خوبتر
# 2 این یکی ماه تمام آن ماه را مشکین عذار %~% و آن دگر سرو روان و آن سرو را زرین کمر
# 3 زلف تو چون مشک در مجمر به گاه سوختن %~% چشم تو چون نرگس اندر باغ در وقت سحر
# 4 آن یکی پرتاب و دارد مر مرا با پیچ و تاب %~% واندگر پر خواب و دارد مر مرا بی خواب و خور
# 5 دو رخت لاله ست توده بوینده مشک %~% دو لبت لعل است و در وی رسته سی و دو درر
# 6 قطره ای نوش است پنداری دهانت ای صنم %~% تارکی مویست پنداری میانت ای پسر
# 7 زان نیابی گر بخواهی از دل من جز نشان %~% زان نبینی گر بخواهی از تن من جز اثر
# 8 از وصال تو گشاید بر دلم درهای کام %~% وز صفات تو به بندد بر دلم راه فکر
# 9 این مرا شادان کند چون خدمت شاه جهان %~% و آن مرا حیران کند چون مدح شاه نامور
# 10 سیف دولت شاه محمود آنک سیف دولتش %~% همچو رای او ستوده دست و چو نامش مشتهر
# 11 آن بسان زهد سوی گنج رحمت ره نمای %~% وآن بسان عقل سوی علم و حکمت راهبر
# 12 زیر دست رای او شد رونق تابنده ملک %~% زیر پای قدر او شد تارک تابنده خور
# 13 این یکی اندر جهان خسروی کرده وطن %~% واندگر بر آسمان سروری کرده مقر
# 14 جاه و نامش در جهان گسترده و تابان شده %~% این یکی رخشنده خورشید آندگر تابان قمر
# 15 این همه گیتی گرفته چون ارادت بی گمان %~% وآن همه عالم رسیده همچو فکرت بی مگر
# 16 نیزه و تیرش به هنگام جدال بدسگال %~% این همه گردد قضا و وآن همه گردد قدر
# 17 این نیارامد مگر در جسم حاسد چون روان %~% وآن نیاساید مگر در چشم اعدا چون بصر
# 18 ماه شوال آمد ای شه سوی تو با عید جفت %~% هر دو گردند از سرور و از نشاطت بهره ور
# 19 این یکی آورد سوی تو نعیم و عز و ناز %~% و آن یکی آورد زی تو یمن و سعد کام و کر
# 20 مر خجسته باد عید و رفتن ماه صیام %~% باد ملکت بی زوال و باد تختت بی خطر
# 21 این یکی بادت به بخت و دولت عالی معین %~% و آن یکی بادت ز جور گنبد گردون سپر
PageV1P152
### || [genre: Q]
# 1 ای جهان فضل و بحر رادی و کان هنر %~% روشنت روزست و صافی آب و با قوت گوهر
# 2 خواب کرده از تو امن و ملک در یک خوابگاه %~% آب خورده از تو دین و عدل در یک آبخور
# 3 رفعت از قدر تو باید چرخ از آن باشد رفیع %~% نسبت از حلم تو دارد کوه از آن دارد کمر
# 4 فتنه را از هیبت تو گم شود چون مار پای %~% حرص را از بخشش تو بر شود چون مور پر
# 5 شرک را ایمان تو چون کوه دارد مغز خشک %~% ظلم را انصاف تو چون ابر دارد دیده تر
# 6 بی مثال نافذ تو بر ندارد عدل گام %~% با شکوه سایس تو بر ندارد چرخ سر
# 7 دست حزم تو همی گیرد کمرگاه صواب %~% تیغ عزم تو همی درد جگرگاه خطر
# 8 ذکر مجدت در جهان محمدت سازد مسیر %~% نجم جودت بر سپهر مفخرت گیرد ممر
# 9 آفتاب رفعت تو بر کمال افکند نور %~% نوبهار دولت تو بر ثنا گسترد فر
# 10 وقت عفو تو درآید انگبین و می به جوی %~% روز خشم تو برآید آفتاب از باختر
# 11 نیست چون گفتار ملک آرای تو نفع سماع %~% نیست جز دیدار روز افزای تو نور بصر
# 12 چشم سر تو ببیند صورت هر نیک و بد %~% همچو چشم سر که اندر آئینه بیند صور
# 13 بوی گل در بوستان هم طبع اخلاق تو شد %~% ابر دامن کش نثار او را از آن آرد درر
# 14 دستبرد حشمت تو یک نمونه ست از قضا %~% کارکرد همت تو یک نموده ست از قدر
# 15 بر سپهر کامگاری هست قادر عزم تو %~% چیر دستی را عطارد تیزپایی را قمر
# 16 دهر هر حکمی که بیند از تو دارد پیش چشم %~% چرخ هر امری که یابد از تو گیرد پیش بر
# 17 دیده نرگس به رنگ روی بدخواه تو شد %~% از نهیب آن همی در روز باشد در سهر
# 18 چون توان کوشیدن افزون زین که می کوشد عدوت %~% در نبردت ساخته ست از جان و دل تیر و سپر
# 19 تا چو بر و بحر عقل و فضل تو گیتی گرفت %~% کثرت و بسطت ندارد آب و خاک و بحر و بر
# 20 گر تو ابر و آفتابی در جهان ویحک چرا %~% در عطا خالی نهادی بحر و کان از در و زر
# 21 مهر تو چشم امل را نور گرداند ظلام %~% کین تو کام بلا را زهر گرداند شکر
# 22 تا مزین شد به تو دیوان عرض شهریار %~% عرض کرد اقبال پیشت لشکر فتح و ظفر
# 23 از بداندیشان و بدخواهان نماند اندر جهان %~% یک تن پیکار جوی و یک سر پرخاشخر
# 24 کرد و گردانید بانگ خشم و قهر و کین تو %~% چشم هر بی رسم کور و گوش هر بی راه کر
# 25 سطوت بأس و نهیبت آب گردانید و خون %~% در سر طغیان دماغ و در تن عصیان جگر
# 26 کامگاری را دلیل وهم تو بنمود راه %~% نامداری را علو جاه تو بگشاد در
# 27 ای ز کفت زاد بحر جود را آب حیات %~% وی طبعت رسته باغ علم را شاخ هنر
# 28 بر سواران سخن میدان دعوی تنگ نیست %~% مرکب میدان همی باید که گیرد کر و فر
# 29 شاید ار باطل کنی گفتار هر بیداد جوی %~% چون تو اصحاب خرد را داوری و دادگر
# 30 روزها از گفت های من یقین گشتست گمان %~% سالها از کرده های من عیان گشتست خبر
# 31 تا همی روز آرد از شب کلک سحر آرای من %~% کار دشمن شد چو کار ساحران زیر و زبر
# 32 ضحکه را یارب مجال این سپهر سفله بین %~% سخره را ویحک مجال این سپهر دون نگر
# 33 نور تحفه کرد سوی مهر پرتابش سها %~% آب هدیه برد نزد بحر بی پایان شمر
# 34 ای شگفتی از برای چه همی خنجر کشید %~% آنکه می ز اندوه زد بر پشت پای خوب تبر
# 35 فتنه انگیزد همی آن کش نیارد یک بها %~% آتش افروزد همی آنکش بسوزد یک شرر
# 36 عاشقی افتاد در دل خرس را با آن لقا %~% رهبری کرد آرزو خفاش را با آن صور
# 37 گفتم آخر بی محابا من همی ترسم ز خصم %~% گر بترسد هرگز از روباه ماده شیر نر
# 38 تا همی خورشید و ابر روشن و تاریک را %~% از طبیعت باشد اندر عالم علوی اثر
# 39 بادت از خورشید و ابر تخت و جاه اندر جهان %~% روز دولت نورمند و شاخ نعمت بارور
PageV1P153
### || [genre: Q]
# 1 روی ها را نگار کرده رسید %~% کار من زان نگار شد به نگار
# 2 آن نگاری که کافرش برخواند %~% بیش اسلام را نکرد انکار
# 3 کرد مرهم دل فگار مرا %~% چهره هایی به پنج گشته فگار
# 4 کاژ کرده برو بنفشه و گل %~% کار کرده برو به نقش و نگار
# 5 راست همچون زدوده رای تو بود %~% که زحملان خبر نداشت عیار
# 6 چون سخای تو بد صافی و پاک %~% که نیفتد به روز منت بار
# 7 همه دو روی و دوستند و عزیز %~% در دل و طبع مردمان هموار
# 8 هیچ دو روی را در این عالم %~% تیزتر زان ندیده ام بازار
# 9 تا درآمد چو آفتاب از در %~% شد ز روزن برون چون شب تیمار
# 10 هر درستی که بود ازو بشکست %~% لشکر دین بنازجان اوبار
# 11 زآن شکسته که بود زود ببست %~% هر شکسته که داشتم در کار
# 12 چون بسختم تمام و بشمردم %~% راست آمد به سختن و به شمار
# 13 چشم جود تو را و حال مرا %~% سخت اندک نمود و بس بسیار
# 14 گفتم ای ماه شکل بر پر سنگ %~% پدرت آفتاب چرخ گزار
# 15 راحتی دادیم سزاست که من %~% بی تو رنجو بودم و بیمار
# 16 از منت عذر خواست باید از آنک %~% گله دارم ز مادرت کهسار
# 17 راه بر من چنان ببست همی %~% که شدی روز روشنم شب تار
# 18 بخت من خفته مانده بود به گل %~% گر نکردیش همچو گل بیدار
# 19 عمده ملک و خاص شاه رشید %~% تحفه سعد گنبد دوار
# 20 آنکه باران ابر او کرده ست %~% فصل های جهان ز جود بهار
# 21 طبع او بحر گشت و بحر سراب %~% کف او ابر گشت و ابر غبار
# 22 از پس عز خدمتش همه ذل %~% وز پس فخر خدمتش همه خوار
# 23 کوکب خرم و رای او ثابت %~% اختر عزم و امر او سیار
# 24 همت او همی کند آسان %~% هر چه گردون همی کند دشوار
# 25 ای به طبع و به کف تو منسوب %~% در وقار و سخا جبال و بحار
# 26 روز تأیید تو نبیند شب %~% گل اقبال تو ندارد خار
# 27 سپر جاه تو مرا دریافت %~% زیر تیغ زمانه خونخوار
# 28 همچو آئینه طبع من بزدود %~% از پس آنکه بود پر زنگار
# 29 چون برستم ز حبس کج نروم %~% پیش فرمان تو قلم کردار
# 30 تو حقیقت چنان شمر که مرا %~% بر میانست چون قلم زنار
# 31 تا همی گردد و همی بارد %~% بر زمین آسمان و ابر بهار
# 32 چرخ مانند بر معادی گرد %~% ابر کردار بر موالی بار
PageV1P154
### || [genre: Q]
# 1 آلت رامش بخواه گوهر شادی بیار %~% رعد مثال این بزن ابر نهاد آن ببار
# 2 خلق همی بنگری روز و شب اندر نشاط %~% جز طرب اندر جهان نیز ندارند کار
# 3 خاک نبینی به ره خرده نقره بساط %~% ابر نبینی ازو ریزه کافوربار
# 4 شهر ز دیبای روی نغزتر از بوستان %~% راه ز خوبان شهر خوبتر از قندهار
# 5 روی چو دوزخ زمین گشت ز سبزه بهشت %~% فصل گرفته جهان شد به زمستان بهار
# 6 نز پی شادی همی هیچ دلی را ملال %~% نز پی مستی همی هیچ سری را خمار
# 7 تابد چون مه همی روی بت خوش سخن %~% خندد چون گل همی جام می خوشگوار
# 8 دانی امسال چیست جهان به سورست شاد %~% که ساخته سازش همی گردون پیرار و پار
# 9 عمده پاینده ملک خاصه خسرو رشید %~% آمد باز از عراق شاد دل و شاد خوار
# 10 جاه و بزرگی عدیل عز و سعادت ندیم %~% دولت و تایید جفت نصرت و اقبال یار
# 11 فتح و ظفر همرکاب فخر و شرف هم عنان %~% یمن رفیق یمین یسر قرین یسار
# 12 داشته در زیر ران سرسبکی خوش خرام %~% رهبر و هامون نورد که برو دریا گذار
# 13 چرخی و در زیر او تابان شکل هلال %~% کوهی و بر روی او رخشان زر عیار
# 14 کشتی شوریده بحر کوکب تاریک شب %~% قلعه روز نبرد آهوی وقت شکار
# 15 باد تکش کوفته بر تپش برق تیغ %~% رعد دمش خاسته در دل ابر غبار
# 16 خاصه سلطان بر او مهر صفت از بها %~% وان فلک آسای رخش چون فلک اندر مدار
# 17 ساعت ساعت بر او رأی ملک را نظر %~% منزل منزل برو سعد فلک را نثار
# 18 دیده ز چرخ کمال مهری بس نورمند %~% یافته از بحر ملک دری بس شاهوار
# 19 داد به شهزاده ای زاده شاهی چنو %~% در هنر مملکت دیده نبد روزگار
# 20 ز پشت آن شهریار که زیر دور سپهر %~% دیده دولت ندید روی چنو شهریار
# 21 آن پسر تاجدار تا که برافراخت تاج %~% هر دم بوسد زمین پیشش هر تاجدار
# 22 جود بدو چیره دست مجد بدو شاد کام %~% عقل بدو زورمند ملک بدو کامگار
# 23 ای به بر مهر تو مهر فروزان سها %~% وی به بر کین تو آتش سوزان شرار
# 24 با ادب و عقل تو چرخ نباشد قوی %~% با تلف جود تو کوه ندارد یسار
# 25 تا تو به فرخنده فال رفتی از پیش شاه %~% نداد حضرت فروغ نیافت دولت قرار
# 26 پنجه سبز چنار لرزان بود از دعا %~% دیده نرگس به باغ زرد شد از انتظار
# 27 گشتی مانند ابر بر سرکه های تند %~% رفتی مانند باد در دل شبهای تار
# 28 نه باکت آمد ز شیر نه ترس بودت ز تیغ %~% نه مانده گشتی ز کوه نه رنجه گشتی ز غار
# 29 بودت هر خار زار تازه تر از گلستان %~% گشتت هر سنگلاخ نرمتر از مرغزار
# 30 بوم خراسان بدید بر کف تو جام زر %~% شرم زد و می برست لاله از لاله زار
# 31 هر که همی مدح خواست داد بدان مدح زر %~% آمد و مدح تو گفت کرد بدان افتخار
# 32 لابد چونین بود کافی و بسیار فن %~% بی شک زینسان رسد محتشم نامدار
# 33 طبع چو دریا فراخ رای چو گردون بلند %~% عزم چو شمشیر تیز حزم چو کوه استوار
# 34 با ادب دلپسند با سخن جان فروز %~% با خرد بیکران با هنر بی شمار
# 35 با همه عالم جواد وز همه گیتی فزون %~% در همه میدان تمام بر همه دانش سوار
# 36 آنکه به صد ناز شاه بر کشدش پیش تخت %~% وانکه به صد فخر ملک پروردش برکنار
# 37 تا تو بیاراستی حضرت عالی به فر %~% گشت جهان پر بخور گشت زمین پر بخار
# 38 رود ز خوبان دهر جست بر رود زن %~% می ز بتان طراز خواست کف می گسار
# 39 روی زمین کوفتی نام نکو یافتی %~% اینت ستوده سفر اینت گزین اختیار
# 40 کاری کردی بزرگ تا که بماند جهان %~% ماند اندر جهان قصه آن یادگار
# 41 همسر شکر شده ست مدح تو بر هر زبان %~% همتک بادست و ابر نام تو در هر دیار
# 42 ای ز همه مفخرت عرض تو بسته حلی %~% وی ز همه مکرمت نفس تو کرده شعار
# 43 دانم پوشیده نیست بر دل بیدار تو %~% که من چه بینم همه در فزع این حصار
# 44 چو بوم خسبم ز بیم در شکم این مضیق %~% چو زاغ خیزم ز ترس بر سر این کوهسار
# 45 دو لبم از باد خشک دو رخم از اشک تر %~% گونه ام از درد زرد پیکرم از غم نزار
# 46 چو رعد هر شامگاه نالم از رنج سخت %~% چون ابر هر بامداد گریم از درد زار
# 47 بگرددم سر چو باد بخیزدم دم چو دود %~% بلرزدم دل چو برگ بپیچدم تن چو مار
# 48 شخص نوانم ز ضعف بر نسق چفته نال %~% چهره ز خون سرشک بر شبه کفته نار
# 49 کار ز سختی چو سنگ عیش به تلخی چو زهر %~% جای به تنگی چو کور روز به ظلمت چو قار
# 50 قامتم از بار رنج همچو کمان تو گوژ %~% سینه ز تیر بلا چون هدف تو فگار
# 51 داری جاه عریض مرتبت سرفراز %~% به نزد سلطان حق خسرو خسرو تبار
# 52 هست محلی تمام عالی چون آسمان %~% هست زبانی فصیح بران چون ذوالفقار
# 53 به حق داد آفرین به نعمت شاه زمین %~% که برکشی مر مرا زین غم و زین اضطرار
# 54 امید عالی تویی وفا کن امید من %~% زانکه امیدم به تست جمله پس از کردگار
# 55 تا بفروزد زمین چشمه گیتی فروز %~% تا بنگارد جهان چرخ زمانه نگار
# 56 دست به رادی گشای طبع به شادی زدای %~% روز به دولت شمر عمر به راحت گذار
# 57 بساط ایوان ملک به پای رتبت سپر %~% عنان فرمان شاه به دست اقبال دار
# 58 مهری چون مهر تاب چرخی چون چرخ گرد %~% سروی چون سرو بال ابری چون ابر بار
# 59 داده و انگیخته مجلس بزم تو را %~% جام بلورین فروغ مجمر زرین بخار
PageV1P155
### || [genre: Q]
# 1 چون ببستم کمر به عزم سفر %~% آگهی یافت سرو سیمین بر
# 2 رنجه و تافته به رسم وداع %~% اندر آمد چو سرو و ماه از در
# 3 گه به فندق همی شخود سمن %~% گه به لؤلؤ همی گزید شکر
# 4 مر مرا گفت ای عزیز رفیق %~% همه با رنج و محنتی تو مگر
# 5 از تو بازیچه ای عجب کرده ست %~% گردش این سپهر بازیگر
# 6 گاه سنگت کند همی بر کوه %~% گاه بادت کند به صحرا بر
# 7 گاه با دیو داردت هم رخت %~% گاه با شیر داردت همبر
# 8 گاه در حبس ها بداری پای %~% گاه در دشت ها برآری پر
# 9 گه یکایک به طبع بربندی %~% از پی رزم همچو نیزه کمر
# 10 گه بجوشد بر تو در جوشن %~% گه بتفسد سر تو در مغفر
# 11 ای عجب لااله الاالله %~% بخت باشد از این مخالف تر
# 12 گیرم از من به عجز بشکیبی %~% یا ندارد بر تو عشق خطر
# 13 خدمت مجلس جمال الملک %~% چون توانی گذاشت نیک نگر
# 14 مفخر و زینت زمانه رشید %~% که نیارد چنو زمانه دگر
# 15 آنکه او را خدای عزوجل %~% داد علم علی و عدل عمر
# 16 آنکه آثار همتش بسته ست %~% گردن دین و ملک را زیور
# 17 آنکه با خلق او ندارد بوی %~% نافه مشک و بیضه عنبر
# 18 خرم از جود او بهار عطا %~% روشن از عدل او جهان هنر
# 19 رای او را سها بود خورشید %~% خشم او را شرر بود آذر
# 20 بر ندارد سخای کفش را %~% بحر پر در و کان پر گوهر
# 21 بر نتابد نهیب بأسش را %~% مرکز خاک و چنبر محور
# 22 مهر او کرد شکر از حنظل %~% کین او ساخت حنظل از شکر
# 23 دهر با عزم او ندارد زور %~% مهر با رای او ندارد فر
# 24 قدر او چرخ گشت و چرخ زمین %~% طبع او بحر گشت و بحر شمر
# 25 به کمالش همی ببالد ملک %~% تاب جودش همی بکاهد زر
# 26 جان او پیش جان خلق جهان %~% گشته از تیر روزگار سپر
# 27 عدل شافی او به هر بقعه %~% رای کافی او به هر کشور
# 28 هیبت او چو شیر وقت نخیز %~% بسته بر نائبات راه گذر
# 29 ظلم را همچو باز دوخته چشم %~% فته را همچو مار کوفته سر
# 30 ای جهان را به مکرمت ضامن %~% وی خرد را به راستی داور
# 31 باز گردون گوژپشت سپرد %~% دل و جانم به انده بی مر
# 32 از قضا پیش من نهاد رهی %~% که در او وهم کور گردد و کر
# 33 آب حوضش به طعم چون ز قوم %~% برگ شاخش به شکل چون نشتر
# 34 من درین ره نهاده تن به قضا %~% وز توکل سپرده دل به قدر
# 35 به سم باره باز خواهم کرد %~% هر زمانی صحیفه های عبر
# 36 همه شب بر ستاره خواهم بست %~% به طلوع و غروب وهم و نظر
# 37 راست مانند ابر و باد مرا %~% رفت باید همی به بحر و به بر
# 38 از فراق هوای مجلس تو %~% با لب خشک و با دو دیده تر
# 39 رویم از گریه همچو روی زریر %~% دلم از سوز چون دل مجمر
# 40 ژاله گشته سرشک من ز عنا %~% لاله گشته دو چشم من ز سهر
# 41 از پی نور در شبان سیاه %~% آرزومند طلعت تو بصر
# 42 مدح های تو حرز جان و تنم %~% در بیابان و بیشه و کردر
# 43 ساخت خواهم ز نام تو تیغی %~% از پی جنگ شیر شرزه نر
# 44 راند خواهم ز گفته هات مثل %~% گفت خواهم ز کردهات سمر
# 45 تا ببینمت آفتاب نهاد %~% اندر آن صدر آسمان پیکر
# 46 بود خواهم ز هجر تو همه روز %~% بی قرار و نوان چو نیلوفر
# 47 دیده بی تو نخواهدم نعمت %~% دست بی تو نگیردم ساغر
# 48 بر من از فرقتت حرام بود %~% ناله نای و نغمه مزمر
# 49 دوری بزم تو بخواهد بر %~% زآتش طبع من فروغ و شرر
# 50 زنگ خواهد زد از جدایی تو %~% خاطر آبدار چون خنجر
# 51 عز من بی تو بود خواهد ذل %~% نفع من بی تو گشت خواهد ضر
# 52 بی توام شادیی نخواهد بود %~% ای شگفتی که داردم باور
# 53 تا همی باشدم به مدح و به شکر %~% طبع و خاطر قوی و کاریگر
# 54 مدح های تو بارم از خامه %~% شکرهای تو خوانم از دفتر
# 55 گر بدانجا کشد زمانه مرا %~% که برو سودمند نیست حذر
# 56 والله ار در جهان چو من یابی %~% هیچ مداح و بنده و چاکر
# 57 تا بتابد ز آسمان پروین %~% تا بروید به بوستان عرعر
# 58 به جلالت عنان دولت گیر %~% به سعادت بساط فخر سپر
# 59 دورها جشن های دولت بین %~% قرن ها سالهای عمر شمر
# 60 بر تن تو ز خرمی کسوت %~% بر سر تو ز فرخی افسر
# 61 گشته گردون به حلم تو گردان %~% داده گردن به امر تو اختر
PageV1P156
### || [genre: Q]
# 1 گمان بری که وفا داردت سپهر مگر %~% تو این گمان مبر اندر وقاحتش بنگر
# 2 نهد چو چشمه خورشید بچه ای در خاک %~% چو نوعروسان بندد ز اختران زیور
# 3 نه شرمش آید ویحک همی ز کف خضیب %~% نه باک دارد از اکلیل بر نهاده به سر
# 4 فغان ز آفت آن روشنان تاری فعل %~% همه مخالف یکدیگر از مزاج و صور
# 5 سروی این بره سالخورده بر گردون %~% به زخم تیزتر از حد رمح و تیغ و تبر
# 6 کدام قصر برآورده سر ز گاو فلک %~% که آن نه باز شد تا نکرد زیر و زبر
# 7 دو پیکریست برین اژدهای پیکرخوار %~% عزیز و خوار نخواهد گذاشت یک پیکر
# 8 مجوی خیره ز خرچنگ کژرو کژ چنگ %~% مسیر راست گزین و مریز خون جگر
# 9 چه باشی ایمن ازین خفته در نخیز که هست %~% ستنبه شیری نعمت شکار عمر شکر
# 10 ز خوشه ای که برین مرغزار گردونست %~% چنانکه خواست به کوشش که هرگز بر
# 11 ترازوییست که آن را قضا همی سنجد %~% سبک به پله خیر و گران به پله شر
# 12 بهش که بر سر تو کژدمی است زود گزای %~% که گشت نیشش چون به زندگانی بر
# 13 از این کمان کشیده چرا نداری باک %~% که تیر ناوکش آسان کند ز کوه گذر
# 14 بزیست ماده درین بیشه دوازده بخش %~% که هست خرده بسی جان شیر شرزه نر
# 15 بسا که تشنه ازین دلو خشک دولابی %~% چو آب خواست به زهر آب گشت کامش تر
# 16 ز ماهیی که درین آبگون بی آبست %~% بترس و او را خونی یکی نهنگ شمر
# 17 چو شوخ جانورانیم راست پنداری %~% ندیده ایم حوادث نخوانده ایم عبر
# 18 چمیده ایمن بعضی به صیدگاه بلا %~% نشسته بهری ساکن به زخم جای خطر
# 19 بهایمیم وخوشیم نی این و نه آن %~% که در بهایم حزم است و درو حوش حذر
# 20 فساد چرخ نبینیم و نشنویم همی %~% که چشم ها همه کورست و گوشها همه کر
# 21 بسا کسا که مه و مهر باشدش بالین %~% به عاقبت ز گل و چوب گرددش بستر
# 22 چه فایده ز زره با گشاد شست قضا %~% چه منفعت ز سپر بانفاذ زخم قدر
# 23 اگر ز آهن و فولاد تفته حصن کنی %~% چو حال آید دست اجل بکوبد در
# 24 به روشنی و به خوشی عیش غره مشو %~% که ظلمت از پس نورست و زهر زیر شکر
# 25 دری که بر تو گشاید در هوا مگشای %~% رهی که با تو نماید ره هوس مسپر
# 26 دم تو ناگه خواهد گسست سخت مدم %~% بر تو دشمن خواهد درود رنج مبر
# 27 سپهر گشت دایه گریز ازین دایه %~% زمانه بودت مادر شکوه ازین مادر
# 28 به راهت اندر چاهست سر نهاده متاز %~% به جامت اندر زهرست ناچشیده مخور
# 29 عیار چرخ بگیر و نهاد دهر ببین %~% بساط حرص به پیچ و لباس آز بدر
# 30 گمان یقین شد طبع تو را میار مثل %~% خبر عیان شد چشم تو را مگوی سمر
# 31 اگر ز عبرت خواهی که صورتی بینی %~% به مرگ خاصه سلطان روزگار نگر
# 32 عماد دولت ابوالقاسم آنکه حشمت او %~% نهاد خواست جهان را همی نهاد دگر
# 33 برآمدش گه کین گرد تیره از دریا %~% بخاستش گه مهر آب روشن از آذر
# 34 به طوع هر که به خدمت نکرد چنبر پشت %~% به کره گردن او را کشید در چنبر
# 35 نه لفظ همت او برده بود نام سپاس %~% نه چشم نعمت او دیده بود روی بطر
# 36 بزرگوارا بر هر کس از مصیبت تو %~% همان رسید کز الماس تیز بر گوهر
# 37 بجست هوش دل از درد این عظیم عنا %~% بخست گوش سر از رنج این مهیب خبر
# 38 ز غم وفات تو در مغزها زد آتش موج %~% همی بخیزد در دیده ها ز آب شرر
# 39 ز صولت تو نرستی هژبر آهن چنگ %~% ز هیبت تو نجستی عقاب آتش پر
# 40 فلک دعای تو را همچو حرز داشت عزیز %~% جهان ثنای تو را همچو ورد خواند از بر
# 41 چو نیست لفظ تو رنجست گوش را ز سماع %~% چو نیست روی تو در دست هوش را ز بصر
# 42 دریغ روی تو از فرو نور چون خورشید %~% دریغ قدر تو در برزو زیب چون عرعر
# 43 اجل براند سحر بر تو شام حور به غدر %~% چنانکه نیز نپیوست شام تو به سحر
# 44 نبود سودی جان تو را ز حمله مرگ %~% ز بیکرانه سلاح و ز بی عدد لشکر
# 45 اگر نه تیر قضا بی حجاب سفتی جان %~% هزار جان گرامی فزون شدیت سپر
# 46 چو میل تو به سفر بود هم ز راه تو را %~% بزرگ همت تو داشت بر بزرگ سفر
# 47 تو آن بلند محل بودی و بزرگ عطا %~% که چرخ با تو زمین بود و بحر با تو شمر
# 48 صفات جاه تو را هندسی نکردی حد %~% خصال خوب تو را فلسفی نکردی مر
# 49 نه باک داشت همی خنجر تو از الماس %~% ببرد گوی همی باره تو از صرصر
# 50 نبود حزم تو ناگشته همنشین صواب %~% نخاست عزم تو نابوده همعنان ظفر
# 51 پس از وفات تو بازار نوحه گر دارد %~% چو در حیات تو بازار داشت خنیاگر
# 52 سزد که هست ز تو ماتمی به هر خانه %~% که بود فضله انعام تو به هر کشور
# 53 به مجلس تو بریده نشد صله ز صله %~% به درگه تو گسسته نشد نفر به نفر
# 54 شریف صدر تو بودی ملاذ هر مفلس %~% رفیع رأی تو گشتی پناه هر مضطر
# 55 هنرنمای نبیند به از تو خواسته باش %~% سخن فروش نیابد به از تو مدحت خر
# 56 همه هنر بگذارد کنون هنرپیشه %~% همه ثنا بنوردد کنون ثناگستر
# 57 نه بیش یازد نیکو سخن به نظم و به نثر %~% نه بیش تازد صاحب غرض به بحر و به بر
# 58 نماند رزمی کان را سیه نشد شوکت %~% نماند بزمی کان را نگون نشد ساغر
# 59 روا بود که پس از روز تو نتابد مهر %~% سزا بود که پس از جود تو نروید زر
# 60 پس از وفات تو از کاشکی چه خیزدمان %~% که در حیات تو سودی نبودمان ز مگر
# 61 عجب نباشد اگر صبر ما هزیمت شد %~% که آب دیده به پیکار او کشید حشر
# 62 نه آگهی که عزیزان تو به ماتم تو %~% به چشم و سینه همه لاله اند و نیلوفر
# 63 سیاه روزان چون بر تو ریختند سرشک %~% عجب نریخت سپهر و سیه نشد اختر
# 64 کدام تن که ازو این فزع نبرد قرار %~% کدام دل که در او این جزع نکرد اثر
# 65 به جایگاهی بودی ز کبریا و علو %~% که پایگاه ندیدست وهم از آن برتر
# 66 نبود قطع تو در دانش فلک پیمای %~% نگشت مرگ تو در خاطر ستاره شمر
# 67 به نعمت تو که این بس عظیم سوگندست %~% که این خبر چو شنیدم نداشتم باور
# 68 که دیده بود که کوهی برآید از بنیاد %~% که گفته بود که چرخی در افتد از محور
# 69 چو شب سیاه شود نور روز در تابش %~% چو خاک خشک شود آب بحر بی معبر
# 70 برو که روضه اقبال گشت پژمرده %~% برو که آتش امید گشت خاکستر
# 71 مباد چرخ که با چون تویی کند پیکار %~% مباد دهر که بر چون تویی کشد خنجر
# 72 تو را کمال و هنر هیچگونه سود نداشت %~% که خاک و آب سیه بر سر کمال و هنر
# 73 بزرگی تو بماند و تو رفتی و عجبست %~% که کس عرض را قایم ندید بی جوهر
# 74 بنای سنت پیغمبر از تو بود آباد %~% بود شفیع تو پیش خدای پیغمبر
# 75 همه جهان را سیراب داشتی به عطا %~% به روز محشر سیراب گردی از کوثر
# 76 نبود چون تو نشگفت از آنکه چون تو نبود %~% که پرورنده تو بود شاه دین پرور
# 77 ظهیر دولت و دین بوالمظفر ابراهیم %~% که دین و دولت ازو یافتند زینت و فر
# 78 به عدل شاهیش آراسته ست هر بقعه %~% به نام فرخش افروخته ست هر منبر
# 79 فلک نیارد هرگز چنو فلک همت %~% جهان نبیند هرگز چنو جهان داور
# 80 سپهر داد بدو ملک تا به جاویدان %~% خدای ملک بدو وقف کرد تا محشر
# 81 فدای جاهش جاه همه جهان یکدست %~% نثار جانش جان همه جهان یکسر
PageV1P157
### || [genre: Q]
# 1 ای غزا کار حیدر صفدر %~% وی سخا پیشه حاتم سرور
# 2 قطب ملت زریر شیبانی %~% مفخر آل و زینت گوهر
# 3 چون تو نا کرده گردش ایام %~% چون تا ناورده گردش اختر
# 4 به غزا رفته با هزار نشاط %~% آمده باز با هزار ظفر
# 5 به توکل ز دل بدر کرده %~% نظر زهره و اتصال قمر
# 6 بوستانیت گشته لشکرگاه %~% مرغزاریت بوده راهگذر
# 7 اندرین ره هزار بتکده بیش %~% کرده ویران به جنبش لشکر
# 8 واندران غزو صد حصار افزون %~% به پی پیل کرده زیر و زبر
# 9 تو کشیده سپه به نار آیین %~% ماکوه از تو در گریز و حذر
# 10 وز شکوه تو روشنایی روز %~% تیره گشته بر اهل کالنجر
# 11 لب کفر از نهیب نهب تو خشک %~% چشم شرک از هراس بأس تو تر
# 12 خلق را ساخته معسکر تو %~% صورتی شد ز عرصه محشر
# 13 یک رمه کو دید هرگز کس %~% که روان شد به روی صحرا بر
# 14 هر یکی در میانه دو ستون %~% اژدهایی فرو فکنده ز سر
# 15 گرد رفتارشان به کوه و به دشت %~% بانگ آیینه شان به بحر و به بر
# 16 گر ندیدی که من همی گویم %~% پیش لشکرگه تو گو بنگر
# 17 تا ببیند گزیده پنجه پیل %~% همه هامون نورد و دریا در
# 18 همه عفریت شخص و صاعقه فعل %~% همه خارا سرین و سندان بر
# 19 وآنکه شاهست بر همه پیلان %~% ای عجب هیکلی است بس منکر
# 20 بی ستونیست با چهار ستون %~% گه برآرد گه دویدن پر
# 21 که تکش کرده ساده را کهسار %~% که پیش کرده کوه را کردر
# 22 چون بگردد برادر نکباست %~% چون تک آورد خواهر صرصر
# 23 زو ببیند اگر بنهراسد %~% چون بر او افکنند ژرف نظر
# 24 صورت چرخ و صورت مریخ %~% صولت باد و نعره تندر
# 25 گذر یشکهاش بر پولاد %~% همچو بر چوب سست زخم تبر
# 26 اثر پایهاش بر خارا %~% همچو بر خاک نرم شکل سپر
# 27 عدت ملک پادشاه اینست %~% حشواتست هر چه هست دگر
# 28 سنگ دارد ز بهر خرجش سیم %~% خاک دارد ز بهر جودش زر
# 29 بحر هدیه همی کند لؤلؤ %~% کوه تحفه همی دهد گوهر
# 30 از پی بزم او به ترکستان %~% بچگان پرورد همی مادر
# 31 وز پی رزم او به هندستان %~% کان همی زاید آهن خنجر
# 32 می دوانند رومیان خفتان %~% می رسانند روسیان مغفر
# 33 مرکب از بادیه همی آرند %~% ادهم و ابرش اشهب و اشقر
# 34 کسوت و فرش را پسنده بود %~% روم و بغداد و بصره و ششتر
# 35 به همه وقت ها ازین اجناس %~% هر کس آرد بضاعتی در خور
# 36 که تواند که زنده پیل آرد %~% تو توانی تو ای یل صفدر
# 37 چون تو باید سپاه سالاری %~% کاین چنین آمد از غزات و سفر
# 38 آفرین باید آفرین بر تو %~% هر زمانی ز ایزد داور
# 39 شادزی شادزی خداوندا %~% کز بزرگی و جاه چون تو پسر
# 40 تربت بو حلیم شیبانی %~% روضه ای شد ز خلد یا کوثر
# 41 ملکانه است هدیه تو بر او %~% راه حضرت به فرخی بسپر
# 42 تو مر این هدیه را تباه مکن %~% از دگر جنس هیچ هدیه مبر
# 43 تا ببینی که شهریار جهان %~% چون فزاید تو را محل و خطر
# 44 جای تو در گذارد از اقران %~% جاه تو برفرازد از محور
# 45 تا بیفزاید از زمین آهن %~% تا بیفروزد از هوا آذر
# 46 دولتت باد همدل و هم پشت %~% نصرتت باد همره و همبر
# 47 طلعت دانش تو چون خورشید %~% قامت رامش تو چون عرعر
# 48 کردگارت به فضل یاری ده %~% روزگارت به طوع فرمانبر
# 49 بر تو فرخنده و همایون باد %~% عمل و شغل و جاه و جای پدر
PageV1P158
### || [genre: Q]
# 1 بادی مسعود شاه دولت یار %~% تا ابد کامگار و برخوردار
# 2 شهریاری که چرخ بر نامش %~% گاه دولت کند سعود نثار
# 3 کرد عزم غزا و عزمش را %~% ظفر و فتح بر یمین و یسار
# 4 گشته بر مرکب فلک جولان %~% همچو خورشید نوربخش سوار
# 5 از بر آفتاب طلعت او %~% باز شد چتر آسمان کردار
# 6 شده خاک زمین به بوی عبیر %~% گشته فصل خزان به طبع بهار
# 7 تازیان باد گشته زیر عنان %~% بختیان ابر گشته زیر مهار
# 8 دست دولت همی کشد لشکر %~% چشم نصرت همی برد هنجار
# 9 در همه بوم هند هیبت شاه %~% لرزه افکنده بر جبال و قفار
# 10 نیست بر جای مانده یک مردم %~% نیست بر پای مانده یک دیوار
# 11 منهزم گشته هر چه بود سپاه %~% منهدم گشته بوته پیکار
# 12 وان تف تابدار در کوشش %~% نصرت و فتح را گرفته عیار
# 13 در پس این به چند روز کنند %~% تیغ او کوه و دشت را گلزار
# 14 پشت شاهان شود خمیده چو شاخ %~% دل رایان شود کفیده چو نار
# 15 باز در حمله گرز مسعودی %~% بر کشد سر به زخم همچون مار
# 16 بر شود گرد تیره از هر کوه %~% در شود خون تازه از هر غار
# 17 بدرد کفر پیرهن در بر %~% بگسلد شرک از میان زناز
# 18 باز پنهان کند به گرد و به خون %~% کافری در همه بلاد و دیار
# 19 سطوت آن عقاب عمر شکر %~% ضربت آن نهنگ جان اوبار
# 20 شود از تیغ ابر پیکر او %~% تربت گنگبار دریا بار
# 21 مرکبش را چه آب گیر و چه بحر %~% خنجرش را چه یک تن و چه هزار
# 22 ای به روی آفتاب ملک افروز %~% وی برای آسمان ملک نگار
# 23 کرد از همت تو گردون فخر %~% همت تو کند ز گردون عار
# 24 عزم تو در جهان ستاره مسیر %~% رای تو بر زمین سپهر آثار
# 25 رتبت تو که مرکز ملک است %~% برتر آمد ز گنبد دوار
# 26 در بزرگی تو سپهر محیط %~% کمتر آمد ز نقطه پرگار
# 27 صورتی کرد چرخ کلک تو را %~% تیر گفتار و مشتری دیدار
# 28 ساز او از قضا جهان ایمن %~% امر او در جهان قضا رفتار
# 29 عدل را ملک تو پناه و ملاذ %~% ملک را عدل تو شعار و دثار
# 30 عدل معشوق ملک تست به مهر %~% ملک عدل تو را گرفته کنار
# 31 طبع پهن تو بحر گوهر موج %~% دست راد تو ابر لؤلؤ بار
# 32 خورد زنهار جود تو بر گنج %~% داد رای تو خلق را زنهار
# 33 هست ممکن که آب و آتش را %~% ببرد لطف و عنف تو از کار
# 34 هر دو بی ره شوند و نبود نیز %~% بچه این و آن حباب و شرار
# 35 ترس جود تو در کف ضراب %~% حرص تاج تو در دل کهسار
# 36 لعل کردست گونه یاقوت %~% زرد کردست گونه دینار
# 37 گر بجنبد سموم هیبت تو %~% برنیاید ز آب بحر بخار
# 38 ور ببارد سحاب بخشش تو %~% برنخیزد ز خاک دشت غبار
# 39 عدل تو کرد حمله هیبت %~% تا تن ظلم را نماند قرار
# 40 داد تیغ تو شربت ضربت %~% تا تن فتنه را گرفت عیار
# 41 کوه را چون همی نگاه کنم %~% نیست با بخشش تو دستگزار
# 42 چرخ را چون همی نگاه کنم %~% نبود با محل تو مقدار
# 43 بخشش تو ولی دولت را %~% گنج ها داده بی قیاس و شمار
# 44 کوشش تو عدوی ملت را %~% در دل و دیده کوفته مسمار
# 45 هر که راندش ز پیش هیبت تو %~% ندهدش نزد خویش دولت بار
# 46 هر کرا دولت تو کرد عزیز %~% روزگارش نکرد یارد خوار
# 47 تا به باغ جلالتت بشکفت %~% مملکت را شکوفه ها هموار
# 48 عدل چون گل همی بخندد خوش %~% ظلم چون ابر می بگرید زار
# 49 هیچ بیمار و یک شکسته نماند %~% در جهان ای شه از صغار و کبار
# 50 به جز ار آنکه دلبران را هست %~% زلف و چشم شکسته و بیمار
# 51 همه کردارهای نیک تو دید %~% در جهان هر که بود بدکردار
# 52 رسم و کردارهای نیک آورد %~% شد ز کردارهای بد بیزار
# 53 در زمین از هراس و بأس تو بیش %~% نخورد شیر بره را زنهار
# 54 ساخته هر دو با همند چنانک %~% بره و شیر چرخ آینه وار
# 55 تو خداوندی و به جان کردند %~% همه شاهان به بندگیت اقرار
# 56 مرغزار تو گشت روی زمین %~% مر یکی شاه را در او مگذار
# 57 شه شکاری تو چون نماند شه %~% به ضرورت شوی تو شیر شکار
# 58 پیش دارنده زمان و زمین %~% همه شب برگرفته اند ابرار
# 59 از برای دعای دولت تو %~% دستها همچو پنجه های چنار
# 60 اندرین غزو و در چنین صد غزو %~% کردگار جهانت باشد یار
# 61 حاصل آید ز کردگار جهان %~% کامهای تو اندک و بسیار
# 62 شاخ هایی دمد ز همت تو %~% که همه فتح و نصرت آرد بار
# 63 تا بود خاک را به ذات سکون %~% تا بود چرخ را به طبع مدار
# 64 به ظفر شاه بند و شهرگشای %~% به هنر ملک ران و گیتی دار
# 65 شب و روز تو باد خرم و خوش %~% تا بود روز روشن و شب تار
# 66 هر موافق که باشدت بر صدر %~% هر مخالف که باشدت بردار
PageV1P159
### || [genre: Q]
# 1 جهان دارا به کام جهان دار %~% جهان جز بر سریر ملک مگذار
# 2 چو نام تست بخت تو همیشه %~% که هستش جفت سعد چرخ دوار
# 3 خداوندا زبان بنده تو %~% به شکر تو چو ابری شد شکربار
# 4 نگه کن تا عروسان ثنا را %~% چگونه تیز خواهد کرد بازار
# 5 ز خوبی بوستان مدحت تو %~% همه قصر تو خواهد کرد فرخار
# 6 هزار آوای بزمت بود خواهد %~% که خواهد کرد بزمت را چو گلزار
# 7 به جان خواهد ستودت زانکه جانش %~% تو دادی از پس یزدان دادار
# 8 به جان درمانده بود و کرده بر وی %~% زمانه روز روشن را شب تار
# 9 تن او ز انده و تیمار بی جان %~% چو مار گرزه اندر آهنین غار
# 10 به یک فرمان که فرمانت روان باد %~% رهانیدش از آن اندوه و تیمار
# 11 همی گردد همی در حضرت امروز %~% عزیز و سرفراز و نام بردار
# 12 همش هر جشن جاه و خلقت شاه %~% همش هر روز عز خدمت بار
# 13 همش توقیع سیم و غله بوده %~% بیاسوده دلش زاندوه پیکار
# 14 نه زن گوید که بر تن نیست جامه %~% نه گوید بچه بر سر نیست دستار
# 15 دعای شاه چون تسبیح گویند %~% عیال بی حد و اطفال بسیار
# 16 کنون این وام ها ماند و نماند %~% چو بر نقدی روانش کرد ادرار
# 17 که بگذارد بچاره یک یک این وام %~% برون آرد ز پایش یک یک این خار
# 18 بیاراید کنون دارالکتب را %~% به توفیق خدای فرد جبار
# 19 ز هر دارالکتب کاندر جهانست %~% چنان سازد که بیش آید به مقدار
# 20 به شادی برجهد هر بامدادی %~% بروبد خاک هر حجره به رخسار
# 21 به جان آن را عمارت پیش گیرد %~% که چون بنده نباشد هیچ معمار
# 22 دهد هر علم را نظمی که هر کس %~% بود از علم نوعی را خریدار
# 23 کند مشحون همه طاق و رف آن %~% به تفسیر و به اخبار و به اشعار
# 24 گر این گفتار او باور نیاید %~% تو را ظاهر شود زین پس به کردار
# 25 چه مردست آنکه همچون هم نباشد %~% مر او را در جهان گفتار و کردار
# 26 قوی دل گردد آنکه کاندرین باب %~% بود توقیع سلطان جهاندار
# 27 همیشه تا ز دور چرخ گردان %~% به گیتی شاهی و شادی بود یار
# 28 ز شاهی شاد بادی زانکه امروز %~% تویی شاهی و شادی را سزاوار
# 29 تو بر تخت جلالت شاد و شاهان %~% میان بسته به پیشت بنده کردار
PageV1P160
### || [genre: Q]
# 1 بنیاد دین و دولت می دارد استوار %~% سلطان تاجدار و جهاندار بختیار
# 2 خسرو علا دولت شاهی که دولتش %~% اندر زمانه فصل خزان را کند بهار
# 3 مسعود شاه مشرق و مغرب که هر زمان %~% بر تاج او سپهر سعادت کند نثار
# 4 عالی ز یمن طالع او فرق مشتری %~% روشن ز نور طلعت او چشم روزگار
# 5 دستش هزار بحر گشاید به گاه جود %~% رویش هزار مهر نماید به روز بار
# 6 اقبال او بر آب روان بر کشد بنان %~% انصاف او بر آتش سوزان کند نگار
# 7 تا دست او چو ابر ببارید بر جهان %~% در باغ ملک شاخ جلالت گرفت بار
# 8 ای کرده اختیار ز شاهان تو را خدای %~% هرگز ندید چشم جهان چون تو اختیار
# 9 با عدل تو ز سنگ بروید همی سمن %~% با سهم تو ز بحر برآید همی غبار
# 10 در رزم فتح یابی و در بزم گنج بخش %~% در خشم عفو خویی و در کینه بردبار
# 11 شاهی زمین گشایی و بر اوج آسمان %~% دارد زمین ز پایه تخت تو افتخار
# 12 تو آفتاب ملکی و از روی ورای تو %~% چون روزهای روشن گشته شبان تار
# 13 تا بوته آسمان نشد و آتش آفتاب %~% نگرفت عقل گوهر ملک تو را عیار
# 14 ای شاه شاه ملک شکاری تو در جهان %~% میدان ملک بیش نبیند چو تو سوار
# 15 بی شک عنان ملک بدینسان کند به دست %~% آن را که ملک باشد پرورده بر کنار
# 16 ای خسروی که باشد بر صحن صید تو %~% پیل دمانت باره و شیر ژیان شکار
# 17 گردون ز وقت آدم تا وقت ملک تو %~% بود از برای ملک تو را اندر انتظار
# 18 صاحبقران تویی و بلی طایع قران %~% این حکم بود و کرد ملک را بدین مدار
# 19 ای در جهان دولت شایسته پادشاه %~% وی از ملوک گیتی بایسته یادگار
# 20 تا شیرزاد شیر دل شیر زور تو %~% لشکر به غز و هند فرو راند شیروار
# 21 بازوی دولت تو چو بگشاد دست فتح %~% فرمود تیغ را به گه کارزار کار
# 22 رایت کشید بر مه ودر گرد رایتش %~% گردان کارزار چو شیران مرغزار
# 23 هر سو مصاف کرده زره پوش صد رفیق %~% یکسر عنان گشاده عنان دار سی هزار
# 24 از لشکرش هنوز نجنبیده یک نفر %~% کز هول او نهیب برآمد ز گنگبار
# 25 چون رستم از غلاف برآورد گاوسار %~% چون حیدر از نیام برآهیخت ذوالفقار
# 26 در بوم هند زلزله افکند هر سویی %~% کز هیبت و نهیبش بشکافت کوهسار
# 27 گه زینهار خورد و گهی زینهار داد %~% آن تیغ زینهار ده زینهار خوار
# 28 در کارزار هیچ نیاسود یک زمان %~% تا کرد کارزارش بر کفر کارزار
# 29 ننهاد روز و شب ز کف آن بی قرار تیغ %~% تا کار دین نداد به هندوستان قرار
# 30 رایان هند را ز اجل داد شربتی %~% کز مغزشان نخواهد بیرون شدن خمار
# 31 برزد به بت پرستان مردان دیو دست %~% بستد ز نامداران پیلان نامدار
# 32 بر کافران ز لشکر گیتی حصار کرد %~% تا چون حصار بستد پیلی ز هر حصار
# 33 پیلان که او گرفت چه پیلان که کوه کوه %~% پویان چو باد باد و زمین کرده غارغار
# 34 گویی ز روی هاشان تابد همی ظفر %~% گویی ز یشکهاشان بارد همی دمار
# 35 هست این همه که گفتم تا رفت و بازگشت %~% بود از فراق خدمت تو بادلی فگار
# 36 ناسود مغز عاقل او تا به مغز او %~% ناورد بوی حضرت تو باد مشکبار
# 37 تا خاک بارگاه نبوسید پیش تو %~% بر کام دل نگشت بهر نوع کامگار
# 38 دلشاد و شاد خوار شد از تو که تا ابد %~% با دید هر دو خسرو دلشاد و شاد خوار
# 39 وین پر هنر عزیزان شاهان نامور %~% در سایه سعادت و در حفظ کردگار
# 40 تا تیغ را ز ملک توان یافت کارگر %~% تا ملک را ز تیغ توان یافت استوار
# 41 چون باد باد تیغ تو بر ملک زورمند %~% چون کوه باد ملک تو از تیغ نامدار
# 42 رایان تو را مسخر و شاهان تو را مطیع %~% گردون تو را مساعد و اقبال دستیار
PageV1P161
### || [genre: Q]
# 1 مظفر آمد و منصور شاه گیتی دار %~% که هست یاور ملک و ز عمر برخوردار
# 2 سر سلاطین سلطان تاجور مسعود %~% که چرخ دارد بر حکم او به طوع مدار
# 3 کشید لشکر اسلام سوی خطه ملک %~% خدای ناصر و دولت معین و نصرت یار
# 4 بهار روی فروزانش آفتاب فروغ %~% به زیر سایه آن چتر آسمان کردار
# 5 زنند آینه پیل و زنگ و زد گویی %~% ز گرد لشکر منصور چرخ آینه وار
# 6 ز گرد ابر صفت گرد کوه رعد آوا %~% قرین فتح و ظفر پادشاه گیتی دار
# 7 ز زنده پیلان هر سو چو کوه کوه برفت %~% چو غارغار شد اطراف راه از آن رفتار
# 8 ز چند روز گذر کرد با نشاط و ظفر %~% به چند روز غزا کرد بر سبیل شکار
# 9 به خشت و تیر به هر بیشه عمر و جان بر بود %~% ز گرگ عمر شکار و ز شیر جان اوبار
# 10 فرو گرفت به لشکر چهار گوشه هند %~% چنانکه تاخت به هر گوشه ده هزار سوار
# 11 بکند پایه کفر و بسوخت مایه شرک %~% به تیغ طوفان فعل و به تیر صاعقه بار
# 12 چو گشت نیمی آراسته ز لشکر حق %~% به اسب و مال و غلام و غنیمت بسیار
# 13 بخواست نیز که نفس عزیز رنجه کند %~% به تیره میغ و به تیره شب و به تیره غبار
# 14 زمین هند به چشمش چو نقطه خرد نمود %~% به گردش اندر لشکر براند چون پرگار
# 15 فرو فرستاد از بهر عون و نصرت دین %~% خیاره کرد سپاهی ز لشکر جرار
# 16 بر آن سپاه و بر آن لشکر گران و بزرگ %~% چو شیر زادی لشکر کش و سپهسالار
# 17 به دست و بازوی دولت سپرد خنجر فتح %~% مثال داد که لشکر به گرد هند برآر
# 18 در آن همی نگرم کان هژبر گردنکش %~% همی سپاه چگونه کشد سوی پیکار
# 19 گهی چو رنگ دمان بر فراز کوه بلند %~% گهی چو شیر ژیان بر کنار دریا بار
# 20 به روز روشن راند چو ابرها لشکر %~% شب سیاه بود همچو اختران بیدار
# 21 به زیر رایت او بانگ برکشیده به فتح %~% چو رعد موکب منصور او به بیشه و غار
# 22 همی براند خون و هم برآرد دود %~% ز هر بزرگ سپاه و ز هر بلند حصار
# 23 فتاده روز و شب اندر میان هندستان %~% نفیر گیراگیر و خروش دارادار
# 24 یقین شناسم کاکنون بود برآورده %~% ز جان شاهان شمشیر او به رزم دمار
# 25 ز بت پرستان کشته بود گروه گروه %~% ز زنده پیلان رانده بود قطار قطار
# 26 ز دیوبندان بسته به بند چند نفر %~% ز ماه رویان کرده اسیر چند هزار
# 27 ز گنگبار درین وقت بازگشته بود %~% گرفته گوهر حق را به تیغ تیز عیار
# 28 به گردش اندر پیلان مست قلعه گشای %~% به پیشش اندر مردان گرد تیغ گذار
# 29 مراد و نهمتش آن باشد از جهان اکنون %~% که خاک بوسه کند پیش تخت شه گه بار
# 30 به شاه شرق نماید خجسته دیداری %~% ز تاجداران سازد به پیش شاه نثار
# 31 خدایگانا زین شاهزادگان برخور %~% سران شهر گشای ویلان لشکردار
# 32 بزرگ شاها چون شد عزیمت تو درست %~% که گرد ملک برآیی یکی سکندروار
# 33 سپاه راندی عزم تو هم عنان خزان %~% رجوع کردی رخش همرکاب بهار
# 34 به شادکامی می خواه با هزار نشاط %~% که نوبهاری بشکفت چون هزار نگار
# 35 ز نقش نیسان در چشم صورت دیباست %~% ز صوت قمری در گوش لحن موسیقار
# 36 همیشه تا بود از مهر و ابر نفع جهان %~% گهی چو مهر بتاب و گهی چو ابر ببار
# 37 ز ملک کامل در دیده های عدل تو نور %~% ز عدل شامل بر شاخه های برگ تو بار
PageV1P162
### || [genre: Q]
# 1 بر صفه پادشاه بگذر %~% و آرایش تخت و ملک بنگر
# 2 تا بینی در سرای سلطان %~% طوبی و نعیم و حوض کوثر
# 3 بر تخت نشسته خسرو شرق %~% منصور مؤید و مظفر
# 4 سلطان ملک ارسلان مسعود %~% تاج ملکان عصر یکسر
# 5 بی رنج به کام دل رسیده %~% از یاری بخت و عون کرکر
# 6 بسپرده به پای هفت گردون %~% آورده به دست هفت کشور
# 7 ای نازش کلک و قوت تیغ %~% ای رتبت بخت و عز افسر
# 8 روزی که شد از بلا چو دوزخ %~% هامون ز سپاه و روز محشر
# 9 پر تف سر هر مه سرافراز %~% پر خون دل هر یل دلاور
# 10 پوشیده تن مبارک تو %~% از نصرت و فتح درع و مغفر
# 11 افکنده همای بر تو سایه %~% زآن رایت سعد ماه پیکر
# 12 اندر صف رزم تاختی رخش %~% ای شاه جهان گشای صفدر
# 13 در زیر تو تابدار باره %~% در دست تو آبدار خنجر
# 14 خیزان خیزان چو شیر شرزه %~% گردان گردان چو باد صرصر
# 15 نصرت سپه تو را پیاپی %~% با رایت تو ظفر برابر
# 16 وآن لحظه ز بهر خدمت تو %~% خورشید پدید شد ز خاور
# 17 بر چتر و علامت تو افشاند %~% هر نور که داشت چشمه خور
# 18 آورد عنان تو گرفته %~% با مرکز ملک سعد اکبر
# 19 شد ملک به ساعتی مهیا %~% شد فتح به لحظه ای میسر
# 20 چون قدرت یافت دست دولت %~% بر چرخ نهاد پای منبر
# 21 بخشایش دیده اهل گیتی %~% از جود تو شاه جودپرور
# 22 وآسایش یافت خلق عالم %~% از داد تو شاه دادگستر
# 23 از دولت تو جهان دولت %~% بفزود جمال و زینت و فر
# 24 بر گوهر شب چراغ شد تاج %~% از گوهرت ای چراغ گوهر
# 25 رحمت کردی و فضل چندانک %~% چون دید زمان نداشت باور
# 26 ای آنکه چو تو نبود و نبود %~% یک شاه دگر به عالم اندر
# 27 نه چرخ به پیش تو تواناست %~% نه کوه به نزد تو توانگر
# 28 تو شاه بسنده ای جهان را %~% حاجت نبود به شاه دیگر
# 29 امروز بهار عالم آمد %~% تا تازه بهار ملک در خور
# 30 شد باغ چو بارگاه خر خیز %~% شد راغ چو کارگاه ششتر
# 31 از ابر همه زمین ملون %~% از باد همه هوا معطر
# 32 آراسته تن تذرو رنگین %~% بر قمری جفت بر صنوبر
# 33 هر سر و بنی به رنگ طوطی %~% در سایه ابر چون کبوتر
# 34 شست ابر به اشک روی گیتی %~% ساقی برجه به سوی ساغر
# 35 شد ملک ز سر جوان و تازه %~% پر کن قدح نبید تا سر
# 36 ای شاه به تخت ملک بنشین %~% می خواه و به یاد ملک می خور
# 37 آفاق به دست قهر بستان %~% افلاک به پای قدر بسپر
# 38 ایمای تو را جهان متابع %~% فرمان تو را فلک مسخر
# 39 جاه تو ز عرض عالم افزون %~% رای تو ز طول چرخ برتر
PageV1P163
### || [genre: Q]
# 1 ای ماه دو هفته منور %~% این هفته منه ز دست ساغر
# 2 برخیز و طرب فزای و می ده %~% بنشین و نشاط جوی و می خور
# 3 کاقبال خدایگان عالم %~% از چرخ مرا کشید برتر
# 4 خورشید ملوک جای من کرد %~% با زهره و مشتری برابر
# 5 ای روی تو سوسن شکفته %~% وی چشم تو نودمیده عبهر
# 6 در عبهر تو ز سحر سرمه %~% بر سوسن تو ز مشک چنبر
# 7 این بزم چو روی خویش بنگار %~% بنشین و به روی عقل بنگر
# 8 تا جان و روان خویش بندم %~% در خدمت شهریار صفدر
# 9 سلطان ملک ارسلان مسعود %~% تاج ملکان هفت کشور
# 10 آن شاه که وقف کرد یزدان %~% بر نامش ملک تا به محشر
# 11 ای رتبت جاه و خطبه تو %~% بر اوج سپهر برده منبر
# 12 از جزم تو رسته کوه بابل %~% در عزم تو زاده باد صرصر
# 13 از تیغ تو یافت عدل قوت %~% وز عدل تو یافت ملک زیور
# 14 بر روی زمین نماند درویش %~% از جود تو شاه جود پرور
# 15 وز خلق جهان نماند مظلوم %~% از داد تو شاه دادگستر
# 16 ناهید به پیش همت تست %~% بر چرخ به کف گرفته مزمر
# 17 از بهر عطای بندگان هست %~% در قصر تو ای به جاه قیصر
# 18 در بسته میان هزار دربان %~% بر کار شده هزار زرگر
# 19 در ساحت بزم تو زمین را %~% جود تو تهی نشاند از زر
# 20 بر عرصه ملک تو جهان را %~% تیغ تو کند به جان توانگر
# 21 جان خورده ز کوشش تو هیبت %~% کان برده ز بخشش تو کیفر
# 22 زان تا هم دولت تو پاید %~% بر گردون جفت شده دو پیکر
# 23 خورشید به ابر درکشد روی %~% چون بر سر تو ببیند افسر
# 24 از شادی روی تو بیفروخت %~% در تاج تو رنگ روی گوهر
# 25 وز هیبت بأس تو بیفسرد %~% در صفحه خنجر آب خنجر
# 26 تا امر هوای تو نباشد %~% گردون نشود به دور محور
# 27 تا حکم رضای تو نخواهد %~% قائم نبود عرض به جوهر
# 28 ای بزم تو خلد پر ز نعمت %~% گویی تو به صحن خلدی اندر
# 29 از امن تو رست شاخ طوبی %~% وز جود تو زاد حوض کوثر
# 30 وز عدل تو هیچ خسته دل را %~% ای شاه نگشت یارد آذر
# 31 در دست تو تیغ چون بخندد %~% خون گرید زار درغ و مغفر
# 32 ای بر عالم به حق خداوند %~% وی در گیتی به عدل داور
# 33 آن یافتم از شرف که هستند %~% در حسرت آن ملوک یکسر
# 34 تا ماند بنده ثناگوی %~% در وصف تو ای شخ ثناخر
# 35 پر مدح کند هزار دیوان %~% پر شکر کند هزار دفتر
# 36 ای بخت به فر تو مزین %~% وی تاج به روی تو منور
# 37 سرهنگ محمد علی را %~% شغلی دادی بزرگ و در خور
# 38 آن مرد که هست شیر شرزه %~% وان شیر که هست مرد منظر
# 39 از حشمت این ستوده بنده %~% وین قلعه به آسمان کشد سر
# 40 زین پس همه در مصالح ملک %~% دارد شب و روز را برابر
# 41 بر کار بود به روز چون چرخ %~% بیدار بود به شب چو اختر
# 42 وان چیست ز رای تو که اقبال %~% آن را نبود به طبع رهبر
# 43 امروز ربیع تو چو بفزود %~% این رتبت و این سعادت و فر
# 44 در هند کشد سپاه بی حد %~% در غزو کند فتوح بی مر
# 45 امسال محمد سپهبد %~% کوهست ربیع را برادر
# 46 از مرکز خویش تا سرندیب %~% یکسر بکشد سپاه و لشکر
# 47 در هند ورا به دولت تو %~% صد فتح قوی شود میسر
# 48 در غزو به خدمتت شتابد %~% منصور مؤید و مظفر
# 49 آرد ملکا به رسم خدمت %~% پیلان جهان گشای منکر
# 50 صد پیل دگر بیارد امثال %~% از پیل ملک پسند بهتر
# 51 هر جا که روند هر دو بادند %~% در نصرت ایزد گرو گر
# 52 زیرا که چنین دو بنده نیک %~% هرگز نبود به گیتی اندر
# 53 تا گوی زمین بود معلق %~% تا چرخ فلک بود مدور
# 54 جز برگه غز و ناز منشین %~% جز فرش نشاط و لهو مسپر
# 55 ایمای تو را قضا متابع %~% فرمان تو را قدر مسخر
PageV1P164
### || [genre: Q]
# 1 چه مرکبست که او را نه خفتن ست و نه خور %~% چو چرخ پر ز ستاره چو کان پر ز گهر
# 2 بسان صورت مانی ز خامه مانی %~% بسان لعبت آزر ز رنده آزر
# 3 رخش بسان رخ من ز عشق آن گلرخ %~% دلش بسان دل من ز هجر آن دلبر
# 4 برو ز دست حکیمان روزگار نشان %~% درو ز عارض و زلفین آن نگار اثر
# 5 غذا دهند مر او را و چون نیافت غذا %~% ز یافتنش بیابند جای دور خبر
# 6 از آن دهند مر او را که چار طبع جهان %~% بپرورندش تا شد به چنگ دریا در
# 7 و یا از آنکه بود دیده چند گاه حصار %~% حصار گرد آن گرد و نواحی بربر
# 8 بسان عشق که پنهانش کرد نتوانند %~% بسان فضل که هر جایگه شود مضمر
# 9 عزیز دارند او را همی همه عالم %~% که می نسب کند از خلق خسرو صفدر
# 10 خدایگان جهان خسرو زمان محمود %~% که نزد شاهان چون نزد خلق پیغمبر
# 11 خرد چو جسمی و نامش درو بسان روان %~% هنر چو چشمی و ذاتش درو بسان بصر
# 12 هزار نکته به هر لفظش اندرون پیدا %~% هزار فضل به هر نکته اش درون مضمر
# 13 به عمر خوش نخفتی شبی سکندر هیچ %~% اگر بدیدی در خواب تیغش اسکندر
# 14 به هیچ حال نگشتی ز بهر آب حیات %~% اگر بیافته بودی ز جود شاه مطر
# 15 چگونه گیرد آرام خان ترکستان %~% چگونه باشد ایمن به روم در قیصر
# 16 که چنگ ویشک بپوشد به پنجه و بتیفوز %~% ز سهم تیغش در بیشه شیر شرزه نر
# 17 ز بیم تیغش بر خویشتن کند نوحه %~% هر آهنی که کند بدسگال او مغفر
# 18 به عالم اندر کس فتح را به نستودی %~% اگر نبودی با فتح رایتش همبر
# 19 چراست از پی شمشیر او ظفر دایم %~% اگر نه بنده شمشیر او شدست ظفر
# 20 اگر نه باد وزانست اصل مرکب او %~% چرا چو باد وزان باشد او به بحر و به بر
# 21 وگرنه بست گرو با فلک چرا چو فلک %~% به گاه جولان کند به میدان در
# 22 وگرنه بنده او شد هلال و بدر چرا %~% یکیش زیر کف است و یکی به جبهت بر
# 23 چهار طبع جهان باشد او به چهار مکان %~% چهار وقت مخالف برین شگفت نگر
# 24 به گاه بودن خاک و به گاه جستن باد %~% سوی نشیب چو آب و سوی فراز آذر
# 25 ایا مظفر پیروز بخت روزافزون %~% بگیر گیتی و در وی بساط دین گستر
# 26 که گشت رای رزین تو را قضا بنده %~% که گشت امر روان تو را قدر چاکر
# 27 همیشه تا که بتابد زمین ز سیر فلک %~% همیشه تا که بتابد ز آسمان اختر
# 28 ز بخت خویش بناز و به ملک در بگراز %~% به کام خویش بزی و ز عمر خود برخور
# 29 به جای باد مقیم آسمان دولت تو %~% ز آفتاب سعدت بادی همیشه باد انور
# 30 به کامگاری بادی گشاده دایم دست %~% به پادشاهی بادی همیشه بسته کمر
PageV1P165
### || [genre: Q]
# 1 همی گذشت به میدان شاه کشور %~% عظیم شخصی قلعه ستان و صفدر
# 2 بسان گردون رفتار و رنگ و فعلش %~% چو ماه بر روی آئینه منور
# 3 چو چرخ و عقدش تابان بسان انجم %~% چو ابر و برقش غران به جای تندر
# 4 نه باد لیکن در جنگ باد صولت %~% نه کوه لیکن در حمله کوه پیکر
# 5 بسان مرکز بر مرکز معلق %~% به زیر گنبد چون گنبد مدور
# 6 به پای گرد برآرد ز کوه بابل %~% به یشک خاک برآرد ز حصن خیبر
# 7 به گاه رفتن ماننده سماری %~% چهار پایش مانند چار لنگر
# 8 گه دویدن مانند اسب تازی %~% رونده اسبی از نیکویی مصور
# 9 زمین نوردی زین خنگ زیور اسبی %~% که هست زیور اسبان خنگ زیور
# 10 سرین و گردن و پشت و برش مسمن %~% میان گرده و پای و رخش مضمر
# 11 به گاه جستن مانند برق لامع %~% گه دویدن مانند باد صرصر
# 12 به شکل چنبر ناوردگاه سازد %~% وگر بخواهی بیرون جهد ز چنبر
# 13 چو چرخ محور گردد به گاه جولان %~% چنانکه گردد زو خیره چرخ محور
# 14 نه از مؤخر پیدا ورا مقدم %~% نه از مقدم پیدا ورا مؤخر
# 15 زوهم پیش شود او گه دویدن %~% اگر کنندش با وهم هیچ همبر
# 16 چنان دود چو دوانی برابر او را %~% که پای بیرون بنهد ز خط مسطر
# 17 ز هیچ چیز نترسد بسان نیزه %~% ز هیچ باک ندارد بسان خنجر
# 18 چگونه خنجری آن خنجری که وصفش %~% همی نگنجد کس را به خاطر اندر
# 19 سپهر صورت تیغی که از صحیفه ش %~% به جای زهره و تیر و نجوم دو پیکر
# 20 هزار کوکب مریخ گشته پیدا %~% که حکمشان همه نحسست بر عدو بر
# 21 چو وهم لابد اندر شود به هر دل %~% چو عقل ناچار اندر شود به هر سر
# 22 ز گونه گونه عرضهاست پر جواهر %~% ولی جواهر او را عرض چو جوهر
# 23 چنین شنیدم از مردمان دانا %~% که می بسنبد الماس گوهرآور
# 24 دروست گوهر و الماس طبع تیغش %~% چرا نسنبد الماس وار گوهر
# 25 چو چرخ و نورش مانند نور کوکب %~% چو آب و فعلش مانند فعل آذر
# 26 ز نور او شده روز حسود مظلم %~% ز صفوتش شده عیش عدو مکدر
# 27 چو وصل شاه جهان یافت او ز شادی %~% عروس وار بیاراست تن به زیور
# 28 چو نوعروسان زین روی دایم اکنون %~% گهی لباسش احمر بود گه اخضر
# 29 هر آن تنی که بدین تیغ گشت بی جان %~% نباشد او را هول نکیر و منکر
# 30 غذای او همه مغز عدوی بی دین %~% لباس او همه از خون مرد کافر
# 31 چو آتشست و بسوزد دل مخالف %~% وز آب گردد افزون فروغ اخگر
# 32 هر آنکه روزی در دهر گشت کشته %~% ازو طلب کند او جان به روز محشر
# 33 اگر نداری باور همی حدیثم %~% ازو بری به گه کارزار کیفر
# 34 همیشه باشد ازو مملکت به رونق %~% چو کلک باشد با او همیشه یاور
# 35 چگونه کلکی کلکی کزو بزاید %~% هزار معنی چون زاید ز مادر
# 36 چو یار دلبر معشوق و سرو قامت %~% چو مرد بیدل گریان و زرد و لاغر
# 37 چو کار گیتی بسته گره ز گیتی %~% چو رنگ خورشید رنگش ز تابش خور
# 38 بسان ماه و چو پیدا شد از سپهرش %~% به نور معنی گردد سپهرش انور
# 39 چو از سپهر فرو شد چو ماه روشن %~% شود سپهرش تاری و تیره یک سر
# 40 به رنگ زر شده بیماروار و او را %~% ز مشک بالین و ز سیم ناب بستر
# 41 اگر ز بالین تیره شود سر او را %~% ولیک تنش به بستر همه منور
# 42 ز بیم آنکه سر او چو تنش گردد %~% همی خضاب کند سر به مشک اذفر
# 43 بسان مستان از ره رود به یک سو %~% ز باده گویی خورده ست یک دو ساغر
# 44 از آنکه در خم مانند رنگ و بویش %~% به رنگ لعل بدخشی و بوی عنبر
# 45 به جامی از وی گردد غمی نشاطی %~% به جرعه از وی گردد جبان دلاور
# 46 به جام زرین همچون گل موجه %~% درونش احمر باشد برونش اصفر
# 47 گهی چو مرد معمر ولیکن از او %~% شود به طبع جوان مردم معمر
# 48 معین من به گه مدح شاه عالم %~% که هست بر همه شاهان دهر سرور
# 49 امیر غازی محمود سیف دولت %~% خدایگان جهان شاه دادگستر
# 50 شهی که دارد ظاهر چو پاک باطن %~% شهی که دارد مخبر چو خوب منظر
# 51 مراد او را گشته قضا متابع %~% هوای او را گشته قدر مسخر
# 52 زمین ز پایه تختش فزود رتبت %~% فلک ز عالی قدرش گرفت مفخر
# 53 شده ز سهمش تاری هزار خانه %~% شده ز نامش روشن هزار منبر
# 54 سپید گشته به مدحش هزار خاطر %~% سیاه گشته ز شکرش هزار دفتر
# 55 به گاه بخشش مانند حاتم طی %~% به گاه کوشش مانند رستم زر
# 56 نه با سنانش جوشن بود چو جوشن %~% نه با حسامش مغفر بود چو مغفر
# 57 به خواب دید غضنفر حسام او زآن %~% ز تب نباشد خالی تن غضنفر
# 58 ز بس که شاهان بوسند فرش او را %~% شدست فرشش ز آثار لب مجدر
# 59 به پیش خاطر او آفتاب تاری %~% به نزد همت او آسمان محقر
# 60 شها ز عدل تو چونان شدست گیتی %~% که باز جفت شد از بیم با کبوتر
# 61 شده نگون ز نهیب تو تاج کسری %~% شده خراب ز بیم تو قصر قیصر
# 62 منور است به رأی تو هفت گردون %~% مزین است به روی تو هفت کشور
# 63 فراخته ست برای تو چتر و رایت %~% فروخته ست به فر تو تخت و افسر
# 64 ز نور روی تو عالم شدست روشن %~% ز بوی خلق تو گیتی شده معطر
# 65 همی سعود بود حکم نجم زهره %~% چو گشت رای تو شاها برو مجاور
# 66 بلند گردون با همتت زمین است %~% بزرگ دریا با فک تست فرغر
# 67 ز ذوالفقار تو آن دیده اند شاهان %~% که خلق دیدند از ذوالفقار حیدر
# 68 به نزد خلق ظفر زآن ستوده باشد %~% که مر حسام و سنان تراست رهبر
# 69 اگر چه شعر رهی نیست شهریارا %~% به لفظ و معنی با شعرها برابر
# 70 ز دق مسلم باشد ز عیب خالی %~% نباشد از سخن هیچ کس مزور
# 71 چو بنده پیش تو مدحت کند روایت %~% دهان بنده به مدحت شود معنبر
# 72 هر آن مدیح که خالی بود ز نامت %~% بودش معنی منحول و لفظ ابتر
# 73 سخن به مدح تو نازد خدایگانا %~% چنانکه اخبار از هاشمی پیمبر
# 74 نکرد شاها بنده هیچ وصف نادر %~% که در صفات معانی نشد مکرر
# 75 تمام کرد یکی مدحتی چو بستان %~% ز وزن و معنی لاله ز لفظ عبهر
# 76 چنانکه راشدی استاد این صناعت %~% کند فضایل آن پیش شه مفسر
# 77 بدیهه گفته ست اندر کتابخانه %~% به فر دولت شاهنشه مظفر
# 78 بدان طریق بنا کردم این که گوید %~% حکیم راشدی آن فاضل سخنور
# 79 رونده شخصی قلعه گشای و صفدر %~% پناه عسکر و آرایش معسکر
# 80 مفاعلن فعلاتن مفاعلن فع %~% ز وزن مجتث باشد به وزن کمتر
# 81 خدایگانا امروز راشدی را %~% به فر دولت سلطان ابوالمظفر
# 82 رسید شعر به شعری و شد به گیتی %~% چو جود کف تو اشعار او مشهر
# 83 ز شعر اوست همه شعرهای عالم %~% چنانکه هست همه فعل ها ز مصدر
# 84 چو نثر او نبود نثر پر معانی %~% چو نظم او نبود نظم روح پرور
# 85 اگر نباشد پیشت رهی مصدق %~% وگر نداری مر بنده را تو باور
# 86 حدیث کردن بی حشو او نگه کن %~% بدین قصیده که امروز خوانده بنگر
# 87 دهند بی شک افاضل بدان گواهی %~% اگر به فضلش سازد رهیت محضر
# 88 هر آنکه یارش اقبال شاه باشد %~% طریق شعر بود نزد او میسر
# 89 خدایگانا می خور به شاد کامی %~% به لحن چنگ و به آرامی نای و مزمر
# 90 به روی حوری رویش چو نقش مانی %~% ز دست ترکی قدش چو سرو کشمر
# 91 به روی ماه تمام و به چشم نرگس %~% به زلف عنبر ناب و به قد صنوبر
# 92 به آب رویش نور جمال پیدا %~% به خم چشمش سحر حلال مضمر
# 93 زیاد بادت از بخت هر زمان عز %~% فزونت بادا در ملک هر زمان فر
# 94 همیشه تا ز زمین بردمد بنفشه %~% همیشه تا ز فلک می بتابد اختر
# 95 به فر و شادی و لهو و نشاط بنشین %~% ز عمر و دولت و شادی ملک بر خور
# 96 همیشه دولت تو یاور و مساعد %~% همیشه ناصر تو ایزد کروگر
# 97 زمانه رای تو را گشته همچو بنده %~% سپهر قدر بلند تو را چو چاکر
# 98 همیشه چتر تو را یمن و فتح همره %~% همیشه تیغ تو را نصر و سعد همبر
PageV1P166
### || [genre: Q]
# 1 آن لعبت کشمیر و سرو کشمر %~% چو ماه دو هفته درآمد از در
# 2 با زیور گردان کارزاری %~% با مرکب تازی و خنگ زیور
# 3 در زلف دوتایش جمال پیدا %~% در چشم سیاهش دلال مضمر
# 4 سینه ش چو ز سیم سپید تخته %~% جعدش چو ز مشک سیاه چنبر
# 5 بنشست چو یک توده گل به پیشم %~% بربود دل من بدان دو عبهر
# 6 گفتا که همایونت باد و فرخ %~% این عید و صد عید و جشن دیگر
# 7 بخت تو چو نام تو با سعادت %~% روز تو چو رخسار من منور
# 8 گفتم که بوم با سعادت و عز %~% با دولت و اقبال و نصرت و فر
# 9 آن بنده که هر روز بامدادان %~% بوسد ز می قصر شاه صفدر
# 10 محمود شهنشاه سیف دولت %~% تاج سر شاهان هفت کشور
# 11 آن شاه مظفر امیر غازی %~% فرزند شهنشاه ابوالمظفر
# 12 در دولت عالی چو روح در تن %~% در ملکت باقی چو عقل در سر
# 13 ای دست بزرگی تو نهاده %~% بر تارک دولت ز عدلت افسر
# 14 ای کشتی خشم تو را همیشه %~% حلم تو به دریای عفو لنگر
# 15 بر کف تو فرضست مال دادن %~% زیرا که شدست از سخا توانگر
# 16 با عز کف تو بیافت باده %~% چون روی ولی تو گشت احمر
# 17 تا زر بر تو خوار دید خود را %~% چون روی عدوی تو گشت اصفر
# 18 مؤمن ز حسام تو گشته ایمن %~% کافر ز سنان تو برده کیفر
# 19 گردون به بر همت تو مرکز %~% دریا به بر کف تو چو فرغر
# 20 هر خامه که نامت نبشت خواهد %~% بدود به سر و دیده روی دفتر
# 21 هر خطبه که نام تو برد روزی %~% گردون شود از افتخار منبر
# 22 گویی که قضا را خدایگانا %~% با خنجر تو کرده اند همبر
# 23 هر جا که قضا رفت خنجر تو %~% آنجا برسد با قضا برابر
# 24 از بس که بر او مهر نصرت تست %~% ماننده کان گشت پر ز گوهر
# 25 وز بس که بر او فتح داده بوسه %~% رویش همه شد سر به سر مجدر
# 26 شاها تو سلیمان روزگاری %~% مرغان تو تیرهای با پر
# 27 چون باد تو را مرکبان تازی %~% با باد همه همعنان و همبر
# 28 آمد ملکا عید و رفت روزه %~% بنشین به مراد و بخواه ساغر
# 29 در دولت و اقبال باش دایم %~% بگذار جهان و ز جهان بمگذر
# 30 میمون و همایونت عید تازی %~% عید رمضان و سنت پیمبر
# 31 مقبول کناد از خیر و طاعت %~% روزی ده خلق ایزد اکبر
# 32 بادات مصون بقای دولت %~% تا هست همیشه فلک مدور
PageV1P167
### || [genre: Q]
# 1 چو شد فروزان از تیغ کوه رایت خور %~% بسان رایت سلطان خدایگان بشر
# 2 هوا ز تابش خورشید بست کله نور %~% زمین ز نورش پوشیده جامه اصفر
# 3 شب از ستاره برافکنده بد شمامه سیم %~% فرو فکند جلاجل خور از نسیج بزر
# 4 مصاف لشکر روز و مصاف لشکر شب %~% چو روم و زنگ در آویخته به یکدیگر
# 5 ولیک گشت هزیمت ز پیش لشکر روم %~% سپاه زنگ و معسکرش گشت زیر و زبر
# 6 بسان لشکر بدخواه دین حق که شود %~% هزیمت از سپه پادشاه دین پرور
# 7 سرای پرده شب را بسوخت آتش روز %~% شب از نهیبش بدرید قیرگون چادر
# 8 نگار خود را دیدم که اندر آمد شاد %~% چو ماه مشکین خال چو سرو سیمین بر
# 9 ز روی خوب برافروخته دو لاله سرخ %~% پدید کرده به بیجاده در دو عقد درر
# 10 سلام کرد و مرا گفت کاین نشستن چیست %~% مگر نداری ازین مژده بزرگ خبر
# 11 که قطب ملت محمود سیف دولت و دین %~% نهاد روی سوی هند با هزار ظفر
# 12 چو این خبر ز دلارام خویش بشنیدم %~% ز جای خویش بجستم نهاده روی به در
# 13 نشستم از بر آن برق فعل رعد آوا %~% بجست زیر من آن بادپای که پیکر
# 14 ز جای خویش برآمد بسان باد وزان %~% نهاد روی سوی ره بسان مرغ بپر
# 15 بدین صفات همه راه رفت نعره زنان %~% به قصد خدمت دستور شاه شیر شکر
# 16 چو من بدیدم فرخنده درگه شاهی %~% بدان کمال برافراخته به کیوان سر
# 17 شدم پیاده و بر خاک برنهادم روی %~% به شکر پیش خداوند خالق الاکبر
# 18 همی دویدم روبان زمین به راه دراز %~% به روی تا به بر شاه خسرو صفدر
# 19 خجسته طلعت خسرو بدیدم اندر صدر %~% چو آفتاب و چو زهره ز هر دو روشن تر
# 20 تبارک الله گفتم بدین پدید آمد %~% کمال قدرت دادار ایزد داور
# 21 خدایگان جهان پادشاه گیتی دار %~% که رای او به سر ملک بر نهاد افسر
# 22 بدو بنازد شاهی و تخت و تاج و نگین %~% چنان که دین خدای جهان به پیغمبر
# 23 خرد چو جسمی و نامش درو بسان روان %~% هنر چو چشمی و رایش درو بسان بصر
# 24 هزار نکته به هر لفظش اندرون پیدا %~% هزار لفظ به هر نکته اش درون مضمر
# 25 نیام تیغ جهانگیر او دو چشم قضا %~% غلاف خشت عدو مال او دهان قدر
# 26 صریر تیرش دارد دو چشم زهره ضریر %~% خروش کوسش دارد و گوش گردون کر
# 27 به رزمگاه کمان و سپر به گاه جدال %~% به دست خسرو ناگه بگرید ابرو قمر
# 28 به عمر خویش نخفتی شبی سکندر اگر %~% بدیده بودی در خواب تیغش اسکندر
# 29 به هیچ حال نگشتی ز بهر آب حیات %~% اگر بیافته بودی ز جود شاه مطر
# 30 چگونه گیرد آرام خان ترکستان %~% چگونه باشد ایمن به روم اسکندر
# 31 به جنگ یشک بپوشد به پنجه و به نقود %~% ز بانگ یوزش در بیشه شیر شرزه نر
# 32 نفیر و شعله در دشمنان شاه افتد %~% هنوز رایت منصور او مقیم لطر
# 33 سفر کند ز تن حاسدانش جان و روان %~% چو کرد همت عالیش عزم و قصد سفر
# 34 چو تیغ شاه مجرد شود به گاه وغا %~% ز وهم و هیبت او در وغا بلرزد سر
# 35 زیان نبودی از مرگ خسروا خداوندا %~% بگیر گیتی و در وی بساط دین گستر
# 36 اگر چو قدر تو بودی بر آسمان به علو %~% زحل نمودی از آن صد هزار چندان خور
# 37 به عالم اندر هر فتح را به دستوری %~% اگر نبودی با فتح گشتنش همسر
# 38 ز بیم تیغش بر خویشتن کند نوحه %~% هر آهنی که کند بدسگال از آن مغفر
# 39 اگر نه همت تو داردی گرفته حصار %~% بر آسمان شودی نامت از سر منبر
# 40 خدای باری شب را و روز روشن را %~% شها ز خشم و ز مهر تو آفرید مگر
# 41 بدان دلیل درستست این حدیث که هست %~% یکی چو خشم تو مظلم یکی چو مهر انور
# 42 به مهر و خشم تو شاها همی کند نسبت %~% به گاه مهر بهشت و به گاه خشم سقر
# 43 بهشت و دوزخ دعوی همی کنند چنین %~% من این نگویم هرگز نه این کنم باور
# 44 که گر ز مهر و ز خشمت بدی نعیم و جهیم %~% نشان ندادی کس در جهان یکی کافر
# 45 اگر نه کف تو در بزم زر پراکندی %~% چنان فتادی ما را گمان که هست مطر
# 46 اگر کفت را گویم شها که چو دریاست %~% از آن که دارد دریا دو چیز نفع و ضرر
# 47 درست باشد قول رهی بدانکه گفت %~% به گاه بخشش نفع است و گاه کوشش ضر
# 48 بدان بلرزد شاه زمین که یاد آرد %~% از آن عمود گران سنگ و حمله منکر
# 49 یکی بلرزد بر خویشتن ز هیبت آن %~% ولیک باز براندیشد او ز حلم تو بر
# 50 اگر نه حلم تو بودی بدان که جرم زمین %~% ز سهم گر ز تو گشتی همه هبا و هدر
# 51 مباد شاها هرگز سپاه بی تو از آنک %~% حشر به تو سپه است و سپه بی تو حشر
# 52 ایا ز عدل وز انصاف بر نهاده کلاه %~% و یا ز رادی و مردانگی ببسته کمر
# 53 به سوی حضرت عالی شده به طالع سعد %~% سلامتت همراه و سعادتت همبر
# 54 خجسته بودت و میمون شدن به حضرت شاه %~% خجسته بادت باز آمدن بدین کشور
# 55 به پیشت آمده شاها پذیره ابر و هوا %~% نثار کرد به پیشت به جمله در و گهر
# 56 همیشه تا بود این آفتاب تابنده %~% گهی بتابد از باختر گه از خاور
# 57 گهی ببار و بتاب و گهی بگیر و بده %~% گهی بدار و رها کن گهی بیار و ببر
# 58 بتاب همچون ماه و ببار همچون ابر %~% بگیر ملک شهان و بده به هر چاکر
# 59 بدار ملک و رها کن ز بندگانت گناه %~% بیار رایت قیصر ببر ز ملکش فر
PageV1P168
### || [genre: Q]
# 1 ای آذر تو بافته از غالیه چادر %~% اندر دل عشاق ز دست آذرت آذر
# 2 زلفین تو ریحان دل عشاق تو جنت %~% دیدار تو خور دیده عشاق تو خاور
# 3 نه سرو سهی چون تو و نه لاله خودرو %~% نه طرفه چین چون تو و نه لعبت آذر
# 4 اندر دل عشاق تو آنست ز عشقت %~% کاندر دل حساد شهنشاه ز خنجر
# 5 سیف دول آن شاه که از رای رفیعش %~% گشتست جهان هنر و رادی انور
# 6 ای شاه سخی دست که درگاه سخاوت %~% لفظت درر افشاند دستت در و گوهر
# 7 ای شاه تو خورشیدی زیرا که چو خورشید %~% نور تو رسیدست به آفاق سراسر
# 8 لرزان شده از بیم سر تیغ تو فغفور %~% ترسان شده از هول سر گرز تو قیصر
# 9 تو شاه جهانگیری ای شاه جهاندار %~% تو خسرو صفداری ای خسرو صفدر
# 10 ای چتر تو را نصرت و تأیید شده یار %~% وی تیغ تو را فتح و سعادت شده یاور
# 11 در صدر چو خاقانی و در قدر چو هوشنگ %~% در عدل چو نوشروان در جنگ چو نوذر
# 12 حیران شود از وصف تو وصاف سخنگوی %~% عاجز شود از نعمت تو دانای سخنور
# 13 فرخنده کناد ایزد روی تو چو رایت %~% یار تو خداوند جهاندار کروگر
# 14 گه کار تو این نزهت و این کشتن کفار %~% در دست تو گه خنجر و گه زرین ساغر
# 15 رخسار نکوخواه تو چون لاله خود رنگ %~% رخسار حسود تو شده چون گل اصغر
PageV1P169
### || [genre: Q]
# 1 شاه محمود سیف دولت و دین %~% هر کجا باشد او به بحر و به بر
# 2 جفت بادش سر و رو دولت و بخت %~% رهبرش فتح و یمن و نصر و ظفر
# 3 شاه پیروز بخت فرخ پی %~% ملک عادل فرشته سیر
# 4 آنکه آراستست مجلس ازو %~% وانکه پیراستست ازو لشکر
# 5 ملک دولت گرفته زو رونق %~% پادشاهی بدو شده انور
# 6 آفتاب جهانش خوانم از آنک %~% هست پر نور از آن همه کشور
# 7 رای او جسم فضل را چون جان %~% رسم او چشم عقل را چو بصر
# 8 به مثل پای گر نهد بر سنگ %~% سنگ گردد به پیش پایش زر
# 9 پادشاهی که سهم او گه صید %~% جان ستاند ز شیر شرزه نر
# 10 به مصاف اندرون به وقت نبرد %~% در سر سرکشان کشد معجر
# 11 بند محکم همه گشاده شود %~% چون ملک بر میان ببست کمر
# 12 بر رهی کو گذر کند نکنند %~% شرزه شیران بدان حدود گذر
# 13 قبضه تیغ او شده ست قضا %~% تا که پیکان او شده ست قدر
# 14 این رود همچو فکرت اندر دل %~% وان بود همچو دانش اندر سر
# 15 به گه جنگ در میان مصاف %~% چون برد حمله شاه را بنگر
# 16 به برگرد افکنست و شیر شکار %~% شیر مرد اوژنست و ببر شکر
# 17 کافران پیش او چنان باشند %~% که نی و چوب خشک بر آذر
# 18 ای سنان تو را رفیق فتوح %~% وی حسام تو را ظفر رهبر
# 19 ای ز گرزت همیشه ترسان ترس %~% وی ز شمشیر تو حذر به حذر
# 20 آفرین گوی ملک تو شده اند %~% به گه حمله در مصاف اندر
# 21 گرز و زوبین و خشت و نیزه و تیر %~% سپر و تیغ و ناچخ و خنجر
# 22 چون که امسال رای غزو افتاد %~% به سعادت شدی به سوی سفر
# 23 کاشکی چشم من زمین بودی %~% تا بر آن داشتی مقام و ممر
# 24 بنده گر در سفر به خدمت نیست %~% به نپرداخت از دعا به حضر
# 25 برو ای شه که یار تست خدای %~% در همه کارت اوست یاریگر
# 26 جان به پیشت نثار کرد و سبیل %~% یله گاوان فربه و منکر
# 27 این دلیلست کت ظفر باشد %~% بر عدوی خدای و پیغمبر
# 28 زود باز آی ای ملک به مراد %~% با دل شاد و نصرت بی مر
# 29 بگشایی به دوستاران بر %~% چون بیایی به لهو و شادی در
# 30 شاد بادی ز بخت و دولت خویش %~% ای به تو شاد دوستان یکسر
# 31 باش باقی تو تا جهان باقیست %~% از جوانی و مملکت بر خور
# 32 سر تو سبز و تاج بر سر تو %~% دشمنت را برید سر ز تبر
PageV1P170
### || [genre: Q]
# 1 بهست قامت و دیدار آن بت کشمیر %~% یکی ز سرو بلند و یکی ز بدر منیر
# 2 بتی که هست رخ و زلف او به رنگ و به بوی %~% یکی شبیه عقیق و یکی بسان عبیر
# 3 دل و برش به چه ماند به سختی و نرمی %~% یکی به سخت حدید یکی به نرم حریر
# 4 ببرد عارض و زلفینش از دو چیز دو چیز %~% یکی سپیدی شیر و یکی سیاهی قیر
# 5 دلم شد و تن ازو تا جدا شدم من ازو %~% یکی ز رنج غنی و یکی ز صبر فقیر
# 6 دو چیز دانم اصل نشاط و راحت خویش %~% یکی وصال نگار و یکی ثنای امیر
# 7 امیر غازی محمود کش دو چیز سزاست %~% یکی همایون تاج و یکی خجسته سریر
# 8 شهی که بینی دو دست جود او باشد %~% یکی چو بحر طویل و یکی چو بئر قعیر
# 9 شهی که هست دل و دست او به گاه سخا %~% یکی چو بحر محیط و یکی چو ابر مطیر
# 10 ببرد طلعت و فهم وی از دو چیز سبق %~% یکی ز زهره از هر یکی ز تیر دبیر
# 11 معین اوست فلک چون مشیر اوست جهان %~% یکی چه نیک معین و یکی چه نیک مشیر
# 12 قضا مساعد او و قدر مسخر او %~% یکی چو گشته رهین و یکی چو گشته اسیر
# 13 همی گشاید کشور همی ستاند ملک %~% یکی به عزم درست و یکی به رای بصیر
# 14 همیشه دولت و اقبال سوی او بینی %~% یکی به فتح مبشر یکی به سعد بشیر
# 15 خدایگانا همواره قدر و همت تست %~% یکی سنی و رفیع و یکی بلند و خطیر
# 16 ز هیبت تو برانداختند ببر و هژبر %~% یکی ز بیشه نشست و یکی ز دشت مسیر
# 17 ز بهر مجلست ای شاه ابر و باد آمد %~% یکی ز کوه بلند و یکی ز بحر قعیر
# 18 نثار مجلست آورد ابر و باد روان %~% یکی ز دریا در و یکی ز کوه عبیر
# 19 درخت و مرغ شدند از پی تو باغ به باغ %~% یکی گشاده نقاب و یکی کشنده صفیر
# 20 نشاط کن ملکا باده مروق نوش %~% یکی به مجلس حزم و یکی به نعمت زیر
# 21 همیشه باد دو دست تو تا جهان باشد %~% یکی به مشکین زلف و یکی به لعلی شیر
# 22 همیشه باد شها نیکخواه و بدخواهت %~% یکی به بزم نشاط و یکی به رنج زحیر
# 23 همیشه دولت و اقبال با تو باد به هم %~% یکیت باد ندیم و یکیت باد وزیر
# 24 همیشه باد سر و دیده بداندیشت %~% یکی بریده به تیغ و یکی خلیده به تیر
PageV1P171
### || [genre: Q]
# 1 بونصر پارسی سر احرار روزگار %~% هست از یلان و رادان امروز یادگار
# 2 آبیست از لطافت و بادیست از صفا %~% بحریست از مروت و کوهیست از وقار
# 3 همت به روی و رایش بفراخت چون قمر %~% فضل از نصیب خلقش بشکفت چون بهار
# 4 ایوان به وقت بزم نبیند چنو سخی %~% میدان به گاه رزم نبیند چنو سوار
# 5 عنفش همی بر آب روان افکند گره %~% لطفش همی بر آتش سوزان کند نگار
# 6 از خشم و عنف او دو نشانست روز و شب %~% از مهر و کین او دو نمونست نور و نار
# 7 بر دشمنان بگشت به قهر آسمان نهاد %~% بر دوستان بتافت به جود آفتاب وار
# 8 تا در میان باغ بخندد همی سمن %~% تا در کنار جوی ببالد همی چنار
# 9 خندیده باد نزهت او را لب طرب %~% بالیده باد نعمت او را تن یسار
# 10 چون اوج چرخ دولت عالیش مهروار %~% چون بیخ کوه حشمت باقیش پایدار
PageV1P172
### || [genre: Q]
# 1 شکوفه طرب آورد شاخ عشرت بار %~% که بوی نصرت و فتح آید از نسیم بهار
# 2 گرفت جام طرب عیش با هزار نشاط %~% نمود روز فرح روز با هزار نگار
# 3 بدین بشارت مطرب نوای نغز بزن %~% بدین سعادت ساقی نبیند لعل بیار
# 4 که بازگشت به فیروزی از جهاد غزا %~% علا دولت مسعود شاه دولتیار
# 5 مؤیدی که زمین را به رأی کرد آباد %~% مظفری که جهان را به تیغ داد قرار
# 6 به بوی مهرش زاید همی زآتش گل %~% به باد کینش خیزد همی ز آب شرار
# 7 بنازد از شرف نام او همی دنیا %~% بخندد از طرب مهر او همی دینار
# 8 نهاد روی به هندوستان به نیت غزو %~% گذشته رایتش از اوج گنبد دوار
# 9 به عون اسلام افراخته هزار علم %~% به گرد هر علم آشفته لشکری جرار
# 10 کشیده خنجر مصقولش آفتاب نهاد %~% گشاده چتر همایونش آسمان کردار
# 11 مبارزان همه بر بارها فکنده عنان %~% مجاهزان همه بر کوهها کشیده مهار
# 12 ز حربه ها به صفت روزها نجوم آگین %~% ز نعل ها به شبه خاک ها هلال نگار
# 13 هوا ز رایت منصور او گلاب سرشک %~% زمین ز موکب میمون او عبیر غبار
# 14 براند سخت و بیاموخت باد را رفتن %~% برفت مسرع و بنمود آب را رفتار
# 15 صدای کوسش رعدی فکنده در هر کوه %~% سرشک تیغش سیلی گشاده از هر غار
# 16 مبارزانش چو شیران دست شسته به خون %~% به حمله هر یک چون اژدهای مردم خوار
# 17 بتاختند به هر گوشه ای چو پویان باد %~% بتافتند به هر جانبی چو سوزان نار
# 18 فکنده ناچخ در مغز کفر تا دسته %~% نشانده بیلک در چشم شرک تا سوفار
# 19 فلک بجنبید از هول و سهم گیراگیر %~% زمین بلرزید از ترس و بیم دارادار
# 20 سوار تعبیه بی شمار لشکر دین %~% کشیده صفها همچون زبانه های شرار
# 21 چو ابر و باد ز حرص جهاد و غزو بتاخت %~% ز هر سویی سپه ترک و لشکر جرار
# 22 ز باد تیغ چو دریا بخاست آتش رزم %~% ز بوم هند برآمد چو دود گرد و غبار
# 23 سپه به لشکر برهان پور ملعون زد %~% که بود ملهی مخذول را سپه سالار
# 24 چو بندیان دگر پالهنگ در گردن %~% بداشت او را در بارگاه حاجب بار
# 25 به هند شاها فتوح بود دارالملک %~% که کافری همه بر قطب او گرفت مدار
# 26 حدیث و قصه آن حال نیست پوشیده %~% که کعبه شمنان بود و قبله کفار
# 27 خزانه ها را در هند بازگشت بدوست %~% چو بازگشت همه رودها به دریا بار
# 28 سپاه و نعمت و پیل و سلیح ملهی را %~% که بود والی آن عاملی دگر پندار
# 29 ستیزه طبعی عفریت فعل و جادو کیش %~% پلید خویی ابلیس اصل و دیو تبار
# 30 شهاب سطوت و دریا نهیب و باد شکوه %~% زمانه بسطت و گردون توان و کوه یسار
# 31 به پیل غره و از کس نیافته مالش %~% زمال مست و به تنبیه ناشده بیدار
# 32 به قلعه ای که ازو باد کم رود بیرون %~% به بیشه ای که دور دیو بد برد هنجار
# 33 پناه کرده و نابوده هیچ وقت او را %~% ز تاختن غم و از رزم ساختن تیمار
# 34 ز دور چون خبر تیغ بی قرار تو یافت %~% فرار کرد و نیارست جست راه فرار
# 35 بجست بیهش و از بیم جان چنان پنداشت %~% که هست افعی پیچانش بر میان زنار
# 36 نه بازدید همی تند شخ ز ژرف دره %~% نه فرق کرد همی روز روشن از شب تار
# 37 نکرد یک شب خواب و نخورد یک روز آب %~% نیافت یک پی راه و ندید یک تن یار
# 38 به گوشش آمد آواز رعد و نفخه صور %~% به چشمش آمد شکل درخت صورت مار
# 39 نیافت دست و نشایست بودنش ناکام %~% نداشت پای و ببایست رفتنش ناچار
# 40 نهیب شاه برو حلقه کرد گرد جهان %~% که ره نبودش پیش و پس و یمین و یسار
# 41 شتافت خواست به خدمت ز بهر عز و شرف %~% دو دست کرده بکش بنده سان و چاکروار
# 42 ولی نبستش صورت که یک زمان ندهد %~% به جانش خنجر زنهار خوار تو زنهار
# 43 عزیز جان را آخر به سیم و زر بخرید %~% تو این تجارت نیکو تجارتی انگار
# 44 به عاملی چو دگر عاملانت شد راضی %~% به بندگی چو دگر بندگانت کرد اقرار
# 45 زهی به جاه تو دولت به فتح بسته کمر %~% خهی به رأی تو ملت ز فخر کرده شعار
# 46 تو دستبردی در بوم هند بنمودی %~% که گشت عمده امثال و مایه اشعار
# 47 ز معجزات تو یک نکته یاد خواهم کرد %~% قیاس گیرد دانش به اندک از بسیار
# 48 چو گشت رنگ سواران به رنگ دیده شیر %~% چو گشت کام دلیران به طعم زهره مار
# 49 فرو زدند یکایک به صیدگاه بلا %~% بساط خاک به روین ردای روز به قار
# 50 سرسران ز شغب گشت چون سر مفلوج %~% دل یلان ز فزع ماند چون دل بیمار
# 51 ز باد کوسش بلا گرفت خاک نبرد %~% به آب تیغ برافروخت آتش پیکار
# 52 به سطح خوف و رجا بربکرد مرکب غزو %~% قضا به دور فرو راند نطع را پرگار
# 53 ز حلق جنگ به جای نفس بجست آتش %~% ز پلک مرگ به جای مژه برآمد خار
# 54 عدم ز حرص همی جست با وجود قرین %~% اجل به طمع همی کرد با امل دیدار
# 55 ز جوش حمله جهان شد چو بحر طوفان موج %~% ز برق تیغ فلک همچو ابر صاعقه بار
# 56 چو ابر و برق ز هر جانب مصاف بخاست %~% ز تیغ گریه سخت وز کوس ناله زار
# 57 تو حمله کردی و آهخته گرز مسعودی %~% بر آن تکاور هامون نورد کوه گذار
# 58 به زیر زخم تو پران عقاب عمر شکر %~% به پیش رخش تو تازان نهنگ جان اوبار
# 59 نبوده طعن تو را حامل آتشین باره %~% نگشته زخم تو را حاجز آهنین دیوار
# 60 قضا چو شکل نهیب تو دید روی بتافت %~% سپید گشتش چشم و سیه شدش رخسار
# 61 چه دید دید سواری نهاده جان بر کف %~% چه گفت گفت پیاده ست چرخ با تو سوار
# 62 ز صحن صحرا کهسارها پدید آمد %~% ز بس که گشت بدن های کشتگان انبار
# 63 به زیر چرخ پدیدار گشت عالم روح %~% ز بس نفس که برآمد ز کشتگان چو بخار
# 64 چو بیخ کفر بریدی و شاخ شرک زدی %~% به سعی و دولت و توفیق ایزد دادار
# 65 تمام شد به سم مرکبان آهو سم %~% زمین هند ز بهر نهال دین شد یار
# 66 حسام برق تف ابر پیکر تو ز خون %~% به چپ و راست فرو راند جویها هموار
# 67 بهار هند ز بارنده تیغ تو بشکفت %~% ز استخوان سمنستان شد و ز خون گلزار
# 68 به مرزها در دلهای زاجران همه تخم %~% به شاخ ها بر سرهای بت پرستان بار
# 69 شکسته شد به یک آسیب تو هزار مصاف %~% گشاده شد به یک آشوب تو هزار حصار
# 70 ز شرزه شیران افکنده شد سپاه سپاه %~% ز ژنده پیلان آورده شد قطار قطار
# 71 قرار یافت پس از بی قرار بودن تیغ %~% چو فتح دادش بوس و ظفر گرفت کنار
# 72 ز کارکرد تو آگاه شد زمان و زمین %~% ز فتح نامه تو موج زد بلاد و دیار
# 73 فرانمود زمانه که جز به حکم تو نیست %~% مدار گنبد دوار و کوکب سیار
# 74 چنانکه جستی از بخت و داشتی در دل %~% برآمدت همه مقصود و راست شد همه کار
# 75 بدانکه رهبر اسرار رازهای تو بود %~% به هر چه کرد توفیق عالم الاسرار
# 76 چو عاجزست ز آثار و معجزت خاطر %~% چو قاصرست ز کردار نادرت گفتار
# 77 جز این چه دانم گفتن که عنصری گوید %~% «چنین نماید شمشیر خسروان آثار»
# 78 ز بخت بادی ای اصل بخت کامروا %~% ز ملک بادی ای فخر ملک برخوردار
# 79 چو حق خنجر بر دشمنان گذارده شد %~% تو حق ساغر با دوستان خود بگذار
# 80 چو سرو یازان و چو مهر تابان گرد %~% چو چرخ دولت یارو چو ابر نعمت بار
# 81 ز شاخ دولت پیوسته بار نصرت چین %~% به باغ عشرت همواره تخم نزهت کار
# 82 تو بود خواهی تا حشر پادشاه زمین %~% که مالک الارضینی و وارث الاعمار
# 83 نشاط جوی وزانصاف و راستی شب و روز %~% به بام دولت و دین هر دو پاسبان بگمار
PageV1P173
### || [genre: Q]
# 1 پادشاه بزرگ دین پرور %~% شهریار کریم حق گستر
# 2 خسرو کامگار مسعودست %~% کش زمانه ست بنده و چاکر
# 3 شاه شاهان علا دولت و دین %~% آن فلک منظر ملک مخبر
# 4 تاجداری که رفعت نامش %~% بر فلک برد پایه منبر
# 5 کامگاری که بسطت دستش %~% بر زمین ریخت مایه کوثر
# 6 صحن ملکش به دهر هفت اقلیم %~% خیل بختش ز چرخ هفت اختر
# 7 راعی امن او به شرق و به غرب %~% داعی جود او به بحر و به بر
# 8 تارک رتبت بلندش را %~% زیبد اکلیل آسمان افسر
# 9 گردن همت بزرگش را %~% عقد گردون سزا بود زیور
# 10 بر در امر او به روز و به شب %~% بسته دارد فلک چو کوه کمر
# 11 در صف کین او ز چپ و ز راست %~% کند باشد درخش را خنجر
# 12 در برکه ز حرص افسر او %~% همچو لاله ست چهره گوهر
# 13 در دل کان ز بیم بخشش او %~% چون زریرست باز گونه زر
# 14 چون برانگیخت عزم نافذ او %~% زیبدش صبح و مهر تیغ و سپر
# 15 چون فرو داشت عزم ثابت او %~% برنداردش عاصف و صرصر
# 16 عدل او بانگ زد چنان بر ظلم %~% که ز گوگرد بازجست آذر
# 17 بر او بار لطف چندان کرد %~% که بر آذر شکوفه گشت شرر
# 18 داد پر پر امیدواران را %~% ساقی جود او شراب بطر
# 19 برد خوش خوش ضعیف حالان را %~% ساقی داد او خمار ز سر
# 20 حمله ای کرد سطوتش چونانک %~% فتنه را شد مصاف زیر و زبر
# 21 در سر و در شکم ز شور و بلا %~% آب و خون شد ز هول مغز و جگر
# 22 ای جهان از کمال تو پیدا %~% وی فلک در خصال تو مضمر
# 23 مملکت را مناقب تو مثل %~% مفخرت را مکارم تو سمر
# 24 از پی سازهای تاج تو را %~% قطره در می شود به بحر اندر
# 25 وز پی رودهای بزم تو را %~% سر به گردون همی کشد عرعر
# 26 بر لب نیک خواه دولت تو %~% آب حیوان شود می ساغر
# 27 در کف بدسگال دولت تو %~% بوی نفط سیه دهد عنبر
# 28 گر نباشد به طبع همت تو %~% چنگ بگذارد از عرض جوهر
# 29 گر بگردد ز حال فکرت تو %~% چرخ بگشاید از فلک چنبر
# 30 تو ولی گویی و به هیچ مهم %~% لفظ تدبیر تو نبوده مگر
# 31 جزم فرمانی و به هیچ مثال %~% شرط فرمان تو نبوده اگر
# 32 همه شادی شهی نهاد کزو %~% شد شکفته بهار دولت و فر
# 33 چون تف کارزار برزد جوش %~% قرص خورشید شد چو خاکستر
# 34 چهره را خاک بیخت گونه پوست %~% دیده را خار زاد نور بصر
# 35 تیره دیدند رنگ های امید %~% تیز دیدند چنگ های خطر
# 36 گردها کرده چشم گیتی کور %~% کوس ها کرده گوش گردون کر
# 37 تیغ چون مورد گشت چون لاله %~% روی چون لاله شد چو نیلوفر
# 38 سینه چون کوره تفته در جوشن %~% مغز چون کفته غنچه در مغفر
# 39 بر بساط بسیط خوف و رجا %~% برکشیده قضا حشر به حشر
# 40 در طریق مضیق عمر و فنا %~% برفکنده بلا نفر به نفر
# 41 در مصاف و مجال هر سردار %~% در شتاب و درنگ هر صفدر
# 42 آتش و آب و باد و خاک شده %~% ابرش و خنگ و بور و جم زیور
# 43 چون سر سنگ پشت و روی امل %~% گشته پنهان ز بیم تیغ و تبر
# 44 خارپشتی شده ز نیزه و تیر %~% اجل جان شکار عمر شکر
# 45 آن زمان لا اله الا الله %~% وهم نادرست کرد بر تو گذر
# 46 موی بشکافتی به طعن و به ضرب %~% کوه برداشتی به کر و به فر
# 47 نور شد حربه تو از بس خون %~% که زدش بر برخش و پهلو و بر
# 48 بازوی عون تو گرفته قضا %~% خنجر فتح تو کشیده قدر
# 49 در خوی و خون شده زران و کفت %~% باره نصرت و عنان و ظفر
# 50 وان همه صاعقه به یک ذره %~% در دل بأس تو نکرده اثر
# 51 ملک جویان سهم کام روا %~% دهر گیران گرد نام آور
# 52 همه از هول گرز مسعودی %~% بر سرافکنده چون زنان معجر
# 53 یکی افتاده در میانه شور %~% دیگری خسته بر کرانه شر
# 54 این رها کرده همچو ماران پوست %~% وان برآورده همچو موران پر
# 55 یک جهان را به بازوی معروف %~% بر کشفتی به حمله منکر
# 56 بازگشتی به قطب شاهی شاد %~% عون یزدان و سعی چرخ نگر
# 57 تارک تاج را به صد دامن %~% پایه تخت را به صد زیور
# 58 در بپاشید بخت نیک چو ابر %~% زرد پراکند نجم سعد چو خور
# 59 هر سویی زان ظفر به هر ساعت %~% برسانید جبرئیل خبر
# 60 آفرینش مزاج کرد بدل %~% زود از آن مژده در جهان یکسر
# 61 گشت از اقبال آن عبیر گلاب %~% خاک در دشت و آب در فرغر
# 62 شب تاری نمود گونه روز %~% زهر قاتل گرفت طعم شکر
# 63 داشت روز نشستن تو به ملک %~% فضل آن شب که داشت پیغمبر
# 64 بهر آتشکده که در گیتی است %~% راست چون یخ فسرده شد اخگر
# 65 شد سیه روی صورت مانی %~% شد نگون فرق لعبت آذر
# 66 شادباش ای ملوک را مخدوم %~% دیر زی ای زمانه را داور
# 67 ملک در جمله آن مراد بیافت %~% که همی بودش از فلک برتر
# 68 نه عجب گر ز فر دولت تو %~% جان پذیرد همی نبات و حجر
# 69 حرکت گیرد و بصر یابد %~% پنجه سرو و دیده عبهر
# 70 داند ایزد که زود خواهی دید %~% باختر زان خویش چون خاور
# 71 هفت کشور گرفته و بسزا %~% بنده ای را سپرده هر کشور
# 72 تو در آن هفته چون مه و خورشید %~% کرده و ساخته مسیر و ممر
# 73 گفت احوال تو فلک پیمای %~% کرد احکام تو ستاره شمر
# 74 تا ابد خسروی تو خواهی کرد %~% از چنین ملک خسروا برخور
# 75 ملکا حال خویش خواهم گفت %~% نیک دانم که آیدت باور
# 76 در جهان هیچ گوی نشنیدست %~% آنچه دیدست چشم من ز عبر
# 77 سالها بوده ام چنان که بود %~% بچه شیر خواره بی مادر
# 78 گه بزاری نشسته ام گریان %~% خان های ز سمج مظلم تر
# 79 گه به سختی کشیده ام نالان %~% بندهای گرانتر از لنگر
# 80 گهی آن کرد بر دلم تیمار %~% که کند زخم زخمه بر مزمر
# 81 خاطرم گاهی از عنا آن دید %~% گه به تف عود بیند از مجمر
# 82 چه حکایت کنم که می بودم %~% زآتش و خاک بالش و بستر
# 83 غرقه روی و رنج راحت و خشک %~% تشنه کور و چشم انده تر
# 84 بر سر کوههای بی فریاد %~% شد جوانی من هبا و هدر
# 85 شعر من باده شد به هر محفل %~% ذکر من تازه شد به هر محضر
# 86 عفو سلطان نامدار رضی %~% بر شب من فکند نور قمر
# 87 التفات عنایتش برداشت %~% بار رنج از تن من مضطر
# 88 اصطباع رعایتش دریافت %~% روزگار مرا به حسن نظر
# 89 داد نان پاره ای که هست کفاف %~% مر مرا با عشیرتی بی مر
# 90 سوی مولد کشید هوش مرا %~% بویه دختر و هوای پسر
# 91 چون به هندوستان شدم ساکن %~% بر ضیاع عقار پیر پدر
# 92 بنده بونصر برگماشت مرا %~% به عمل همچو نایبان دگر
# 93 نایبی نیستم چنانکه مرا %~% سازی و آلتی بود در خور
# 94 مردکی چند هست بس لتره %~% اسبکی چند هست بس لاغر
# 95 گاه طبلی زنم به زیر گلیم %~% گه تیغی کشم به زیر سپر
# 96 گه جهم همچو رنگ بر کهسار %~% گه خزم همچو مار در کردر
# 97 این همه هست و شغل های عمل %~% سخت با نظم و رونق است اندر
# 98 حشمت عالی علایی تو %~% در جهان خود همی کشد لشکر
# 99 کبک و شاهین همی پرد همبال %~% شیر و آهو همی رود همبر
# 100 سرکشان را کجاست آن یارا %~% که برآرند بر خلاف تو سر
# 101 گردنان را کجاست زهره آنک %~% پای عصیان برون نهند از در
# 102 گر ز مدح تو حال و جاه مرا %~% مستزادی بود عجب مشمر
# 103 ور وجیهی شوم ز خدمت تو %~% راست باشد ز مقتضای هنر
# 104 من شنیدم که میر ماضی را %~% بنده بود والی لوکر
# 105 بس شگفتی نباشد ار باشد %~% مادحت قهرمان چالندر
# 106 تا رساند به جشن هر نظمی %~% نقش کرده ز مدح یک دفتر
# 107 سازد از طبع درج های ثنا %~% قیمتی تر ز درج های درر
# 108 لیکن از بس که دید شعبدها %~% گام ننهد همی مگر به حذر
# 109 ترسد از عاقبت که دانستست %~% عادت عرف گنبد اخضر
# 110 دشمنان دارد و عجب نبود %~% دشمن آمد تمام را ابتر
# 111 باز چون نیک تر در اندیشه %~% نهراسد ز هیچ نوع ضرر
# 112 که دل و طبع تو ز رحمت و عفو %~% آفریدست خالق اکبر
# 113 تا هیولی است اصل هر عنصر %~% تا بود عنصر اصل هر پیکر
# 114 اصل ملک تو باد ثابت فرع %~% فرع اصل تو باد نافع بر
# 115 امرهای زمانه وصف تو را %~% مهر همراه و مشتری همبر
# 116 بزم های سپهر نعت تو را %~% ماه ساقی و زهره خنیاگر
PageV1P174
### || [genre: Q]
# 1 ز عز و مملکت و بخت باد برخوردار %~% سر ملوک جهان خسرو ملوک شکار
# 2 ظهیر ملت حق بوالمظفر ابراهیم %~% نصیر دولت و دین پادشاه گیتی دار
# 3 زمانه عزم و قضا قوت و قدر قدرت %~% ستاره زیور و خورشید رای و چرخ آثار
# 4 زمین توان و هوا صفوت و اثیر نهیب %~% جهان مکانت و دریا نوال و کوه وقار
# 5 ز رأی طبع و کف راد و پهن عالی او %~% فلک زمین شد و دریا سراب و ابر غبار
# 6 تبارک الله از آن ابر آفتاب فروغ %~% که برفروزد ازو بخت آسمان کردار
# 7 چو ماه و مهر کند عدل را فراز و نشیب %~% ز فر و زیب دهد ملک را شعار و دثار
# 8 به عفوش از تف آتش همی بروید گل %~% به خشمش از گل تازه همی بروید خار
# 9 ز هیچ گردون چون روی او نتافت نجوم %~% ز هیچ دریا چون گفت او نخاست بخار
# 10 ستارگان مگر از حزم و عزم او زادند %~% که در جبلت این ثابتست و آن سیار
# 11 جهان پناها شاها جهان شاهی را %~% نبود بی تو دل و دیده روشن و بیدار
# 12 سحاب جود تو آباد کرد هر ویران %~% نسیم عدل تو گلزار کرد هر گلزار
# 13 اگر نه آتش بأست به رزم گشتی تیز %~% کجا ز گوهر ملک آمدی پدید عیار
# 14 به کارزار دگر کرده ای نهاد جهان %~% مگر که قسمت او بوده بود ناهموار
# 15 به حد و خنجر لعل تکاوران کردی %~% زمین هامون دریا و کوه آخته غار
# 16 جهان گشادی بی مرز گر ز سندان کوب %~% ملوک کشتی بی حد به تیغ خاره گذار
# 17 ز گرد رخش تو چون چرخ تیره بیند روی %~% ز آب خنجر ملک تو نصرت آرد بار
# 18 بهشت و دوزخ باشد ضیا و ظلمت را %~% به کیش مانوی آن مدعی چهره نگار
# 19 از آنکه نیک همانند نسبتی دارند %~% به مهر و کینه تو روز روشن و شب تار
# 20 شراب عدل تو گرمست کرد عالم را %~% نهیب تو ببرد از سر زمانه خمار
# 21 محیط گیتی گشته ست همت تو از آنک %~% همی نماید گیتیش نقطه پرگار
# 22 چو روی و پشت عدوی تو زرد و مجروحست %~% ز زخم سطوت جود تو چهره دینار
# 23 مگر مخالف و بدخواه ملک و دولت تست %~% ز آب و آتش خیل حباب و فوج شرار
# 24 از آن حباب چو سر برکند شود ناچیز %~% وز آن شرار چو سر برزند بمیرد زار
# 25 نماند در همه روی زمین خداوندی %~% که او به بندگی تو نمی کند اقرار
# 26 بزرگوار خدایا چو قرب ده سالست %~% که می بکاهد جان من از غم و تیمار
# 27 رخم ز ناخن خسته برم ز دست کبود %~% دلم ز آتش سوزان تنم چو موی نزار
# 28 ز بس که تف بلاچپ و راست بر من زد %~% ز من بجست چو سیماب بی قرار قرار
# 29 بدین تغیر هایل به نعمت عالی %~% که طعم عیشم زهرست و رنگ روزم تار
# 30 چنان بلرزم کاندر هوا نلرزد مرغ %~% چنان بپیچم کاندر زمین نپیچد مار
# 31 تنم هژبری دارد شکسته اندر چنگ %~% دلم عقابی دارد گرفته در منقار
# 32 چو کلک و نیزه اگر راست نیستم دل و تن %~% چو کلک و نیزه مرا هست بر میان زنار
# 33 چرا ز دولت عالی تو پیچم روی %~% که بنده زاده این دولتم به هفت تبار
# 34 نه سعد سلمان پنجاه سال خدمت کرد %~% به دست کرد برنج این همه ضیاع و عقار
# 35 به من سپرد و ز من بستدند فرعونان %~% شدم به عجز و ضرورت ز خانمان آوار
# 36 به حضرت آمدم انصاف خواه و داد طلب %~% خبر نداشتم از حکم ایزد دادار
# 37 نه روشنایی و باران ز مهر و ابر بود %~% نه جست باید روزی ز کف تو ناچار
# 38 مرا امید به هنجار مقصدی بنمود %~% دلم برد که به مقصد بیاردم هنجار
# 39 همی ندانم خود را گناهی و جرمی %~% مگر سعایت و تلبیس دشمن مکار
# 40 ز من بترسد ای شاه خصم ناقص من %~% که کار مدح به من بازگردد آخر کار
# 41 ز شال پیدا آرند دیبه رومی %~% ز جزع باز شناسند لؤلؤ شهوار
# 42 ز پارگین بشناسند بحر در آگین %~% ز تار میغ بدانند ابر گوهر بار
# 43 سپر فکند و ندیده به دست من شمشیر %~% بداد پشت و نبوده میان ما پیکار
# 44 در آن هزیمت تیری گشاد در دیده %~% مرا بخست چو من داشتم گشادش خوار
# 45 خدای داند و هر کو خدای را به دروغ %~% گواه خوانده باشد ز جمله کفار
# 46 که قصد من همه آن بود تا به خدمت شاه %~% چو بندگان دگر تیز گرددم بازار
# 47 هزار دیوان سازم ز نظم و در هر یک %~% هزار مدح طرازم چو صد هزار نگار
# 48 مشاطه وار عروسان پردگی ضمیر %~% به پیش تخت کنم جلوه و به مجلس بار
# 49 به صیقل صفت و مدح نیک بزدایم %~% ز تیغ آتش و آیینه هنر زنگار
# 50 به اختران خرد بخت را کنم گردون %~% به لعبتان سخن بزم را کنم فرخار
# 51 چو عندلیب سرایم ثنای مدحت تو %~% چرا ببندم چون باز بسته بر کهسار
# 52 یکی به رحمت بر جان و بر تنم بخشای %~% که من نه در خور بندم شهانه اهل حصار
# 53 نگاه کن که چه نیرنگ ها و شعبده ها %~% به مدحت تو برآرم ز جان و دل هر بار
# 54 نه من کفایت عرضه همی کنم به سخن %~% توان ستود فلک را به رتبت و مقدار
# 55 تکلفی نشود در مثل به حلم جبال %~% تعذری نبود در سمر به جود بحار
# 56 چه رنج فکرت باید کشید اگر گویم %~% که آفتاب منیرست و آسمان دوار
# 57 گزیده تر ز همه دولتست دولت تو %~% گزیده تر ز همه فصل هاست فصل بهار
# 58 به پایه ای ز محلت نمی رسد گردون %~% پدید باشد کآخر کجا رسد گفتار
# 59 اگر سزای تو باید همی مدیح و ثنا %~% مگر گشاده شود بر همه ملوک اشعار
# 60 همیشه تا زبر گوی بی مدار سپهر %~% نجوم و چرخ نیاساید از مسیر و مدار
# 61 خدایگانا چون آفتاب ملک افروز %~% زمانه دارا چون آسمان زمانه گذار
# 62 نظاره گاه تو بر تختگاه باد و چمن %~% نشستگاه تو از ملک فرق باد و کنار
PageV1P175
### || [genre: Q]
# 1 روز وداع از در اندر آمد دلبر %~% لب ز تف عشق خشک و دید ز خون تر
# 2 آب نمانده در آن دو رنگین سوسن %~% تاب نمانده در آن دو مشکین چنبر
# 3 عبهر چشمش گرفته سرخی لاله %~% لاله رویش گرفته زردی عبهر
# 4 بر گلش از زخم دست کاشته خیری %~% بر مهش از آب چشم خاسته اختر
# 5 کرده زمین را زرنگ روی منقش %~% کرده هوا را به بوی زلف معطر
# 6 گفت مرا ای شکسته عهد شب و روز %~% در سفری و نهاده دل به سفر بر
# 7 تا کی باشد تو را وساوس همراه %~% تا کی باشد تو را کواکب همبر
# 8 ملکت جویی همی مگر چو سلیمان %~% گیتی گردی همی مگر چو سکندر
# 9 رفتی تو در نشاط باشی آنجا %~% ماندم من در غم تو باشم ایدر
# 10 دلبر مه روی بی مرست به غزنین %~% زود نهی دل به ماه رویی دیگر
# 11 هیچ دل تو ز مهر من نکند یاد %~% نیز تو را یاد ناید از من غمخوار
# 12 گفتمش ای روی تو عزیزتر از جان %~% دیدن رویت ز زندگانی خوشتر
# 13 ای نه به خامه نگاشته چو تو مانی %~% وی نه برنده گذارده چو تو آزر
# 14 شرطی کردم که تا بر تو نیابم %~% بوسی ندهم بر آن عقیق چو شکر
# 15 حرمت روی تو را نجویم لاله %~% حشمت زلف تو را نبویم عنبر
# 16 می بنیوشم ز رود ساران نغمه %~% می نستانم ز میگساران ساغر
# 17 منتظر وصلت تو خواهم بودن %~% آری الانتظار موت الاحمر
# 18 زود خبر کن مرا نگارا زنهار %~% تات چه پیش آمد این فراق ستمگر
# 19 همچو مه اندر کنارم آمد و ماندیم %~% هر دو در آغوش یکدگر چو دو پیکر
# 20 گشتم ازو باز سوخته چو عطارد %~% او بشد از پیش من چو مهر منور
# 21 چشمم چو ابر و دامنم چو شمر شد %~% رویم چون زر دل چو بوته زرگر
# 22 گشت به ناخن چو پیرهنش مرا روی %~% شد ز طپانچه مرا چو معجر او بر
# 23 مانده و رسته ازین دو دیده چون جوی %~% آن قد بر رفته چو سیمین عرعر
# 24 رفتم از پیش او و پیش گرفتم %~% راهی سخت و سیاه چون دل کافر
# 25 راهی چون پشته پشته سنگ و در آن راه %~% سینه بازان به نعل گشته مصور
# 26 ننهد اندر زمینش شیر همی چنگ %~% بفکند اندر هواش مرغ همی پر
# 27 بر کمر کوهها ز شدت سرما %~% مرمر چون آب گشته آب چو مرمر
# 28 گردش گردون شده رحا وی و از وی %~% ریخته کافور سوده در که و کردر
# 29 از فزع راه گشته لرزان انجم %~% وز شغب شب شده گریزان صرصر
# 30 گردون چون بوستان پر ز شکوفه %~% تابان مریخ ازو چو چشم غضنفر
# 31 مهر فرو رفته همچو آتش بر چرخ %~% مانده پراکنده و فروخته اخگر
# 32 از نظر و چشم خلق پنهان کرده %~% چشمه خورشید را سپهر مدور
# 33 روی هوا را ز شعر کحلی بسته %~% گیسوی شب را گرفته در دوران بر
# 34 ماه برآمد چو موی بند عروسان %~% تابان اندر میان نیلی چادر
# 35 تیره بخاری برآمد از لب دریا %~% جمله بپوشیده روی گنبد اخضر
# 36 ابری چون گرد رزم هایل و تیره %~% برق درخشنده از کرانش چو خنجر
# 37 قطره باران از آن روان شده چون تیر %~% غران چون مرکب از میانش تندر
# 38 روی ز گردون نمود طلعت خورشید %~% چون رخ یار من از حلویی معجر
# 39 زاغ شب از باختر نهان شد چون دید %~% کآمد باز سپید صبح ز خاور
# 40 شب را معزول کرد چشمه خورشید %~% رایت دینارگون کشید به محور
# 41 گردون از درد شب بکند و بینداخت %~% از بر و از گوش و گردنش زر و زیور
# 42 آبی دیدم نهاده روی به هامون %~% بوده پدرش ابر و کوهسارش مادر
# 43 همچو گلاب و عرق شده مه آزار %~% بوده چو کافور سوده در مه آذر
# 44 روشن و صافی و بی قرار تو گفتی %~% هست مگر ذوالفقار حیدر صفدر
# 45 خسرو محمود آنکه شاهی از وی %~% تازه شده چون پیمبری به پیمبر
PageV1P176
### || [genre: Q]
# 1 ایا نسیم سحر فتح نامه ها بردار %~% به هر ولایت از آن فتح نامه ای بسیار
# 2 ز فخر منشین جز بر سر شهان بزرگ %~% ز عز مسپر جز دیده ملوک کبار
# 3 بدین مهینی اخبار خلق نشنیدست %~% مگر نگویی در کوه و بیشه این اخبار
# 4 به کوه و بیشه نماند پلنگ و شیر از بیم %~% چه گیرد آن گه شاه جهان به روز شکار
# 5 مبشران را راه گذر بیارایند %~% به هر ولایت رسم این چنین بود ناچار
# 6 مبشری تو و آراسته ست راه تو را %~% بهار تازه و نوروز خرم از گلزار
# 7 خوازه بست ز گلبن همه فراز و نشیب %~% بساط کرد ز سبزه همه جبال و قفار
# 8 به باغ بلبل و قمری و عندلیب از لهو %~% کشیده الحان چون ارغنون موسیقار
# 9 بدین بشارت چون بگذری به هر کشور %~% فشاند ابر هوا بر تو لؤلؤ شهوار
# 10 ز بهر آنکه مگر بر زمین مقام کنی %~% زمین بپوشید از سرخ گل شعار و دثار
# 11 بدان که تا نرسد بر تو تابش خورشید %~% کشید چرخ مظله ز گونه گونه بخار
# 12 به بوستان و به باغ از برای دیدن تو %~% ز بس شکوفه سراپای دیده گشت اشجار
# 13 به باغ برگذری شاخ ها ز میوه و گل %~% دو تا شوند به خدمت به پیش تو هموار
# 14 ازین نشاط ببالد چنار و سرو سهی %~% ز لهو لعل شود روی لاله و گلنار
# 15 ایا نسیم سحر عنبرین دم تو کنون %~% کند زمین و هوا را چو کلبه عطار
# 16 بدین خبر تو جوانی دهی به عالم پیر %~% کنی چو خلد جهان را ز نعمت بسیار
# 17 کنون ز فر تو در باغ ها پدید آمد %~% ز جنس جنس نبات وز گونه گون ازهار
# 18 ره تو سر بسر آراست نوبهار گزین %~% تو می خرام به صد مرتبت مبشر وار
# 19 به هفت کشور چون این خبر بگویی تو %~% ملوک جان و روان پیش تو کنند نثار
# 20 پیام خواهم دادن تو را به هفت اقلیم %~% چو فتح نامه بدادی پیام هم بگزار
# 21 تو خود مشاهد حالی و بوده حاضر %~% به کارزار شهنشه پیام من به چه کار
# 22 بگو که چون ملک عصر سیف دولت و دین %~% خدایگان جهان خسرو صغار و کبار
# 23 ز بهر نصرت اسلام را ز دارالملک %~% به بوم هند در آورد لشکر جرار
# 24 بدان که تا نبود لشکری گران و بزرگ %~% خیاره کرد ز لشکر چهل هزار سوار
# 25 چو چرخ کینه کش و چون زمانه با قوت %~% چو ابر طوفان فعل و چو ابر صاعقه بار
# 26 رهی گرفته به پیش اندرون دراز و مهیب %~% همه زمینش سنگ و همه نباتش خار
# 27 شعاع کوکب ثابت به چرخ بر رهبر %~% مسیر دیو دژآگه به خاک بر هنجار
# 28 همی خرامید اندر میان هندستان %~% فراشته سر رایت به گنبد دوار
# 29 سپهر نیک سگال و زمان فرمان بر %~% خدای راهنمای و ملایکه انصار
# 30 بدو ملوک ز اطراف روی بنهادند %~% چنان که آید از آفاق سوی بحر انهار
# 31 کمینه خدمت هر یک ز تن که صد بدره %~% کهینه هدیه هر یک ز جامه صد خروار
# 32 گهی گذاشت حصار و گهی گذاشت زمین %~% گهش مقام به بیشه گهش نزول به غار
# 33 چو می گذشت گذر کرد رایت عالیش %~% به گرد تیره بپوشید چرخ آینه وار
# 34 حصار اگره پیدا شد از میانه گرد %~% بسان کوه بر او باره های چون کهسار
# 35 به حسن رتبت او نارسیده دست قضا %~% نکرده با وی غدری زمانه غدار
# 36 سپه چو دایره پیچید گرد حصن و همی %~% نمود حصن ازو همچو نقطه پرگار
# 37 به کارزار زده دست و گرم گشته نبرد %~% ز تیغ آهن سنب وز تیر خاره گذار
# 38 به خواب دید دگر شب امیر آن چیپال %~% یکی بلندی و او بر سرش گرفته قرار
# 39 شده هراسان از جان و گرد بر گردش %~% همه سراسر پر شرزه شیر و افعی مار
# 40 ز دور دیده یکی مرغزار خرم و سبز %~% درو کشیده یکی سایبان پر زنگار
# 41 نهاده تختی زرین بر او فرشته وشی %~% دو فوج حور کمر بسته بر یمین و یسار
# 42 خیال دولتش آمد فراز و گفت بدو %~% که از ضلالت خود گشت بایدت بیزار
# 43 ببایدت بر آن سایبان رنگین شد %~% وز آن فرشته ببایدت خواستن زنهار
# 44 چو دید چیپال این خواب سهمگین در وقت %~% گرفت لرزه و گشت از نهیب آن بیدار
# 45 یقین شد او را کان سایبان محمودیست %~% درو نشسته شاه فریشته کردار
# 46 سراییان و غلامان دو فوج بسته کمر %~% سپاه اوست چو شیر و چو مار گرد حصار
# 47 چو شمع روز شد از کله کبود پدید %~% زمین ز حله زربفت سرخ کرد و شعار
# 48 امیر اگره چیپال از سر گنبد %~% فرو دوید و به پست آمد از بلند حصار
# 49 سرای پرده سیفی بدید و خدمت کرد %~% بز دو دست و بکند از میان خود زنار
# 50 پیام داد به خسرو که ای بزرگ ملک %~% گناه کردم و کردم بدان گناه اقرار
# 51 به بندگیت مقرم توام خداوندی %~% گذاشتم همه عصیان تو جرم من بگذار
# 52 اگر تو عفو کنی بر دلم ببخشایی %~% کنم ز تن که به بالای این حصار انبار
# 53 جواب داد شهنشاه سیف دولت و دین %~% که آمدم به غزا من بدین بلاد و دیار
# 54 حصار دیدم بی مر و لیک هر یک را %~% گشاده بود بدین لشکر هدی صدبار
# 55 همی بجستم حصنی عظیم و دوشیزه %~% که در جهان نبدش هیچ خسرو و سالار
# 56 کنون که یافته ام این حصار اگره را %~% ازین حصار برآرم به تیغ و تیر دمار
# 57 ملوک را همه مقصود سیم و زر باشد %~% مر مراد همه عفو ایزد دادار
# 58 پس آنگهی به سپه گفت جنگ پیوندند %~% من این حصار بگیرم به عون ایزد بار
# 59 سپاه گرد حصار اندر آمدند چنانک %~% مبارزان را چون لیل می نمود نهار
# 60 حصار اگره مانده میانه دو سپه %~% برونش لشکر اسلام و در درون کفار
# 61 بسان چرخ برو سنگ منجنیق روان %~% چنان کجا به سوی چرخ دعوت ابرار
# 62 پیاده دیدم با خود و جوشن و خنجر %~% همی خزید به کردار مار بر دیوار
# 63 به سنگ و تیر و به آتش همی نگشت جدا %~% بدوختندش گویی به آهنین مسمار
# 64 هزار زخم فکند و دلش نگشت ملال %~% هزار زخم بخورد و تنش نگشت فگار
# 65 هر آتشی که بینداختندی از کنگر %~% چنان نمودی کز چرخ کوکب سیار
# 66 هر آن سواری کاندر میان آتش رفت %~% و گرچه بود ز آتش به گرد آن انبار
# 67 برون شد او چو براهیم آزر از آذر %~% به گردش آتش سوزنده گشت چون گلزار
# 68 به زیرش اندر شاخ بنفشه گشت زکال %~% به گردش اندر برگ شکوفه گشت شرار
# 69 گذشت روزی چند و همی نیاسودند %~% سپه ز کوشش در روز روشن و شب تار
# 70 شبی که بود بسی سهمگین تر از دوزخ %~% کریه و زشت چو دود و سیاه و تیره چو قار
# 71 چو رعد از ابر بغرید کوس محمودی %~% برآمد از پس دیوار حصن مارامار
# 72 سرائیان ملک جملگی بجوشیدند %~% برآمدند بهر کنگر اژدها کردار
# 73 به تیغ کردند از خون دشمنان هدی %~% زمین اگره همچون زمین دریا بار
# 74 چو در حصار بجوشید تارک گبران %~% ز تاب آتش شمشیر گرم شد پیکار
# 75 همی نمود ز روی حسام خون عدو %~% چو آب شنگرف از روی تخته زنگار
# 76 ز ترس چنبر گردون بایستاده ز دور %~% ز سهم چشمه خورشید در شده به غبار
# 77 حسام بران در سر به معدن دانش %~% سهام پران در دل به موضع اسرار
# 78 خدایگان را دیدم به گرد رزم اندر %~% چو شرزه شیر به دست اژدهای مردم خوار
# 79 تبارک الله چشم بد از کمالش دور %~% چو نور بود بر آن مرکب جهنده چو نار
# 80 گشاده دست به زخم و ببسته تنگ میان %~% ز بهر خشندی و عفو ایزد دادار
# 81 ز غازیان به حصار اندرون درآمد بانگ %~% ز ملک خسرو محمود باد برخوردار
# 82 خدایگانا هر وقت فتح خوش باشد %~% ولیک خوشتر باشد به روزگار بهار
# 83 نمود در هند آثار فتح شمشیرت %~% «چنین نماید شمشیر خسروان آثار»
# 84 حسام تیز تو شد ذوالفقار و هند عرب %~% حصار اگره خیبر تو حیدر کرار
# 85 حسام تست اجل وز اجل که جست امان %~% سنان تست قضا وز قضا که یافت فرار
# 86 زمین هند چنان شد که تا به حشر برو %~% ز خون به کشتی باید گذاشت راهگذار
# 87 به بحر و کوه ز بس خون که راند تیغ تو شد %~% عقیق و بسد در یمین و زر عیار
# 88 هر آنچه اکنون اندر زمین او روید %~% چو شاخ و قواق از شاخ او سرآید بار
# 89 کنون مکوک ز اطراف زی تو بفرستند %~% ز زر سرخ به خروار و پیل نر به قطار
# 90 چو پیل جمع شود پیل خانه کن قنوج %~% به پیلبانی پیلانت جندرا بگمار
# 91 خجسته بادت این فتح تا به فیروزی %~% به تیغ نیز بگیری چنین حصار هزار
# 92 تو بود خواهی صاحبقران به هفت اقلیم %~% دلیل می کند این فتح تو بدین گفتار
# 93 همیشه تا به میان سپهر جای زمی است %~% کند به گرد زمین اندرون سپهر مدار
# 94 همیشه بادی در ملک کامگاری و ناز %~% ز دولت تو چنین فتح هر مهی صد بار
# 95 سعادت ازلی با تو روز و شب همبر %~% خدای عزوجل با تو گاه و بیگه یار
PageV1P177
### || [genre: Q]
# 1 مملکت را به نصرت منصور %~% روزگاری پدید شد مشهور
# 2 عارض ملک پادشا که ازوست %~% رایت او چو نام او منصور
# 3 نور عدلش زمانه را سایه ست %~% سایه دولتش جهان را نور
# 4 عزم او باد را نگفته عجول %~% حزم او کوه را نخوانده صبور
# 5 ای به ترجیح فخر نامعجب %~% وی به عز کمال نامغرور
# 6 ملک را از تو دولتی عالی %~% عدل را از تو عالمی معمور
# 7 این بدان بی غم از هراس خلل %~% وان بدین ایمن از نهیب فتور
# 8 بارگاه تو کارگاه وجود %~% پایگاه تو پیشگاه صدور
# 9 با عطای تو زار گرید زر %~% با ثنای تو زور گیرد زور
# 10 بر تو بر تن وضیع و شریف %~% مهر تو در دل اناث و ذکور
# 11 غرض از مدت بقای تو بود %~% رفته و مانده سنین و شهور
# 12 سبب عزت و سخای تو گشت %~% زاده و داده جبال و بحور
# 13 گر بپاشی به یک سخا گنجی %~% نبوی نزد خویشتن معذور
# 14 ور برآری به کینه زآب آتش %~% نشمری بدسگال را مقهور
# 15 ملک عدل تا به تخت نشست %~% به ز رای تو نامدش دستور
# 16 باعث لهو را ندید مزید %~% خوشتر از حسن تو نبودش سور
# 17 نرسد بی مؤونت به ذلت %~% طمعه و دانه وحوش و طیور
# 18 نبود بی طراوت بزمت %~% سیری و مستی نشاط و سرور
# 19 تشنگان امید فضل تو را %~% ننماید جهان سراب غرور
# 20 خفتگان فریب کین تو را %~% بر نیانگیزد از زمین دم صور
# 21 جز کف راد تو امید که کرد %~% غرقه موج آز را به عبور
# 22 جز دم داد تو نوید که داد %~% کشته تیغ ظلم را به نشور
# 23 پست اعراض تو نگشت بلند %~% مست انعام تو نشد مخمور
# 24 حشمتت را نخیز باز حریص %~% دشمنت را گریز زاغ حذور
# 25 بدسگال تو و تجمل او %~% شبهی دارد از سگ و ساجور
# 26 نیستش ترس کایمنش کردست %~% از تو عفو حمول و حلم وفور
# 27 طعمه شیر کی شود راسو %~% مسته چرخ کی شود عصفور
# 28 باره تو تبارک الله چیست %~% گهی آسوده و گهی رنجور
# 29 نیک آسان بودش بس دشوار %~% سخت نزدیک باشدش بس دور
# 30 تازش او به حرص چون صرصر %~% گردش او به طبع چون در دور
# 31 تگ او اگر کند عجب نبود %~% وهم را در صمیم دل محصور
# 32 و آتش نعل او بدی نه شگفت %~% گر مزاج هوا کند محرور
# 33 وان بریده پی شکافته سر %~% در کفت ساحریست چون مسحور
# 34 سخت نالان چو ناقه معلول %~% زار و گریان چو عاشق مهجور
# 35 نکته ها گیرد از هنر مرموز %~% حرفها گیرد از خرد مستور
# 36 گل کفاند بخار در میدان %~% در چکاند ز مشک بر کافور
# 37 دیده بی دیدگان برای العین %~% شکل مقسوم و صورت مقدور
# 38 ای به هر فضل ذات تو ممدوح %~% وی به هر خیر سعی تو مشکور
# 39 حله طبع باف وصف تو را %~% بوده انفاس صدق من مزدور
# 40 گوهر گنج سای مدح تو را %~% گشته غواص ذهن من گنجور
# 41 خاطر بدپسند من شاهیست %~% بر عروسان مدحت تو غیور
# 42 جمع کرده ز بهر زیورشان %~% در منظوم و لؤلؤ منثور
# 43 لعبتانی که کرده انفاسش %~% سر فرازند بر نجوم و بدور
# 44 زلفشان از فکنده آهو %~% لبشان از نهاده زنبور
# 45 همگان را به ناز پرورده %~% دایه رنج در ستور و خدور
# 46 نقش کرده به حسن برغیشان %~% تاج کسری و یاره فغفور
# 47 لیکن از رنج برده طبعم هست %~% راحتی دون نقثت المصدور
# 48 فوز نایافته شدم مانده %~% نجح نایافته شدم مغمور
# 49 چون شکایت کنم که فایده نیست %~% من ضمان علی الکریم یجور
# 50 دهر بی منفعت خریست پلید %~% چرخ بی عافیت سگیست عقور
# 51 بوم چالندرست مرتع من %~% مار و رنگم درین ثقاب و ثغور
# 52 کوههایی ست رزمگاه مرا %~% خواهر جودی و برادر طور
# 53 هر بلندی که لنگ و لوک شدست %~% از پس و پیش آن قبول و دبور
# 54 گل سختش به سختی سندان %~% شخ تندش به تیزی ساطور
# 55 میزبانان من سیوف و رماح %~% میهمانان من کلاب و نمور
# 56 غو کوس و غریو بوق مرا %~% لحن نایست و نغمه طنبور
# 57 آرزو باشدم که هر سالی %~% باشم اندر دو بقعه طنبور
# 58 بدو فضل اندرین دو فضل جلیل %~% غیبت من بدل شود به حضور
# 59 که مرا خوشتر از گلاب و عبیر %~% آب غزنین و خاک لوهاور
# 60 نیست روزی دگر چه اندیشه %~% بر به آمد شد از هوا مقصور
# 61 در قدر تا کجا رسد پیداست %~% قوت آفریده مجبور
# 62 کعبه جاه تو ملی و وفیست %~% به قضای حوائج جمهور
# 63 پس چرا اندرو مرا نبود %~% حج مقبول و عمره مبرور
# 64 نه مرا حاجتی ازو مقضی %~% نه مرا طاعتی ازو مأجور
# 65 خود نکردم گنه و گه کردم %~% هست اندر کرم گنه مغفور
# 66 خیره خلق الوف تو بی جرم %~% به چه معنی ز من شدست نفور
# 67 که نسیم صبای لطف تو شد %~% شب و روز مرا سموم خدور
# 68 ویحک ای آسمان سال نورد %~% کی رهیم از حریق این باحور
# 69 آخر ای آفتاب روز افزون %~% کی دمد صبح این شب دیجور
# 70 تا بود باغ و راغ را هر سال %~% به ربیع و خریف زینت و حور
# 71 زلف شاه اسپرغم و روی سمن %~% چشم بادام و دیده انگور
# 72 باد عیشت به خرمی موصوف %~% باد روزت به فرخی مذکور
# 73 روزگارت رهی و بخت غلام %~% فلکت بنده و جهان مأمور
# 74 از ازل دولت تو را توقیع %~% به ابد نعمت تو را منشور
# 75 تر و تازه خزان تو چو بهار %~% خوی و خرم روان تو چو سحور
# 76 ناله صدرت از سرور و سریر %~% ظلمت بزمت از بخار بخور
PageV1P178
### || [genre: Q]
# 1 چو تو معشوقه و چو تو دلبر %~% نبود خلق را به عالم در
# 2 ای مرا همچو جان و دیده عزیز %~% این و آن از تو یافت عمر و بصر
# 3 ببرد عشق عقل و عشق تو باز %~% عقل بفزایدم همی در سر
# 4 به هنر طبع را تو استادی %~% به خرد روح را تویی رهبر
# 5 به تو صحبت کنند در دیوان %~% وز تو گویند بر سر منبر
# 6 گاه خلوت تویی مرا مونس %~% در حضرت مرا تویی داور
# 7 سخنانی که از تو دارم یاد %~% جفت دل دارم و عدیل جگر
# 8 به خلاف تو گر سخن گویند %~% نایدم هیچ از آن سخن باور
# 9 تا گریبان تو بنگشادم %~% از جمال توام نبود خبر
# 10 از سر تو همی نگاه کنم %~% تا به پایان جمال و حسنی و فر
# 11 پوست بر تو همی به دل گردد %~% گاه دیگر شوی و گاه دگر
# 12 گاه چون زنگیان بوی اسود %~% گه چو سقلابیان شوی احمر
# 13 واندرین هر دو حال ازین تبدیل %~% نشود هیچ حسن تو کمتر
# 14 همه جرم تو روی شد ویحک %~% همه روی تو راز شد یکسر
# 15 نه چو زلف چو عنبر سارا %~% نه چو روی تو دیبه ششتر
# 16 کلک مفتول کرد زلف تو را %~% بر شکستن به هم چو سیسنبر
# 17 جان و دل خوش شود چو می دارم %~% آن شکنهای زلف تو به نظر
# 18 چو تو آراسته ندیدم من %~% جلوه گر عشاق تو بود مگر
# 19 ور نبودست عاشق تو چرا %~% بافت در زلفکان تو گوهر
# 20 روز و شب در تو حاصلست که دید %~% روز و شب را گرفته اندر بر
# 21 عبرت از تو توان گرفت آری %~% که ز روز و ز شب است جمله عبر
# 22 رویت آراسته به خال همه %~% زیر هر خال معنی دیگر
# 23 به دو دیده حدیث تو شنوم %~% که مرا همچو دیده در خور
# 24 در کنارت گرفت نتوانم %~% تا روان باشدم ز دیده مطر
# 25 همه خشکی بود طراوت تو %~% که چو رویم مباد رویت تر
# 26 آب رویم ز تست نگذارم %~% که به رویت رسد ز آب اثر
# 27 از دو دیده ستاره می رانم %~% من برین کوه آسمان پیکر
# 28 نتوانستی رسید به من %~% گر همه تنت را ببودی پر
# 29 تا دهک راه سخت شوریده ست %~% جفت عقلی تو و عدیل هنر
# 30 اندرین وقت چون سفر کردی %~% در چنین وقت کم کنند سفر
# 31 نه غلط کرده ام تو آن داری %~% که به ذاتت بود ز خلق خطر
# 32 نام منصور صاحب کافی %~% داغ داری به پشت و پهلو بر
# 33 آنکه با نام او ز خلق همی %~% بازگردد ز ره قضا و قدر
PageV1P179
### || [genre: Q]
# 1 ای باد بروب راه را یکسر %~% وی ابر ببار بر زمین گوهر
# 2 ای خاک عبیر گرد بر صحرا %~% وی ابر گلاب کرد در فرغر
# 3 ای رعد منال کامل آن مرکب %~% کز نعره او سپهر گردد کر
# 4 وی برق مجه که خنجری بینی %~% کز هیبت آن بیفسرد آذر
# 5 ای چرخ سپهر محمدت بشنو %~% وی چشمه مهر مرتبت بنگر
# 6 ای گرسنه شیر در کمین منشین %~% وی جره عقاب در هوا مگذر
# 7 بر باره نشست فتنه شیران %~% هان ای شیران ز راه یکسوتر
# 8 کامد سپهی که کرد یک ساعت %~% صحرا را کوه و کوه را کردر
# 9 در پیش سپه مبارزی کورا %~% مانند نگفته اند جز حیدر
# 10 سالار عمید خاصه خسرو %~% آن داده بدین و ملک و دولت فر
# 11 فرزانه علی که در همه گیتی %~% یک مرد چنان نژاد از مادر
# 12 از آن همه گردنان سرنامه %~% وان از همه سرکشان سردفتر
# 13 در چشم کمال عقل او دیده %~% بر گردن ملک رای او زیور
# 14 مردی سو دست و طبع او مایه %~% رادی عرضست و دست او جوهر
# 15 ای بزمگه تو صورت فردوس %~% وی رزمگه تو آیت محشر
# 16 خردست چو مکرمت کنی دریا %~% لنگست چو حمله آوری صرصر
# 17 آنی که به گاه حمله افکندن %~% بر شخص تو جبرئیل پوشد پر
# 18 مومست به زیر تیغ تو جوشن %~% گردست به زیر گرز تو مغفر
# 19 تیغ تو بود به حمله در دستت %~% همگونه شکل و برگ نیلوفر
# 20 ماننده برگ لاله گردانی %~% چون بردی حمله بر صف کافر
# 21 امسال تو را چو وقت غزو آمد %~% از عون خدای و نصرت اختر
# 22 از راه بخاست نعره و شیهه %~% چونان که در ابر قیرگون تندر
# 23 بر که بچکید زهره تنین %~% در بیشه بکاست جان شیر نر
# 24 از خاک برست عنبر سارا %~% وز کوه گشاد چشمه کوثر
# 25 بر آرزوی جمال دیدارت %~% بگشاد به باغ دیدگان عبهر
# 26 هر جا که روی و خیزی و باشی %~% اقبال و ظفر تو را بود رهبر
# 27 گویی نگرم همی در آن ساعت %~% کآواز ظفر بخیزد از لشکر
# 28 وز خنجر تو به دولت عالی %~% گردد ستده ولایتی دیگر
# 29 از گرد سپه هوا شود تاری %~% وز خون عدو زمین شود احمر
# 30 برداشته فتحنامه ها پیکان %~% زی حضرت پادشاه دین پرور
# 31 او خرم و شاد گشته از فتحت %~% و آگاهی داده زآن بهر کشور
# 32 فرموده جواب و گفته سر نه %~% هر جا که بباید اندر آن کشور
# 33 وان خطبه به نام تست ارزانی %~% تا خدمت تو بداده باشد بر
# 34 بر نام تو خطبه ای کنم انشا %~% تا برخوانند بر سر منبر
# 35 چونانکه ز بس فصاحت و معنی %~% در صنعت آن فرو چکانم زر
# 36 خدمت پس خدمتیست از بنده %~% گر نیستمی فتاده بر بستر
# 37 لیکن چه کنم که مانده ام اینجا %~% بیمار و ضعیف و عاجز و مضطر
# 38 از جور فلک سری پر از انده %~% وز آتش غم دلی پر از اخگر
# 39 یک ذره نماند آتش قوت %~% بر جای بمانده ام چو خاکستر
# 40 چون موی شده تن من از زاری %~% چون نامه شده ز غم دلم در بر
# 41 نه طبع معین من گه انشا %~% نه دستم در بیاض یاریگر
# 42 قصه چه کنم ز درد بیماری %~% شیرین جانم رسیده با غرغر
# 43 دل بسته به حسن رأی میمونت %~% امید به فضل ایزد داور
# 44 ور بگذرم از جهان ز غم رستم %~% تو باقی مان و از جهان مگذر
# 45 جز بر سر فخر و مرتبت منشین %~% جز دیده عز و خرمی مسپر
# 46 در حکم تو باد گردش گیتی %~% در امر تو باد گنبد اخضر
PageV1P180
### || [genre: Q]
# 1 ترکان که پشت و بازوی ملکند و روزگار %~% هستند گاه حمله بزرگان کارزار
# 2 گردان سرکشند و دلیران چیره دست %~% شیران بیشه اند و پلنگان کوهسار
# 3 در دستشان کمان ها مانند ابرها %~% در زخم تیرهاشان باران تند بار
# 4 در چشم نیک خواهان رسته چو تازه گل %~% در جان بد سگالان رسته چو تیزخار
# 5 پولاد را به تیغ بسنبند گاه زخم %~% خورشید را به تیر بپوشند روز بار
# 6 باره برون جهانند از آتشین مصاف %~% بیلک برون گذارند از آهنین حصار
# 7 رحمت برین سران سرافراخته چو سرو %~% کاندر سرای ملک رزانند روز بار
# 8 رحمت برین یلان که به میدان کر و فر %~% خیزند وقت حمله چو شیران مرغزار
# 9 جان بردن عدو را بسته میان به جان %~% در پیش شهریار جهاندار کامگار
# 10 مسعود شاه مشرق و مغرب که دور چرخ %~% بر تاج او سعود کند هر زمان نثار
# 11 ای یافته سپهر ز تو قدر و مرتبت %~% وی کرده روزگار ز رأی تو افتخار
# 12 تو بدسگال مال وز کف تو روز بزم %~% چون بدسگال مال تو کم یافت زینهار
# 13 تیغ برهنه تو چنان یافت کسوتی %~% کان ملک را شعار بود عدل را دثار
# 14 تا عزم راه و قصد سفر کرده ای شدست %~% فصل خزان به خرمی فصل نوبهار
# 15 گردی روان به طالع میمون و فال سعد %~% اقبال راهبر شده و بخت کامگار
# 16 بر تیز خیز کوهی تند سبک رکاب %~% رخشی چو باد در تک و چون چرخ در مدار
# 17 وین شاهزادگان که بدیشان شدست باز %~% اصل بنای دولت و دین سخت استوار
# 18 با فر و جاه خسرو پرویز و کیقباد %~% با بأس و زور رستم و گیو و سفندیار
# 19 جمله تو را عزیزان چون جان و تن ولیک %~% امر تو را به رغبت مأمور و جانسپار
# 20 در گرد چتر و رایت تو کرده تعبیه %~% شیران بی نهایت و پیلان بی شمار
# 21 خو کرده دستهاشان با لعب طعن و ضرب %~% خوش گشته گوشهاشان با بانگ گیرودار
# 22 یک شاهزاده را تو اگر نامزد کنی %~% گویی که تخت قیصر و تاجش به حضرت آر
# 23 راند سپه به روم و کند روم را خراب %~% یک مه تو را ندارد بیش اندر انتظار
# 24 آراسته ست دولت و دین از تو تا به حشر %~% کایزد بهر دولت و دین کردت اختیار
# 25 شاها زمین هند به خون تشنه گشت باز %~% زینجا به سوی هند سپاهی کش ابروار
# 26 سیراب کن زمین را یک سر به تیغ تیز %~% هر سو ز خون فروران بر خاک جویبار
# 27 امروز بارد آنچه نبارید تیغ دی %~% امسال بیند آنچه ندیدست هند پار
# 28 امروز بت پرستان هستند بی گمان %~% در بیشه ها خزیده و در غارها بشار
# 29 اکنون چنان در افتد در هند زلزله %~% کز هر سویی بلرزد هامون و کوه و غار
# 30 از بوم و خاک هند بروید نبات مرگ %~% وز جان اهل شرک برآید دم و دمار
# 31 در هند بشکفاند آن تیغ برق زخم %~% هنگام کارزار به دی ماه لاله زار
# 32 بپراکند ز هول تو چون گرد هر سپاه %~% بشکافد از نهیب تو چون نار هر حصار
# 33 وز سهم آبرنگ حسام تو خسروا %~% آتشکده شود دل رایان گنگبار
# 34 از جمع بست پرستان وز فوج مشرکان %~% بانگ و نفیر خیزد روزی هزار بار
# 35 گویند بازخاست ز جای آن سپید شیر %~% کو را ز جان یاران باشد همه شکار
# 36 کردست عزم آن که بشوید ز کفر پاک %~% مرهند را به ضربت شمشیر آبدار
# 37 در دست تو به حمله علم ها بکند باز %~% آن رخش باد سیر تو و آن گرز گاوسار
# 38 وین هر دو را به کوشش یاری دهند نیز %~% آن رمح جان شکار تو و تیغ عمر خوار
# 39 از سطوت تو شرک بنالد چو رعد سخت %~% وز ضربت تو کفر بگرید چو ابر زار
# 40 گردد ظفر قوی و شود فتح زورمند %~% زان بیلک نحیف تو و خنجر نزار
# 41 گیرد زمین ز تیغ همه پاک رود خون %~% گردد فلک ز گرد هوا جمله بحر قار
# 42 ای جاه تو چو مهر ز رتبت فلک فروز %~% وی کف تو چو ابر به بخشش جهان نگار
# 43 تو سایه خدایی و خورشید خسروان %~% جز تو که دید هرگز خورشید سایه دار
# 44 اختر کجا فروزان باشد به نقش مهر %~% شاهان به تو چه مانند ای شاه و شهریار
# 45 حقا که چون تو راد ندیدست دور چرخ %~% والله که چون تو شاه ندیدست روزگار
# 46 دیوان ملک بیش نیابد چو تو ملک %~% میدان ملک بیش نبیند چو تو سوار
# 47 در جمله ملک بود تو را دایه زین سبب %~% گه بر کتف نشاندت و گاه با کنار
# 48 تا تیغ تیز مادر فتحست روز رزم %~% گردد به گاه زادن گریان و بی قرار
# 49 بر زادن فتوح قوی باد تیغ تو %~% تا هر زمانت فتحی زاید چو صد نگار
# 50 بادت خجسته عزم و ره نهمت و غزات %~% کام مراد تو همه حاصل ز کردگار
# 51 چرخت غلام وعمر به کام و زمانه رام %~% دولت رفیق و بخت معین و خدای یار
PageV1P181
### || [genre: Q]
# 1 با روی تازه و لب پر خنده نوبهار %~% آمد به خدمت ملک و شاه کامگار
# 2 سلطان ابولملوک ملک ارسلان که ملک %~% ذات عزیز او را پرورد در کنار
# 3 گردون دادگستر و مهر جهان فروز %~% سلطان تاجدار و جهاندار بردبار
# 4 ای اختیار مملکت و افتخار عصر %~% شایسته اختیاری و بایسته افتخار
# 5 چون دست هر نبرده فرو ماند از نبرد %~% چون کارزار گردد بر مرد کارزار
# 6 هر حمله ای که آری شاها ثنا کند %~% بر تو روان رستم و جان سفندیار
# 7 کاری که جست رای تو آمد تو را به سر %~% تخمی که کشت بخت تو آمد تو را به بار
# 8 نه نه نگویم آنکه چه دیدی هنوز تو %~% از نوع بختیاری ای شاه بختیار
# 9 هست ابتدای دولت و خواهد شدن هنوز %~% فغفور پرده دارت و کسری رکابدار
# 10 صاحبقران شوی و بگیری همه جهان %~% وایزد بدین سبب ز جهان کردت اختیار
# 11 گردند خسروان زمانه فدای تو %~% وز خسروان تو مانی در ملک یادگار
# 12 گاهی به هند تازی و گاهی به قیروان %~% گاهی به روم و گاه به چین گاه زنگبار
# 13 آری ز ترک خانان بسته به بند پای %~% رایان ز هند و پیلان کرده ز تنکه بار
# 14 دانی که با خدای جهان چند نذر کرد %~% آن اعتقاد روشن تو در شبان تار
# 15 اقبال پایدار تو را استوار کرد %~% زان عهد پایدار تو و نذر استوار
# 16 در انتظار رحمت و فضل تو مانده ام %~% ای کرده روزگار تو را دولت انتظار
# 17 داند خدای عرش که گیتی قرار داد %~% کز رنج دل نیابم شبها همی قرار
# 18 من بنده سال سیزده محبوس مانده ام %~% جان کنده ام ز محنت در حبس و در حصار
# 19 زین زینهار خوار فلک جان من گریخت %~% در زینهارت این ملک زینهار دار
# 20 در سمج های تنگ و خشن مانده مستمند %~% در بندهای سخت بتر مانده سوگوار
# 21 دارم هزار دشمن و یک جان و نیم تن %~% لیکن گذشته وام من از هشتصد هزار
# 22 بی برگ و بی نوا شده و جمع گرد من %~% عورات بی نهایت و اطفال بی شمار
# 23 بسیار امیدوار ز تو یافته نصیب %~% من بی نصیب گشته و مانده امیدوار
# 24 شاها به حق آنکه به کام تو کرده است %~% کار جهان خدای جهاندار کردگار
# 25 پیر ضعیف حالم و درویش عاجزم %~% بر پیری و ضعیفی من بنده رحمت آر
# 26 گیرم گناهکارم و والله که نیستم %~% نه عفو کرده ای گنه هر گناهکار
# 27 تا شاد بگذرانم ارم روزگار هست %~% در مدح و در ثنای تو این مانده روزگار
# 28 گیرم به مدح و شکر و ثنای تو هر زمان %~% هر پایه ای ز تخت تو در در شاهوار
# 29 این گفتم و ندانم تا چند مانده است %~% این روح مستحیل درین عمر مستعار
# 30 ور من رهی بمانم گنج بماندت %~% زین طبع حق گزار و زبان سخن گذار
# 31 عمری دراز باید تابنده ای چو من %~% گردد به مدح چون تو جهاندار نامدار
# 32 تا سایه ور درختی گردد نهالکی %~% بنگر که چند آب درآید به جویبار
# 33 شاها فراخ سالست این سال ملک تو %~% وین بس بزرگ فالست اندیشه بر گمار
# 34 لؤلؤ ز بحر برده سحاب از پس سحاب %~% بر ملک تو فشانده نثار از پس نثار
# 35 یکرویه گشت ملک هلا روی ملک بین %~% دستت گرفت عدل هلا تخم عدل کار
# 36 نو عز و نو بزرگی و نو لهو و نو طرب %~% نو ملک و نو سعادت و نو روز و نو بهار
# 37 شد لعل روی عشرت و شد روی عیش سرخ %~% ساقی بیار جام می لعل خوشگوار
# 38 فارغ دل و مرفه بنشین به تخت ملک %~% انصاف پیشکار تو و عدل دستیار
# 39 دشمنت اگر به کینه برآرد چو مار سر %~% شمشیر تو دمار برآرد ز مغز مار
# 40 ناشاد شد عدو سپردش قضا به خاک %~% تو شادزی و دل به نشاط و طرب سپار
# 41 جز در رضای تو نبود چرخ را مسیر %~% جز بر مراد تو نبود بخت را مدار
PageV1P182
### || [genre: Q]
# 1 سوی میدان شهریار گذر %~% قدرت و صنع کردگار نگر
# 2 ایستاده نگاه کن چپ و راست %~% کوههای بلند و جاناور
# 3 هر یکی با یک اژدهای دمان %~% اژدها نه و اژدها پیکر
# 4 دو ستون در دهان هر یک از آن %~% اندر آهن گرفته سر تا سر
# 5 چون دژ آهنین ویشک قویش %~% در دژ آهنین گشاید در
# 6 دشمنی را اگر بخسبانند %~% از گل و خاک و خون بود بستر
# 7 آتشی را اگر بر افروزند %~% گردد آن را نجوم چرخ شرر
# 8 این همه نعمت ژنده پیلانست %~% که سر نصرتند و روی ظفر
# 9 همه مستند و اهتزاز کنند %~% به سرود و سماع بازیگر
# 10 همه دیوان روز پیکارند %~% برده دیوان ز زخمشان کیفر
# 11 صد زده زان چهار صد عفریت %~% که گه تک شوند مرغ به پر
# 12 این شگفتی کدام خسرو راست %~% یک جهان دیو گشته فرمانبر
# 13 چون سلیمان نشسته کامروا %~% ملک داد و رز دین پرور
# 14 شه ملک ارسلان بن مسعود %~% شادی تخت و نازش افسر
# 15 آنکه از نام همچو خورشیدش %~% آسمان شد ز بس شرف منبر
# 16 داده در دست از زمانه زمام %~% بسته در خدمتش سپهر کمر
# 17 ملک را کرده عدل او یاری %~% ملک را بسته عدل او زیور
# 18 به فغان آمده ز تیغش کفر %~% به خروش آمده ز دستش زر
# 19 ای بر رفعت تو چرخ زمین %~% وی بر بخشش تو بحر شمر
# 20 ملکی و به ملک هفت اقلیم %~% نیست اندر جهان ز تو حق تر
# 21 من زدم فال و فال گشت نهال %~% آن نهالی که دولت آرد بر
# 22 لشکری دولت تو تعبیه کرد %~% کاندرو وهم کس نیافت گذر
# 23 ژنده پیلان تو چو پیلانند %~% از پس و پیش آن قوی لشکر
# 24 پیش هر پیل فوجی از ترکان %~% رزمجویان چو شیر شرزه نر
# 25 هر کرا پیل و شیر بازیگر %~% دشمنان را به نزد او چه خطر
# 26 این همه هست هست و بود و بود %~% کردگار جهان تو را یاور
# 27 پیش چشم آیدم همی فتحی %~% که شود ناگهان به دهر سمر
# 28 من از آن فتح چون براندیشم %~% یادم آید همی ز فتح کتر
# 29 که در ایام جد جد تو را %~% کرد روزی کروکر داور
# 30 پادشاها به فرخی بنشین %~% شهریارا به خرمی می خور
# 31 چون به بزم تو در کف تو شود %~% باده آب حیات در ساغر
# 32 نه عجب گر فلک شود مجلس %~% ماه و ساقی و زهره خنیاگر
# 33 تا ز گردون و اختر اندر دهر %~% هر چه مضمر بود شود مظهر
# 34 باد گردان برای تو گردون %~% باد تابان به حکم تو اختر
# 35 هفت کشور تو را به زیر نگین %~% وز تو آباد و شاد هر کشور
PageV1P183
### || [genre: Q]
# 1 چو روز روشن بنمود چهره از شب تار %~% زدود مهر ز آیینه فلک زنگار
# 2 چنان که نور ز رأی خدایگان جهان %~% بتافت مهر منیر از سپهر دایره وار
# 3 شبی گذشت به من بر چو روی اهریمن %~% چو خط مرکز در خط دایره پرگار
# 4 دلم چو گردون از عشق ناشکیب شده %~% پدید کرد همه رازش آن دو زلف چو قار
# 5 شبست زلفش و گردون دل من و نه عجب %~% که راز گردون آید پدید در شب تار
# 6 دلم چو دریا در موج کرده پیدا سر %~% به گاه موج ز دریا شود پدید شرار
# 7 مرا ز دیده روان خون و خواب رفته از آن %~% بلی ز رفتن خونست علت بیدار
# 8 جدا شده من از آن ماه خویش و گم کرده %~% ز من دلی به بیابان عاشقی هنجار
# 9 تنم به تیر غمان کرده عشق او خسته %~% دلم به تیغ هوا کرده هجر او افگار
# 10 عیاروار دل من ربود دلبر من %~% بلی ربودن باشد همیشه کر عیار
# 11 مرا خوشست وگر چند ناخوشست مدام %~% ز درد هجران عیش من ای ملامت کار
# 12 مکن ملامت و بر سوخته نمک مفکن %~% ز جنگ دست بدار و مرا عذاب مدار
# 13 ز چوب خشک چرا بود بایدم کمتر %~% که ناله گیرد چون او جدا شود از یار
# 14 نه کمترم به وفا داشتن من از قمری %~% که از فراق به گاه سحر بموید زار
# 15 چو زیر چنگ همه روز مدح او گویم %~% اگر چه گشتم چون زیر چنگ زار و نزار
# 16 همیشه جویم همچون شراب شادی او %~% وگرچه دارد چون جرعه شرابم خوار
# 17 اگر ببارد ابر رضای او بر من %~% خزان هجرش بر من شود ز وصل بهار
# 18 وگر برین دل من مهر مهر او تابد %~% درخت شادی و لهو و نشاط آرد بار
# 19 همی چه نالم چندین ز هجر آن دلبر %~% چو زود ناله کند دیر به شود بیمار
# 20 هزار شکرت امروز مر مرا ز فراق %~% هزار شکر بگویم نه بل هزار هزار
# 21 که از فراق دلارام شد مرا حاصل %~% وصال درگه معمور شاه گیتی دار
# 22 شه مظفر و منصور شاه دولت و داد %~% خدایگان فلک همت ملک دیدار
# 23 امیر غازی محمود سیف دولت و دین %~% بنام و سیرت و کنیت چو احمد مختار
# 24 خجسته نامش زیبنده بر کمینه ملک %~% چو نقش بر دیبا و چو مهر در دینار
# 25 شهنشهی که به شاهنشهی او دولت %~% به طوع و رغبت اقرار کرد بی اجبار
# 26 شهی که هست کف و تیغ او به رزم و به بزم %~% چو بحر گوهر موج و چو ابر صاعقه بار
# 27 همی گشاید کشور همی ستاند ملک %~% به تیغ جان انجام و به گرز عمر اوبار
# 28 به بندگیش بزرگی همی شود راضی %~% به چاکریش زمانه همی دهد اقرار
# 29 جهان و گنبد دوار چون بدیدندش %~% به گاه آن که همی کرد با عدو پیکار
# 30 جهان ز روز و شب ساخت جوشن و خفتان %~% ز مهر و ماه سپر کرد گنبد دوار
# 31 زمانه کرد همی مستی از شراب ستم %~% ببرد خنجر او از سر زمانه خمار
# 32 همی به روزی صدره سر قلم بزند %~% از آن که هست قلم بسته بر میان زنار
# 33 نه مر فضایل او را جهان دهد تفصیل %~% نه مر مناقب او را کند سپهر شمار
# 34 خدایگانا مهر تو فکر توست مگر %~% کزو نباشد خالی دل صغار و کبار
# 35 اگر نکردی قدر تو بر فلک مسکن %~% فلک نبودی زینسان که هست با مقدار
# 36 اگر نگشتی نام تو در جهان سایر %~% جهان نبودی چونین که هست پر انوار
# 37 رکاب و پای تو جوینده عنان و کفت %~% به کارزار عدو در سوار گرد سوار
# 38 شود ز هیبت تیغت رکاب او خلخال %~% شود ز بیم سنان تو ساعدش افگار
# 39 همیشه باشد نام ملوک زنده به شعر %~% ولیک زند به نام تو بازگشت اشعار
# 40 شگفت نیست که مدحت همی بلند آید %~% به دولت تو رهی را بلند شد گفتار
# 41 سخن به وزن درست آید و به نظم قوی %~% چو باشدش هنر مرد پر خرد معیار
# 42 همیشه تا ملکا بردمد چو خاطر تو %~% به حکم ایزد خورشید روشن از شب تار
# 43 به کامگاری جز فرش خرمی مسپر %~% به شادمانی جز دل به خرمی مسپار
PageV1P184
### || [genre: Q]
# 1 رسید عید و من از روی حور دلبر دور %~% چگونه باشم بی روی آن بهشتی حور
# 2 مرا که گوید کای دوست عید فرخ باد %~% نگار من به لهاور و من به نیشابور
# 3 ره دراز و غریبی و فرقت جانان %~% اگر بنالم دارید مر مرا معذور
# 4 ز یار یاد همی آیدم که هر عیدی %~% درآمدی ز در من بسان حور قصور
# 5 هزار شاخ ز سنبل نهاده بر لاله %~% هزار حلقه ز عنبر فکنده بر کافور
# 6 تن چو سیم برآراسته به جامه عید %~% نهاده بر دو کف خویشتن گلاب و بخور
# 7 ببردی از دل من تاب زآن دو زلف متاب %~% خمار عشق فزودی به چشمک مخمور
# 8 کسی که دور بود از چنین شگرف نگار %~% چگونه باشد بر هجرش ای نگار صبور
# 9 چرا نباشم با عزم و حزم مردانه %~% چرا ندارم هر چه بود به دل مستور
# 10 چو یاد شهر لهاور و یار خویش کنم %~% نبود کس که شد از شهر و یار خویش نفور
# 11 مرا به است به هر حالی و به هر وجهی %~% جمال حضرت عزنین ز شهر لوهاور
# 12 بلی به است به از وصل آن نگار مرا %~% جلال خدمت درگاه خسرو منصور
# 13 امیر غازی محمود ابن ابراهیم %~% خدایگانی کش هست عادلی دستور
# 14 شهی که مردی بر لشکرش شده سالار %~% شهی که رادی بر گنج او شده گنجور
# 15 به گاه هیبت سام و به گاه حشمت جم %~% به گاه کوشش نار و به گاه بخشش نور
# 16 مثال حلمش یابی چو بنگری به جبال %~% قیاس علمش بینی چو بنگری به حور
# 17 همی نجوید تیرش به جز دل قیصر %~% همی نخواهد تیغش مگر سر فغفور
# 18 بترسد از سر گرزش به روز هیجا مرگ %~% حذر کند ز حسامش به رزمگاه خدور
# 19 ز بهر دولت محمودیان جهان ایزد %~% بیافرید و بدان داد تا ابد منشور
# 20 چرا کنند طلب ناکسان ز گیتی مال %~% چرا شوند به بیهوده جاهلان مغرور
# 21 یقین بدان که بلاشک ندامت آرد بار %~% هر آنکه کارد اندر زمین جهل غرور
# 22 خدایگانا راهی گذاشتی که همی %~% برید باد ازو نگذرد به جز رنجور
# 23 ز پنج سیحون بگذشته ای بنامیزد %~% که باد چشم بد از تخت و روزگار تو دور
# 24 رسید عید همایون شها به خدمت تو %~% نهاده پیش تو هدیه نشاط لهو و سرور
# 25 به رسم عید شها باده مروق نوش %~% به لحن بربط و چنگ و چغانه و طنبور
# 26 خجسته بادت عید و خجسته بادت ماه %~% خجسته بادت رفتن به درگه معمور
PageV1P185
### || [genre: Q]
# 1 رنگ طبعی به کار برده بهار %~% نقش ها بود از آنچه برد به کار
# 2 چهره سنگ و روی گل دارد %~% مانوی کارگونه گونه نگار
# 3 همه پرصورتست بی خامه %~% همه پر دایره ست بی پرگار
# 4 ابر بر کار کرد کار گهی %~% بسدین پود و زمردینش تار
# 5 بنگر اکنون ز میرم و دیبا %~% ساده و کوه فرش گردد ازار
# 6 هر چه زرنیخ دیده بودی تو %~% همه شنگرف بینی و زنگار
# 7 داد بانگ نماز بلبل و کرد %~% چشم های شکوفه را بیدار
# 8 اندرین نوبهار عطر افروز %~% به چنین روزگار خاک نگار
# 9 نه شگفت ار چو خاک رنگ به رنگ %~% بدمد شاخ رنگ بر کهسار
# 10 ابرها درفشان و لؤلؤ بیز %~% بادها مشک سار و عنبر بار
# 11 هر دو شاخی ز باد پنداری %~% یکدگر را گرفته اند کنار
# 12 طبع گوید که باده خور که ز خاک %~% لاله روید همی قدح کردار
# 13 آب در جوی باده رنگ شدست %~% باده آر ای نگاه باده گسار
# 14 نام آن نامدار بر که هواش %~% روح را باده ایست نوش گوار
# 15 ثقت الملک طاهر بن علی %~% شرف و فخر و زینت احرار
# 16 ای سخاورز راد نعمت بخش %~% ای ثناخر کریم شکر گزار
# 17 تا همی ابروار باری تو %~% شاخ های امید دارد بار
# 18 گشت واقف بلند همت تو %~% بر کم و بیش گنبد دوار
# 19 آتش عقل را دمیده به رأی %~% گوهر ملک را گرفته عیار
# 20 جامه از هول بر مخالف تو %~% گشت کام نهنگ جان اوبار
# 21 روز عیشش به تلخی و تنگی %~% دیده مور گشت و زهره مار
# 22 آتش هیبت و شکوه تو را %~% چرخ دود آمد و زمانه شرار
# 23 هر که با تو چو گل نباشد خوش %~% هر گلی کو بکند گردد خار
# 24 ورنه از بندگی به تو نگرد %~% دیده در چشم او شود مسمار
# 25 مهر تو گر زند به آتش چنگ %~% روی آتش شود همه گلنار
# 26 کین تو گر نهد به آب قدم %~% زو بخیزد چو خشک رود غبار
# 27 ذکر تو بر صحیفه احسان %~% نام تو بر جریده اشعار
# 28 حسن را همچو نقش بر دیبا %~% زیب را همچو مهر بر دینار
# 29 آن سوارست کلک تو که ازو %~% ناسوارست هر که هست سوار
# 30 وان شبانست عدل تو که ز بیم %~% نخورد گرگ بر بره زنهار
# 31 گشته فهم تو با قضا هم رخت %~% کرده وهم تو با قدر دیدار
# 32 آن نهاده به پیش این اعمال %~% وین گشاده به پیش آن اسرار
# 33 چرخ چون رتبت بلند تو دید %~% رتبت خویش یافت بی مقدار
# 34 کانچه در دستگاه خود نگریست %~% در خور جود تو ندید یسار
# 35 ای فزوده جهان ز جاه تو فخر %~% وی ز گردون نموده قدر تو عار
# 36 هر چه در مدحت تو خواهم گفت %~% هیچ واجب نیاید استغفار
# 37 بنده ای ام که تو ز من یابی %~% مدح معنی نمای دعوی دار
# 38 کشت گردون خیره روی مرا %~% خیره زینسان مرا فرو مگذار
# 39 رنج و تیمار در حصار مرنج %~% جان من رنجه کرد و طبع فگار
# 40 طبع و جان مرا به رحمت و فضل %~% بخر از رنج و برکش از تیمار
# 41 چون ز امسال و پار یاد کنم %~% زار گریم ز حسرت پیرار
# 42 شیر پیکر یلان رزم افروز %~% پخته گشته ز آتش پیکار
# 43 نه ز من جست هیچ شیر و پلنگ %~% نه ز من رست هیچ بیشه و غار
# 44 گه مرا باد بود زیر عنان %~% گه مرا ابر بود جفت مهار
# 45 سرکشان را ز من سبک شد دل %~% دستها را ز من گران شد بار
# 46 کند شد مرگ راز من دندان %~% تیز شد رزم را ز من بازار
# 47 بقعه رام کرده کاندر وی %~% مرگ بارید بر علی عیار
# 48 باز نشناخت هیچ وقت همی %~% دشمنم روز روشن از شب تار
# 49 آن همه شد کنون مرا سمجی است %~% بر سر کوه در میانه غار
# 50 روز بر من سیاه کرد چو شب %~% روزی تنگ و انده بسیار
# 51 با دلی خسته و رخی پرخون %~% قامتی چفته و تنی بیمار
# 52 بند من وزن سنگ دارد و روی %~% روز من رنگ قیر دارد وقار
# 53 با من این روزگار بین که چه کرد %~% جور این روزگار ناهموار
# 54 پر پرم داد باده دولت %~% تا ز محنت مرا گرفت خمار
# 55 کرده اند خدای ناترسان %~% در یکی زاویه ز حبس بشار
# 56 دعوی زیرکی همی کردم %~% زد لگد ریش گاویم هنجار
# 57 در جهان هیچ آدمی مشناس %~% بتر از ریش گاو زیرک سار
# 58 سرنگون داردم به مکر و به غدر %~% چرخ مکار و عالم غدار
# 59 گر همی باطلم کنی شاید %~% ده یک آن به نظم و نثر بیار
# 60 گفته ام رنج های خویش بسی %~% چه کنم هر زمان همی تکرار
# 61 چون قلم گر نه رام حکم توام %~% بر تنم هست چون قلم زنار
# 62 ای ز جاه تو عدل روزافزون %~% وی ز رأی تو ملک دولتیار
# 63 تیره شد روز من چو مهر بتاب %~% تشنه شد جان من چو ابر ببار
# 64 ای خزان را به طبع کرده بهار %~% بگذر این چنین بهار هزار
# 65 در بزرگی و سروری محمود %~% وز بزرگی و بخت برخوردار
PageV1P186
### || [genre: Q]
# 1 خسروا چون تو که دیدست افتخار و اختیار %~% خسروان را اختیاری خسروی را افتخار
# 2 شاهی و شیری و هر شاهی و هر شیری که هست %~% مانده از هول تو اندر اضطراب و اضطرار
# 3 ذات جاهت را نشانده کامگاری بر کتف %~% عدل ملکت را گرفته بختیاری در کنار
# 4 عدل و حق را سعی و عون تو یسارست و یمین %~% ملک و دین را امر و نهی تو شعارست و دثار
# 5 آفتابی گاه بزم و آسمانی گاه رزم %~% خسروی روز شکار و کیقبادی روز بار
# 6 جوهر ارواح با کین تو بگذارد عرض %~% عنصر اجسام بی مهر تو نپذیرد نگار
# 7 مجلس و درگاه تو اندر جهان گشتست و باد %~% کعبه فریاد خواه و قبله امیدوار
# 8 مهر خواندم همتت را مهر از آن بفزود فخر %~% چرخ گفتم رتبتت را رتبتت را کرد عار
# 9 پادشاه دادورز و شهریار گنج بخش %~% دیر زی ای پادشاه و شاه زی ای شهریار
# 10 روزگار پادشاهی از تو شاد و خرم است %~% اینت عالی پادشاهی اینت خرم روزگار
# 11 پایدار و استوارست از تو دین و مملکت %~% پایداری پایدار و استواری استوار
# 12 یادگار حیدر و رستم تویی اندر نبرد %~% رستمی با گاوسار و حیدری با ذوالفقار
# 13 بی گمان از آب انعام تو کوثر یک حباب %~% بی خلاف از آتش خشم تو دوزخ یک شرار
# 14 گه بهار از بخشش تو گشته هنگام خزان %~% گه خزان از مجلس تو گشته هم طبع بهار
# 15 دانش اندر حل و عقد آموزگار ملک تست %~% به ز دانش ملک را هرگز که دید آموزگار
# 16 دیده های بیکران چهره چرخ کبود %~% شد سپید ایرا که ملکت را بسی کرد انتظار
# 17 تیغ و رخشت آبدار و تابدارست و ظفر %~% در سر آن آبدار و در تن این تابدار
# 18 بوی مغز و رنگ دل تیر و سنان تو نیافت %~% وجه نام این و آن شد مغز جوی و دل گذار
# 19 آنکه دارد مغز پیش تو نیاید در مصاف %~% وآنکه آمد پیش تو بی دل شود در کارزار
# 20 گر چه بر شیری نباشد هیچ گاوی را ظفر %~% گردن شیران شکستی تو به گرز گاوسار
# 21 ژنده پیلان تو گردانند چون حمله برند %~% غارها را کوه کوه و کوهها را غارغار
# 22 همچو خاک اندر درنگ و همچو آب اندر شتاب %~% همچو آتش در نهیب و همچو باد اندر نهاد
# 23 عمر و جان از هر یکی ترسان و لرزانست از آنک %~% هر یکی چون اژدهایی جان شکار و عمر خوار
# 24 چون حصاری از بلندی و ز تن سنگین او %~% پست گشته بر زمین چون خاک بر سنگین حصار
# 25 گرز خارا و ز آهن خاست اهل تیغ تو %~% پس چرا زخمش برآرد زآهن و خارا دمار
# 26 شد ز مور و مار پنداری مرکب زآنکه هست %~% روی او بر چشم مور و حد او با زخم مار
# 27 جان بدخواهان تو در قبضه ترکان تست %~% یک تن تنها از ایشان و ز بدخواهان هزار
# 28 کیفر از شمشیرشان برده نهنگ تیزچنگ %~% چاشنی تیرشان خورده هژبر مرغزار
# 29 این دلیران و یلان و گردنان و سرکشان %~% نوذرند و بیژنند و رستم و اسفندیار
# 30 پادشاها هفت کشور در مقام دار و گیر %~% هم بدین ترکان بگیر و هم بدین ترکان سپار
# 31 ای گزین کردگار از گردش چرخ بلند %~% صورت عالم دگرگون شد به صنع کردگار
# 32 بار کافور ترست از شاخ خشک بیدمشک %~% کابر لؤلؤ بار بوده باز شد کافور بار
# 33 آب چون می بوده روشن گشته شد همچون بلور %~% در قدح های بلورین می گسار ای میگسار
# 34 پر سمن شد باغ همچون لاله گردان جام می %~% گر چه نه وقت سمن زارست و وقت لاله زار
# 35 هر رهی کآن خوشتر و هر باده ای کآن تلختر %~% مطربا آن ره سرای و ساقیا آن باده آر
# 36 گر چه بینی توده برف اندر میان بوستان %~% نقشبند بوستان پر نقش های قندهار
# 37 زود خواهد کرد باغ و راغ و دشت و کوه را %~% گوهر آگین همچو تاج شهریار تاجدار
# 38 نوبهاری روی بنماید چو روی دوستان %~% گر چه یابی آب بسته بر کران رودبار
# 39 باز ابر آرد ز دریا در و لؤلؤ روز و شب %~% تا کند بر کنگره ایوان سلطانی نثار
# 40 شهریارا ماهی آمد بس عزیز و محترم %~% با مبارک عهد و مهر ایزد پروردگار
# 41 می به رغبت نوش و سنگ انداز کن با دوستان %~% زانکه گردون کرد جان دشمنان را سنگسار
# 42 باده و شادی و رادی هر سه یکجا زاده اند %~% این مر آن را پشتوان و آن مر اینرا دستیار
# 43 رای رادی خیزدت بر دست جام باده نه %~% بار شادی بایدت در طبع تخم باده کار
# 44 ای چو مهر و ابر دایم نورمند و سودمند %~% نور این بس بی قیاس و سود آن بس بی شمار
# 45 تا بتابد مهر بر عالم بسان مهر تاب %~% تا ببارد ابر بر گیتی بسان ابر بار
# 46 کام جوی و کام یاب و کام خواه و کام ران %~% شادکام و شاد طبع و شادمان و شاد خوار
PageV1P187
### || [genre: Q]
# 1 گردش آسمان دایره وار %~% گاه آرد خزان و گاه بهار
# 2 گه کند عیش زندگانی تلخ %~% گه کند روز شادمانی تار
# 3 دیده ای را زند ز انده نیش %~% جگری را خلد ز مرگی خار
# 4 نرهد زو نهنگ در دریا %~% نجهد زو پلنگ در کهسار
# 5 کرده بر سرکشان به حمله ستم %~% برده از خسروان به قهر دمار
# 6 نیست جسمی کزو ننالد سخت %~% نیست چشمی کزو نگرید زار
# 7 زندگانی و جان و دل شکرد %~% زخم این اژدهای عمر شکار
# 8 کامرانی و عز و لهو خورد %~% دهن این نهنگ مردم خوار
# 9 بس بناها که او برآوردست %~% باز کردست با زمین هموار
# 10 بس روان ها که او بپروردست %~% که ندادست باز پس زنهار
# 11 گاه بر مادری ز دست آتش %~% گه ربوده ست بچه ای ز کنار
# 12 تو اگر سال و مه بنالی سخت %~% تو اگر روز و شب بگریی زار
# 13 عاقبت هیچ فایده نکند %~% پس تن خویش هیچ رنج مدار
# 14 ای ملک زاده ای که فکرت تو %~% روشن آیینه ای است بی زنگار
# 15 نیک دانی که کس نیاید پس %~% با قضاهای ایزد دادار
# 16 چرخ تندست تن به رنجه منه %~% مرگ حقست دل به غم مسپار
PageV1P188
### || [genre: Q]
# 1 ای کینه ور زمانه غدار خیره سار %~% بر خیره تیره کرده به ما بر تو روزگار
# 2 هر هفته انده دگر آری به روی ما %~% رنجی دگر به هر گه در لیل و در نهار
# 3 یک روز راحتی و یکی هفته رنج و غم %~% یک ماه برقراری و یک سال بی قرار
# 4 بر بندگان اگر بستیزست کار تو %~% بر خواجه عمید چرایی ستیزه کار
# 5 بر نصر رستم از چه ستمگار گشته ای %~% در مهتری نبود ستمگر به هیچ کار
# 6 آن بوالفرج که داد جهان را ز غم فرج %~% اکنون هم از جهان تو برآری همی دمار
# 7 آن مهتری که دستش دریای قلزم ست %~% دریا کنار مانده او راست بر کنار
# 8 ای چون مه چهارده در کاهش و کمی %~% مه را ز کاستن نبود هیچ ننگ و عار
# 9 ماه ار همه تمام نکاهد هر آنچه هست %~% آخر برآید از فلک از چه نزار و زار
# 10 آخر فزون شود که فزونی ز کاستیست %~% وز پستی آردش بر بلندی ده و چهار
# 11 جویی که آب رفته بود روزی اندرو %~% آخر هم اندرو کند آن آب رهگذار
# 12 این گردش فلک نه همه بر نحوست است %~% آخر سعادتیست در این اختر و مدار
# 13 آخر به کام دل برسی و هوای دل %~% آخر زمانه با تو کند باز افتخار
# 14 ای روزگار خواجه اگر خواجه جو شدی %~% باز آی باز خواجه و او را به پای دار
# 15 دانی که کامگارتر از تو نبود کس %~% در مرتبت زهر که صغارند و از کبار
# 16 خارا خمیر گشت به فرمان او همی %~% سهمش پدید کرد ز دریا همی غبار
# 17 عدلش همی بشست ز دندان مار زهر %~% فضلش همی برست گل از خاک خشت و خار
# 18 ای رای تو بر اسب زمانه سوار نیک %~% هر چند خود زمانه به ما بود بر سوار
# 19 از فر و از سعادت اندر دیار هند %~% فرشی فکنده ای تو کس از جود پود و تار
# 20 امید ما همه به همان روزگار تست %~% یارب تمام کن تو امید امیدوار
# 21 هر چند بارهای گران بر زمین بسیست %~% آخر چو حلم تو نکشیدست هیچ بار
# 22 آمد گه برآمدن آفتاب تو %~% تا کی ز بام صبح برآید ز کوهسار
# 23 ناگه شعاع روی تو بدرخشد ای عمید %~% خشنود گردد از تو همه ملک هوشیار
# 24 ای آنکه از نکویی و از نام نیک تو %~% بس مرد شوربخت که گشتست بختیار
# 25 ای دستگیر شاعر ممدوح با فتوح %~% ای حق شناس مهتر و حقدار حقگزار
# 26 دانی که بنده را بر تو حق خدمتست %~% آن خدمتی که ماند ز من تا گه شمار
# 27 از بنده یادگار جهان ماند مدح تو %~% هرگز مباد از تو جهان مانده یادگار
# 28 از غلظتی و وصلت غلظت همی کند %~% مر را بزرگ و نکو نام و نامدار
# 29 اندیشه برات دهی چون نداشتی %~% دادی به بنده صلت و شد کار چون نگار
# 30 شرح برات بنده به بوبکر گفته شد %~% طوسی که نیستش به نیشابور و طوس یار
# 31 تا آب و آتش آید پیدا همی ز ابر %~% تا خاک را غبار بود ابر را بخار
# 32 عز و بقات باد و سرت سبز و تن درست %~% دلشاد و شادکام و تن آباد و شادخوار
# 33 مسپار دل به انده و گیتی همی سپر %~% مگذر تو از جهان و جهان خوش همی گذار
PageV1P189
### || [genre: Q]
# 1 تا برآمد ز آتش شمشیر بهرامی شرار %~% داد گیتی را فلک بر ملک بهرامی قرار
# 2 کرد بهرام افتخار از ملک شه بهرام شاه %~% در همه معنی که برتر دیده از این افتخار
# 3 گشت ملک و عدل او آباد تا ملکست و عدل %~% ملک بهرامی لباس و عدل بهرامی نگار
# 4 پیش بهرام زمین بهرام گردون بنده شد %~% در زمانه بندگی ملک او کرد افتخار
# 5 بر فلک بهرام گوید دولت بهرام شاه %~% هر چه مقصودست گیتی را نهاد اندر کنار
# 6 زآسمان روح الامین گویان به صد شادی که هست %~% با ملک بهرام شه بهرام گردون جانسپار
# 7 سوخت شمشیر و جان بدسگالان روز رزم %~% زانکه ببرامست شمشیر تو را آموزگار
# 8 برتر آمد مرتبه بهرام را از مهر و ماه %~% تا ز نامی نام تو اندر جهان شد نامدار
# 9 در همه معنی چو احمد بود بهرامی مضا %~% از پی صدر وزارت کرد او را اختیار
# 10 در کف کافی او زان خامه بهرام سیر %~% سعد و نحس دوستان و دشمنان شد آشکار
# 11 این وزارت را که بهرامی است تیغ طبع او %~% از نشاط خدمت تو گشت خرم روزگار
# 12 تا به عون ملک و دین باشند پیش تخت تو %~% همچو بهرام از مضا هنگام رأی و وقت کار
# 13 راویا تو مدح های ملک بهرامی بخوان %~% ساقیا تو جام های بزم بهرامی بیار
PageV1P190
### || [genre: Q]
# 1 ای اختری نه یی تو مگر اختر %~% گردون فضل گشته به تو انور
# 2 آن اختری که سعد بود بی نحس %~% آن اختری که نفع بود بی ضر
# 3 اندر بروج مدح و ثنا شعرت %~% سایر چو اختر است به هر کشور
# 4 شعرت رسیده در ندب ظلمت %~% چشم مرا به نور یکی اختر
# 5 طبعی که راه گم کند او را تو %~% چو اختری به سوی خرد رهبر
# 6 مسعود گشت اختر بخت من %~% زین نظم نورمند فلک پیکر
# 7 در نظم چون خط سیهت دیدم %~% چون اختران معانی او یکسر
# 8 دانم شنیده ای که چو اختر من %~% هستم ز کوه تنگ به گردون بر
# 9 اختر مقاومت نکند با من %~% چون زو نیم به قدر و محل کمتر
# 10 از لرزه همچو اخترم آن ساعت %~% کز مشرق آفتاب برآرد سر
# 11 روزم شبست و در شب تاری من %~% بیدار همچو اختر بر محور
# 12 بر قد همچو چنبر من اشکم %~% چون اختران گردون بر چنبر
# 13 نشگفت ار اخترش شکفد از من %~% گز کف کبود شد چو سپهرم بر
# 14 صد باختر چو اختر اگر دیدم %~% ویحک چرا نبینم یک خاور
# 15 اندر میان اوج چرا زینسان %~% چون اختر از هبوط شدم مضطر
# 16 چون اخترانم از دل و از خاطر %~% زان همچو اخترم به وبال اندر
# 17 چون اخترم شگفت مکن چندین %~% گر محترق شدم از گران خور
# 18 چون خسرو سپهر محل آمد %~% اختر به جانش بنده شد و چاکر
# 19 چندین همی محاق چرا بینم %~% زین نور آفتاب ضیا گستر
# 20 شد مویه گر چو کیوان بخت من %~% زان پس که بود زهره خنیاگر
# 21 از پاکی ار چو مشتریم در دل %~% بهرام وار چون بودم آذر
# 22 نه من عطاردم که به هر حالی %~% هر روز هست سوزش من بی مر
# 23 من سوخته ز اختر وارونم %~% این اخترست یارب یا اخگر
# 24 چون اختر ارچه رفته ام از خانه %~% راجع چرا همی نشوم ز ایدر
# 25 اختر ز جرم چرخ چو بدرخشد %~% چو آتش از مشبکه مجمر
# 26 وز اختر شهاب فلک هر سو %~% گردد چو سنگ زردیشان زر
# 27 شب را به گوش و گردن بربندد %~% از اختران و خاطر جان زیور
# 28 تا روز از اشک دیده گلگونم %~% چون اختران نگون بودم خاور
# 29 زین اختران دیده که همچون در %~% بینی روان شده پس یکدیگر
# 30 گویی مکلل است مرا بالین %~% گویی مرصع است مرا بستر
# 31 هر شب که نو برآیند از گردون %~% این اختران شوخ نه جاناور
# 32 گردند هر زمان ز قضای بد %~% رنج و غم مرا پدر و مادر
# 33 آخر نه کم ز اخترم شود نیز %~% چون اخترم شود به سعادت فر
# 34 ابیات تو همین عددست آری %~% معنیست اندر اخترم از هر در
PageV1P191
### || [genre: Q]
# 1 چو عزم کاری کردم مرا که دارد باز %~% رسد به فرجام آن کار کش کنم آغاز
# 2 شبی که آز برآرد کنم به همت روز %~% دری که چرخ ببندد کنم به دانش باز
# 3 اگر ندارم گردون نگویدم که بدار %~% وگر نتازم گردون نگویدم که بتاز
# 4 نه خیره گردد چشم من از شب تاری %~% نه سست گردد پای من از طریق دراز
# 5 به هیچ حالی هرگز دو تا نشد پشتم %~% مگر به بارگه شهریار وقت نماز
# 6 چو در و گوهر در سنگ و در صدف دایم %~% ز طبع و خاطر از نظم و نثر دارم راز
# 7 ز بی تمیزی این هر دو تا چو بندیشم %~% چو بی زبانان هرگز به کس نگویم راز
# 8 نمی گذارد خسرو ز پیش خویش مرا %~% که در هوای خراسان یکی کنم پرواز
# 9 اگر چه از پی عزست پای باز به بند %~% چو نام بندست آن عز همی نخواهد باز
# 10 بیا بکش همه رنج و مجوی آسانی %~% که کار گیتی بی رنج می نگیرد ساز
# 11 فزونت رنج رسد چون به برتری کوشی %~% که مانده تر شوی آنگه که بر شوی به فراز
PageV1P192
### || [genre: Q]
# 1 چند گویی که نشنوندت راز %~% چند جویی که می نیابی باز
# 2 بد مکن خو که طبع گیرد خو %~% ناز کم کن که آز گردد ناز
# 3 از فراز آمدی سبک به نشیب %~% رنج بینی که بر شوی به فراز
# 4 بیشتر کن عزیمت چون برق %~% در زمانه فکن چو رعد آواز
# 5 کمتر از شمع نیستی بفروز %~% گر سرت را جدا کنند بگاز
# 6 راست کن لفظ و استوار بگو %~% سره کن راه و پس دلیر بتاز
# 7 خاک صرفی به قعر مرکز رو %~% نور محضی به اوج گردون تاز
# 8 تا نیابی مراد خویش بکوش %~% تا نسازد زمانه با تو بساز
# 9 گر عقابی مگیر عادت جغد %~% ور پلنگی مگیر خوی گراز
# 10 به کم از قدر خود مشو راضی %~% بین که گنجشک می نگیرد باز
# 11 بر زمین فراخ ده ناورد %~% بر هوای بلند کن پرواز
# 12 گر تو سنگی بلای سختی کش %~% ور نه ای سنگ بشکن و بگداز
# 13 چند باشی به این و آن مشغول %~% شرم دار و به خویشتن پرداز
# 14 از دل و سر مساز سنگ و گهر %~% هر چه داری ز دل برون انداز
# 15 نیز منویس نامه های امید %~% بیش مفرست رقعه های نیاز
# 16 جز بر صاحب اجل منصور %~% آنکه مهرش برد ز چرخ نماز
# 17 در صفت مدح او چو گرد آید %~% لشکری کش ز عقل باشد ساز
# 18 مرکب شکر او چو رعد بکوب %~% علم وصف او چه مه به فراز
# 19 حمله ها بر به طبع تیغ گذار %~% رزم ها کن به وهم تیرانداز
# 20 تو بهی قرعه امید بزن %~% تو بری مهره مراد بباز
# 21 ور نوای مدیح خواهی زد %~% رود کردار طبع را بنواز
# 22 حرز جان تو بس بود ز بلا %~% مدحت شهریار بنده نواز
# 23 پادشاه بوالمظفر ابراهیم %~% آن زمانه نهاد گردون ساز
# 24 آنکه از عدل و جود او به جهان %~% رنج کوتاه گشت و عمر دراز
# 25 ای به هر حال چون عصای کلیم %~% تیغ برانت مایه اعجاز
# 26 مهر مجدی بر آسمان شرف %~% روز از تو بتافت زیب و براز
# 27 نام تو بر نگین دولت نقش %~% جاه تو بر لباس ملک طراز
# 28 شرف دودمان آدم را %~% به حقیقت تویی و خلق مجاز
# 29 صدفم من که در شود به ثبات %~% هر چه آید مرا به طبع فراز
# 30 داریم همچو مشرکان به عذاب %~% ورچه هرگز نخواندمت انباز
# 31 شده از من موافقان رنجور %~% شده بر من مخالفان طناز
# 32 نه غم مدح تو ازین دل کم %~% نه در سعی تو بر این تن باز
# 33 خواستم کز ولایت مهرت %~% بروم جان مرا نداد جواز
# 34 کردم این گفته ها همه موجز %~% که ستودست در سخن ایجاز
# 35 روز عیشم نداد خواهد نور %~% تا نبینم چو آفتابت باز
# 36 تا بود صبح واشی و نمام %~% تا بود ساعی و غماز
# 37 زین شود باغ طبله عطار %~% زان شود راغ کلبه بزاز
# 38 بر چمن ورد و سرو ماند راست %~% به رخ و قد لعبتان طراز
# 39 همچو ورد طری بتاب و بخند %~% همچو سرو سهی ببال و بناز
# 40 با علو سپهر بادت امر %~% با سعود زمانه بادت راز
# 41 همه فردای تو به از امروز %~% همه فرجام تو به از آغاز
PageV1P193
### || [genre: Q]
# 1 شبی چو روز فراق بتان سیاه و دراز %~% درازتر ز امید و سیاه تر ز نیاز
# 2 ز دور چرخ فرو ایستاده چنبر چرخ %~% شبم چو چنبر بسته در آخرش آغاز
# 3 برآمده ز صحیفه فلک چو شب انجم %~% چو روز در دل گیتی فرو شده آواز
# 4 من و جهان متحیر ز یکدگر هر دو %~% پدید و پنهان گشته مرا و او را راز
# 5 مرا ز رفتن معشوق دیده لؤلؤ ریز %~% ورا ز آمدن شب سپهر لؤلؤ ساز
# 6 چه چاره سازم کز عشق آن نگار دلم %~% ز شادمانی فردست و با غمان انباز
# 7 فراز عشق مرا در نشیبی افکندست %~% که باز می نشناسم نشیب را ز فراز
# 8 دلا چه داری انده به شاد کامی زی %~% بتاب غم چه گدازی به ناز و لهو گزار
# 9 اگر سپهر بگردد ز حال خود تو مگرد %~% وگر زمانه نسازد تو با زمانه بساز
# 10 کسی چه دارد غم کش بود خداوندی %~% بسان خسرو محمود شاه بنده نواز
# 11 خدایگان جهان سیف دولت آنکه برو %~% در سعادت شد بر جهان دولت باز
# 12 بسوخت خانه ظلم و بکند خانه کفر %~% برید بیخ نیاز و درید جامه آز
# 13 کند چو گرم کند باره عقاب صفت %~% عقاب مرگی گردد سنان او پرواز
# 14 برند بی شک هر روز خسروان بزرگ %~% به پیش خانه او چون به پیش کعبه نماز
# 15 گذشت سوی حجاز آفتاب کینه او %~% از آن همیشه بود تافته زمین حجاز
# 16 به خواب دیدست اهواز تیغ او زان رو %~% ز تب تهی نبود هیچ بقعه اهواز
# 17 ندید یارد دشمن سپاه او را روی %~% از آنکه بر وی کوته شود بقای دراز
# 18 کجا تواند دیدن گوزن طلعت شیر %~% چگونه یارد دیدن کوزن چهره باز
# 19 خدایگانا شادی فزای و رامش کن %~% نبید بستان از دست دلبران طراز
# 20 مباد زین ده خالی خجسته مجلس تو %~% همیشه تا به جهان در حقیقتست و مجاز
# 21 ز نزهت و طرب و عز و شادکامی و لهو %~% ز چنگ و بربط و نای و کمانچه و بگماز
# 22 به شاد کامی در عز بیکرانه بزی %~% به کامرانی در ملک جاودانه بتاز
PageV1P194
### || [genre: Q]
# 1 در تو ای گنبد امید و هراس %~% گردش آس هست و گونه آس
# 2 سبز و خرم چو آسی اندر چشم %~% باز بر فرق تیز کرد چو آس
# 3 نه غلط می کنم تو داری تو %~% فعل الماس و گونه الماس
# 4 این چنین آفریده گشت جهان %~% شغل از انواع و مردم از اجناس
# 5 فلک سفله نحس گردد و سعد %~% خوشه عمر دانه دارد و داس
# 6 ای فلک شرم تا کی این نیرنگ %~% ای جهان تو به تا کی این وسواس
# 7 مژه بر پلکم ار شود پیکان %~% موی بر فرقم ار شود سرپاس
# 8 نایدم باک از آنکه ایمن کرد %~% تن و جان من از امید و هراس
# 9 خواجه عبدالحمید بن احمد %~% مفخر گوهر بنی عباس
# 10 آنکه او را قیاس وصف نکرد %~% زانکه شد وصف او محیط قیاس
# 11 نیست بی او جهان جهان چونانک %~% بی می ناب کاس نبود کاس
# 12 رتبت جاه و کثرت جودش %~% در جهان نه امل گذاشت نه یاس
# 13 رای او را فلک نشاند حرون %~% حلم او از زمانه برد شماس
# 14 خنجر آبداده را ماند %~% آن دل باد طبع آهن باس
# 15 این نبوده تو را خرد معیار %~% وی نگشته تو را هنر مقیاس
# 16 تیر وهم تو کز کمان بجهد %~% نجم برجیس باشدش بر جاس
# 17 تیغ رای تو خرد سپر نکند %~% گر چه چرخ فلک شود پر آس
# 18 در شب نعش و انجم معنی %~% در کف تو فلک شود قرطاس
# 19 روح را لفظ تو لطیف سخن %~% چشم را خط تو لذیذ نعاس
# 20 ای ز نعت تو عاجز و حیران %~% وهم حذاق و فکرت کیاس
# 21 از امارت دل تراست غذا %~% وز وزارت تن تراست لباس
# 22 گو ز وسواس خیزد اصل جنون %~% به جنون می کشد مرا وسواس
# 23 دل من تنگ کرد و مظلم کرد %~% وحشت آز و ظلمت افلاس
# 24 روز چون عندلیب نالم زار %~% همه شب چون خروس دارم پاس
# 25 کرد گردون ز توزی و دیبا %~% کسوت و فرش من به شال و پلاس
# 26 چون قلم زردم و نزار و نوان %~% اندرین روزگار چون انقاس
# 27 با چنین حال و هیأت و صورت %~% باز نشناسدم کس از نسناس
# 28 شغلم افزون ز شغل غواصی است %~% روزیم کم ز روزی کناس
# 29 نیست چون من کس از جهان مخصوص %~% بالبلیات من جمیع الناس
# 30 همه انفاس من مدایح تست %~% زان همی زنده داردم انفاس
# 31 جز سپاس تو نیست بر سر من %~% آفریننده را هزار سپاس
# 32 بشنوم نیک و بد ببینم راست %~% منم امروز مانده در فرناس
# 33 تو شناسی همی که شعر مرا %~% نشناسد تمام شعر شناس
# 34 بر زر مدح نفکنم حملان %~% دیبه نظم را نبافم لاس
# 35 از تو قیمت گرفت گفته من %~% نه عجب زر شود ز مهر نحاس
# 36 فرق کن فرق کن خداوندا %~% گوهر از سنگ و دیبه از کرباس
# 37 مادح خوش را به عدل ببین %~% بنده خویش را به حق بشناس
# 38 متنبی نکو همی گوید %~% باز دانند فر بهی ز آماس
# 39 این قصیده که من فرستادم %~% دل و جان را به دوست استیناس
# 40 بوی ازو یافت طبله عطار %~% شکل ازو برد کلبه نخاس
# 41 ماه را تا به دل شود هر ماه %~% شکل سیمین سپر به زرین داس
# 42 چرخ گردان بود به هفت اقلیم %~% جسم کوشان بود به پنج حواس
# 43 همتت را چو چرخ باد علو %~% دولتت را چو کوه باد اساس
PageV1P195
### || [genre: Q]
# 1 شاد باش ای شاه عالم شاد باش %~% با بتان دلبر نوشاد باش
# 2 شاه مسعودی و تا باشد جهان %~% در سعادت خرم و آباد باش
# 3 مقتدای پادشاهانی به ملک %~% شهریاران را به عدل استاد باش
# 4 ملک همزاد تو آمد تو به ناز %~% در تن این نازنین همزاد باش
# 5 خلق گیتی بنده و آزاد تست %~% دستگیر بنده و آزاد باش
# 6 عدل بنیادیست عالی ملک را %~% تو به حق معمار آن بنیاد باش
# 7 در درنگ و حزم ثابت کوه شو %~% در شتاب و عزم نافذ باد باش
# 8 نصرت اندر آبگون پولاد تست %~% ناصر این آبگون پولاد باش
# 9 تا به داد و دین بود پاینده ملک %~% قطب دین و پیشگاه داد باش
# 10 تا عمل نیکو بود پاینده ملک %~% تو بر نیکان به نیکی یاد باش
# 11 همچنین با عزم و حزم جزم زی %~% همچنین با دست و طبع راد باش
# 12 عالم از انصاف تو شادست شاد %~% شاد باش ای شاه عالم شاد باش
PageV1P196
### || [genre: Q]
# 1 شد مایه ظفر گهی آبدار تیغ %~% یارب چه گوهرست بدینسان عیار تیغ
# 2 گر داشت بر زمرد و لؤلؤ چرا کنون %~% در باغ رزم شاخ بسد گشت بار تیغ
# 3 لاله کند به خون رخ چون زعفران خصم %~% گر نه دراز خزان شکفد نوبهار تیغ
# 4 آتشکده شود دل سندان نهاد مرد %~% زان آبدار صفحه سندان گداز تیغ
# 5 در ظل فتح یابد عالم لباس امن %~% چون شد برهنه چهره خورشیدوار تیغ
# 6 چون بخت ملک تیغ سپارد به شاه حق %~% جان های اهل باطل زیبد نثار تیغ
# 7 دست زمانه یاره شاهی نیفکند %~% در بازویی که آن نکشیدست بار تیغ
# 8 گلهای لعل گردد در بوستان ملک %~% خون های تازه ریخته در مرغزار تیغ
# 9 از تیغ بی قرار گشاید قرار ملک %~% جز در دل حسود مباد قرار تیغ
# 10 سر سبز باد تیغ که در موت احمرست %~% جان عدوی ملک شه از انتظار تیغ
# 11 سلطان علا دولت کز یمن دولتش %~% در ضبط دین و دنیا عالی است کار تیغ
# 12 مسعود کز سعادت فرش فتوح ملک %~% بگذشت از آنچه آمدی اندر شمار تیغ
# 13 مر ملک را ز تیغ حصاریست آهنین %~% تا دست شاه باشد عالی حصار تیغ
# 14 تیغ اختیار کرد که عالم بدو دهند %~% چرخ اعتراض نارد بر اختیار تیغ
# 15 با روی دادزی سفر آن می کند که آن %~% بر روی روزگار بود یادگار تیغ
# 16 اکنون به فخر تیغ سخنور شود که آن %~% از کرده های مفخر او افتخار تیغ
# 17 روزی که مغز مردان گردد غذای تیر %~% جایی که جان گردان باشد شکار تیغ
# 18 در وصف کارزار برآید دخان مرگ %~% در تف رزمگاه بخیزد شرار تیغ
# 19 آواز تندر آرد در گوش باد گرز %~% باران خون چکاند در تن بخار تیغ
# 20 چونان همی درآید در کار و بار حرب %~% کافزون کند ز سطوت خود کار و بار تیغ
# 21 گه بر تن گروهی درد دثار عمر %~% گاهی ز خون قومی سازد شعار تیغ
# 22 بوسه دهد سپهر بر آن دست فرخش %~% چون آرزوی تیغ نهد در کنار تیغ
# 23 از بهر غرقه کردن و سوز مخالفت %~% با هم موافقند به طبع آب و نار تیغ
# 24 ای خسروی که ملک تو را جانسپار گشت %~% وز رنج گشت حاسد تو جانسپار تیغ
# 25 تو کیقباد تختی و نوشیروان تاج %~% افراسیاب خنجر و اسفندیار تیغ
# 26 آن غم گرفت جان بداندیش ملک تو %~% کانرا شفا نباشد جز غمگسار تیغ
# 27 آموخت درفشانی و یاقوت و زر ناب %~% زانرو بود که دست تو گشته ست یار تیغ
# 28 با زر روی دشمن و یاقوت خون خصم %~% اندر یمین تو چه کم آید یسار تیغ
# 29 یکرویه کرد خواهد گیتی تو را از آن %~% دو رو ازین جهة شده مشخص نزار تیغ
# 30 تا حد تیغ باشد نصرت از ملک %~% تا نوک کلک باشد مدحت نگار تیغ
# 31 باد آن خجسته دست تو در زینهار خلق %~% کاورده دین حق را در زینهار تیغ
# 32 توقیع باد نامت برنامه ظفر %~% تاریخ باد کارت بر روزگار تیغ
PageV1P197
### || [genre: Q]
# 1 زهی در بزرگی جهان را شرف %~% زهی از بزرگان زمان را خلف
# 2 نمایی به جود آنچه عیسی به دم %~% نمایی به رای آنچه موسی به کف
# 3 نه با دشمنان تو در آب نم %~% نه با دوستان تو در نار تف
# 4 یکی شربت آب خلافت که خورد %~% بشد اشکمش همچو پشت کشف
# 5 مه از اول مه شود بار ور %~% به آخر برآیدش عز و شرف
# 6 نبینی چو آبستنان هر زمان %~% فزون گردد او را به رخ بر کلف
# 7 به میدان مکن در شجاعت سبق %~% به مجلس مکن در سخاوت سرف
# 8 نباید که خوانند این را جنون %~% نباید که دانند آن را تلف
# 9 کجا دجله مدح تو موج زد %~% چو بغداد گردد جهان هر طرف
# 10 ز بهر معانی چون در تو %~% همه گوش کردیم همچون صدف
# 11 چگونه کنم شکر احسان تو %~% که ناکرده خدمت بدادی سلف
# 12 تو آنی که ارواح ناطق کنی %~% چو مادر پسر را به لطف و لطف
# 13 ستایش کنی مر مرا در سخن %~% گهر می دهی مر مرا یا خزف
# 14 مرا دشمنانند و با تیر من %~% همه خاکسارند همچون هدف
# 15 گر آیند با جنگ من صف زده %~% بکوشند با من ز بهر صلف
# 16 نمایند در چشم من همچنانک %~% کشیده ز شطرنج بر تخته صف
# 17 چگونه بخایم در ایشان رطب %~% که در حلقشان نیست الاختف
# 18 بگیرم سر اژدهای فلک %~% اگر رای تو گویدم لاتخف
# 19 بداری همی در کنف خلق را %~% جهاندار دارادت اندر کنف
# 20 نصیب ولیت از سعادت سرور %~% نصیب عدوت از شقاوت اسف
PageV1P198
### || [genre: Q]
# 1 ای روزگار تو نسب روزگار ملک %~% پرورد روزگار تو را در کنار ملک
# 2 از روزگار آدم تا روزگار تو %~% از بهر روزگار بود انتظار ملک
# 3 مسعود نام شاهی و چون نام تو ز تو %~% مسعود فال گشت همه روزگار ملک
# 4 چون تو ندید هیچ ملک ملک در جهان %~% زیبد که باشد از تو همه افتخار ملک
# 5 با تو پیاده خواند جهان آفتاب را %~% تا تو شدی به طالع میمون سوار ملک
# 6 تا ملک را به حمله برانگیختی نماند %~% در دیده ملوک زمانه غبار ملک
# 7 چون روز کارگردان گردد مصاف سخت %~% قایم شود به نصرت تو کارزار ملک
# 8 کف الخضیب گردون گردد به زخم سخت %~% بر زخم سخت بازوی خنجر گذار ملک
# 9 واندر نبرد خنجر گوهر نگار تو %~% از رنگ خون دشمن سازد نگار ملک
# 10 یمن است و یسر حاصل تو تا یمین تو %~% در قبضه تصرف دارد یسار ملک
# 11 گر بوته ای انگشتی رای تو ملک را %~% هرگز کجا گرفتی گردون عیار ملک
# 12 دین را شعار عدلست از دادهای تو %~% با دولت تو یافت ز گردون شعار ملک
# 13 بردند نام کسوت و جاه تو ورنه هیچ %~% درهم نیوفتاد همی پود و تار ملک
# 14 تا دست ملک یافت ز تو دستوار عز %~% شد پای بند دشمن دین دستوار ملک
# 15 تا نور و نار یافت فلک از پی صلاح %~% چون مهر و کین تو نبود نور و نار ملک
# 16 از رای استوار تو اندر جهان عدل %~% تا حشر ماند قاعده استوار ملک
# 17 با همت و محل تو از قدر و منزلت %~% بگذشت از آنکه شرح توان داد کار ملک
# 18 چون برگ ریز دولت تو شد روان ملک %~% آراست چون بهار همه رهگذار ملک
# 19 انصاف را تو آری اندر بنای امن %~% اقبال را تو داری اندر جوار ملک
# 20 هر فخر کان برانی اندر شمار خویش %~% گردون براند آن را اندر شمار ملک
# 21 شمشیر تو به قهر شود خواستار جان %~% زانکس که او به عنف شود خواستار ملک
# 22 اندر شکارگاه نماند از تو هیچ شیر %~% اکنون یکی برآی نگردد شکار ملک
# 23 ملک ملوک عصر به خنجر شکار کن %~% مگذار یک ملک را در مرغزار ملک
# 24 ای گشته بارور به شرف شاخ بخت تو %~% چیند ز شاخ بخت تو کام تو بار ملک
# 25 فردوس عدن گشت روان تا به فرخی %~% باز آمدی به مرکز دارالقرار ملک
# 26 در حضرت تو تا ز تو دولت جمال یافت %~% هم با بهار سال درآمد بهار ملک
# 27 امروز شهریارا روزی مبارکست %~% کاین روز گشت از ملکان اختیار ملک
# 28 تا تو بهار سال به اقبال جفت کرد %~% نو روز کار دولت تو کردکار ملک
# 29 این روز هم به مرکز ملک آمدی تو باز %~% با طبع خوش ز طبع خوش سازوار ملک
# 30 گوید همی که ملک تو را نیست انتها %~% این روز ابتدا شدن کار و بار ملک
# 31 تا ملک را شرف بود از تاج و تخت تو %~% از تاج و تخت تو شرف پایدار ملک
# 32 بادت بگرد تخت همایون مدار بخت %~% بادت بگرد تخت بر افزون مدار ملک
# 33 تا عقل گه مشیر بود گه مشار باد %~% اقبال و دولت تو مشیر و مشار ملک
PageV1P199
### || [genre: Q]
# 1 سپهریست ایوان خسرو ملک %~% ز دیدار تابان خسرو ملک
# 2 ببالد کمال و بنازد شرف %~% ز دعوی و برهان خسرو ملک
# 3 نهاده جهان و فلک چشم و گوش %~% به ایما و فرمان خسرو ملک
# 4 گشاده زبانست و بسته میان %~% جلالت به پیمان خسرو ملک
# 5 نبشته ملک نام های شرف %~% برو کرده عنوان خسرو ملک
# 6 ز شاهان کدامست کامروز نیست %~% به فرمان و دربان خسرو ملک
# 7 بنازد همی تاج و تخت و نگین %~% ز تمکین و امکان خسرو ملک
# 8 سپهرست و ماهست و مهرست و شاه %~% به یکجا در ایوان خسرو ملک
# 9 جدایی نبینی چو به بنگری %~% میان شرف و آن خسرو ملک
# 10 نیاساید از وزن زر و درم %~% شب و روز وزان خسرو ملک
# 11 برفت از جهان تشنگی نیاز %~% به جود چو باران خسرو ملک
# 12 برانداخت آز و نیاز جهان %~% عطای فراوان خسرو ملک
# 13 به یکبار هستند چون بنگریم %~% همه خلق مهمان خسرو ملک
# 14 زمانه به رغبت ثناخوان شود %~% به پیش ثناخوان خسرو ملک
# 15 نکوشد که خلق جهان غرقه شد %~% در انعام و احسان خسرو ملک
# 16 سزا باشد ار وقت ناوردگاه %~% بود چرخ میدان خسرو ملک
# 17 نیارد فلک هیچ جولان نمود %~% همی پیش جولان خسرو ملک
# 18 نباشد اگر بنگری کوه تند %~% چو یک ران یکران خسرو ملک
# 19 بس آسان آسان گذاره شود %~% ز پولاد پیکان خسرو ملک
# 20 همی تا جهانست بر جای باد %~% جهانبان نگهبان خسرو ملک
# 21 هزار آفرین از جهان آفرین %~% شب و روز بر جان خسرو ملک
PageV1P200
### || [genre: Q]
# 1 کرد با من زمانه حمله به جنگ %~% چون مرا بسته دید میدان تنگ
# 2 رنج و غم را ز بهر جان و دلم %~% تیغ پولاد کرد و تیر خدنگ
# 3 هر زمانی همی رسد مددش %~% دو سپه روز و شب ز روم و ز زنگ
# 4 زان کشد تیغ صبح هر روزی %~% که نگشتش گسسته بر من چنگ
# 5 گشته ام چون عطارد اندر حوت %~% ور چه بودم چو ماه در خرچنگ
# 6 آتش گوهرم به خاطر و طبع %~% حبس از آن باشدم همی در سنگ
# 7 آب انده ز دیده چندان رفت %~% تا زد آئینه نشاطم زنگ
# 8 آب رویم نماند در رویم %~% آب مانند کس نبینی رنگ
# 9 محنتم همچو دوستان عزیز %~% هر شب اندر کنار گیرد تنگ
# 10 بالشی ام نهد ز پنجه شیر %~% بستری گسترد ز کام نهنگ
# 11 شربتی خورده ام به طعم چنان %~% نوشم آید همی به کام شرنگ
# 12 خورشم گشت خاک تیره چو مار %~% مسکنم کوه تنگ شد چو پلنگ
# 13 خوب گفتار و پر هنر حرکت %~% بدلم شد به خامشی و درنگ
# 14 گویی آن صورتم که بر دیوار %~% زده باشدش خامه نیرنگ
# 15 به دلم داده بود شاهی روی %~% به تنم کرده بود بخت آهنگ
# 16 چشم آن شد ز گرد انده کور %~% پای این شد ز دست محنت لنگ
# 17 هر چه بیشم دهد فلک مالش %~% بیش یابد ز من همی فرهنگ
# 18 هنرم هر چه داد بیش کند %~% چنگ را لحن خوشتر آرد چنگ
# 19 لیکن از حد چو بگذراند باز %~% بگسلاند به چنگ بر آهنگ
# 20 هر که او پاک چون هوا باشد %~% چون هوا نزد کس نگیرد سنگ
# 21 مرد باید که ده دله باشد %~% تا بود سرخ روی چون نارنگ
# 22 مردمان زمانه بی هنرند %~% زانکه فرهنگشان ندارد هنگ
# 23 نیست در کارشان دل زاغی %~% بانگ افکنده در جهان چو کلنگ
# 24 نیست از ننگ ننگشان ور چند %~% ننگ دارد ز ننگ ایشان ننگ
# 25 دوزخ آرد پرستش ایشان %~% راست هستند نامه ارژنگ
# 26 لاف رادی گران بود چون کوه %~% ور چو زفتی گران بود چون گنگ
# 27 خوب روی و ملبسند همه %~% طرفه رنگند و نادره نیرنگ
# 28 بار منت نشسته بر سر جود %~% زین سبب گشته هر سه حرفش تنگ
# 29 ابر هم خوی اهل عصر گرفت %~% بلبل منت زند به هر فرسنگ
# 30 قطره آب ازو همی بچکد %~% تا نگرددش روی پر آژنگ
# 31 خیز مسعودسعد رنجه مباش %~% بازدار از جهان و اهلش چنگ
# 32 نوش خواهی همی ز شاخ کبست %~% عود جویی همی ز بیخ زرنگ
# 33 چنگ باز هوا ندارد کبک %~% دل شیر عرین ندارد رنگ
# 34 هر زمان در سرایی از محنت %~% باره بخت تو ندارد تنگ
# 35 کار نیکو کند خدای منال %~% راه کوته کند زمانه ملنگ
# 36 بگذرد محنت تو چون بگذشت %~% ملک جمشید و دولت هوشنگ
PageV1P201
### || [genre: Q]
# 1 ایا فروخته از فر و طلعتت او رنگ %~% زدوده رای تو ز آیینه ممالک زنگ
# 2 بلند رای تو خورشید گنبد دولت %~% خجسته نام تو عنوان نامه فرهنگ
# 3 ز نور رای تو مانند روز گردد شب %~% ز لطف طبع تو مانند آب گردد سنگ
# 4 به رأی و قدر تنت را ز چرخ باشد عار %~% به جود و علم دلت را ز بحر باشد ننگ
# 5 ولی به دولت تو بر شود به چرخ بلند %~% عدو ز هیبت تو در شود به کام نهنگ
# 6 ز بهر تیغ تو پر گوهر آهن و پولاد %~% ز بهر تیر تو پر صورتست چوب خدنگ
# 7 کدام شاه که او از تو نستدست امان %~% کدام میر که او نیست نزد تو سرهنگ
# 8 سپهر عاجز گردد به تو به روز شتاب %~% زمانه حیران گردد ز تو به گاه درنگ
# 9 ز هیبت تو شود سست دست و پای فلک %~% چو بر کمیت تو ای شاه تنگ گردد تنگ
# 10 غبار خنگ تو در دیده پلنگ شدست %~% ازین سبب متکبر بود همیشه پلنگ
# 11 سپید روز شود بر مخالفانت سیاه %~% فراخ گیتی بر دشمنانت گردد تنگ
# 12 خدایگانا اگر برکشند حلم تو را %~% سپهر و چرخ بسنده نباشدش پاسنگ
# 13 کنون که کردی شاها سوی هزار درخت %~% به شاد کامی و پیروزی و نشاط آهنگ
# 14 درو چو صبر تو ای شاه سبز گشت درخت %~% درو چو خنجر بی رنگت آب شد چون زنگ
# 15 جهان به زیب و به زیور چو لعبت آذر %~% زمین به نقش و به صورت چو نامه ارژنگ
# 16 چو زلف یار شبه زلف شد هوا از بوی %~% چو روی یار پری روی شد زمین از رنگ
# 17 مگر جهان را این فصل جادویی آموخت %~% از آن پدید کند هر زمان دگر نیرنگ
# 18 بخواه باده نوشین شها و نوش کنش %~% به بانگ و ناله بربط به لحن و نغمه چنگ
# 19 خدایگانا تا شاه آسمان دایم %~% گهی سوی بره آید گهی سوی خرچنگ
# 20 همیشه باد برایت فراخته رایت %~% همیشه باد به رویت فروخته اورنگ
PageV1P202
### || [genre: Q]
# 1 چو گوگرد زد محنتم آذرنگ %~% که در خاکم افکند چو بادرنگ
# 2 همی هر زمان اژدهای سپهر %~% ز دورم بدم درکشد چون نهنگ
# 3 برآورد بازم بر آن کوهسار %~% که بگرفت چنگم ز خرچنگ چنگ
# 4 همی گوید ای طالع سرنگون %~% چرایی همه ساله با من به جنگ
# 5 خداوند تو بادپایست و من %~% ازو مانده زینگونه ام پای لنگ
# 6 ازین اختران او شتابنده تر %~% تنم را چرا داد چندین درنگ
# 7 شد از ظلمت خانه ام چشم کور %~% شد از پستی پوششم پشت تنگ
# 8 درین سمج هرگز نگنجیدمی %~% به صد چاره و جهد و نیرنگ و رنگ
# 9 گرم تن نگشتی ازینسان نزار %~% ورم دل نبودی ازینگونه تنگ
# 10 چه کردم من ای چرخ کز بهر من %~% کشی اسب کین را همی تنگ تنگ
# 11 نه همخانه آهوان بوده ام %~% که همخوابه ام کرده ای با پلنگ
# 12 همی تا کیم کرد باید نگاه %~% به پشت و بدخش غیلواژ و رنگ
# 13 ز عمرم چه لذت شناسی که هست %~% طعامم کبست و شرابم شرنگ
# 14 دو گونه نوا باشدم روز و شب %~% ز آواز زاغ و ز بانگ کلنگ
# 15 چه مایه طرب خیزد آن را ز دل %~% که او را ازینسان بود نای و چنگ
# 16 بترسم همی کز نم دیدگان %~% زند روی آیینه طبع زنگ
# 17 چرا ناسپاسی کنم زین حصار %~% چو در من بیفزود فرهنگ و هنگ
# 18 همی شاه بندم کند هست فخر %~% همی روزگارم زند نیست ننگ
# 19 هنرهای طبعی پدیدار شد %~% تنم را ازین انده و آذرنگ
# 20 ز زخم و تراشیدن آید پدید %~% بلی گوهر تیغ و نقش خدنگ
# 21 نشد سنگ من موم ازین حادثه %~% نه آب من از گرد شد تیره رنگ
# 22 ازیرا که بر من بلا و عنا %~% چو آبست و چون گرد بر موم و سنگ
# 23 یقین دان تو مسعود کاین شعر تو %~% یکی سنگ شد در ترازوی سنگ
PageV1P203
### || [genre: Q]
# 1 تاکیم از چرخ رسد آذرنگ %~% تا کیم از گونه چون باد رنگ
# 2 خاکم کز خلق مرا نیست قدر %~% آبم کز بخت مرا نیست رنگ
# 3 شب همه شب زار بگریم چو شمع %~% روز همه روز بنالم چو چنگ
# 4 عیشی در انده تیره چو گل %~% طبعی از دانش روشن چو رنگ
# 5 در دل و در دیده من سال و ماه %~% آذر برزین بود و رود گنگ
# 6 پشتم بشکست ز آسیب چرخ %~% زانکه بکبر اندر بینم پلنگ
# 7 طبع و دلم پرگهر دانش است %~% زانهمه سختی که کشیدم چو سنگ
# 8 باشد پیوسته سپهر ای شگفت %~% با بد و با نیک به صلح و به جنگ
# 9 تیغ جهان گیران زنگار خورد %~% آئینه غران صافی زرنگ
# 10 هین منشین بیهده مسعودسعد %~% برکش بر اسب قضا تنگ تنگ
# 11 خرد مکن طبع نه چرخیست خرد %~% تنک مکن دل نه جهانیست تنگ
# 12 نه نه از عمر نداری امید %~% نه نه در دهر نداری درنگ
# 13 از پی یک نور مبین صد ظلام %~% وز پی یک نوش مخور صد شرنگ
# 14 تات نپرسند همی باش گنگ %~% تات نخوانند همی باش لنگ
# 15 سود چه از کوشش تو چون همی %~% روزی بی کوششت آید به چنگ
# 16 روزی بی روزی هرگز نماند %~% در دریا ماهی و در کوه رنگ
# 17 ای که مرا دشمن داری همی %~% هست مرا فخر و تو را هست ننگ
# 18 مردم روزی نزید به حسود %~% دریا هرگز نبود بی نهنگ
# 19 والله اگر باشی همسنگ من %~% گرت بسنجد به ترازوی سنگ
PageV1P204
### || [genre: Q]
# 1 دو سعادت به یکی وقت فراز آمد تنگ %~% یکی از گردش سال و یکی از شورش جنگ
# 2 ما از این هر دو به شکر و به ثنا قصد کنیم %~% زانکه انده شد و شادی سوی ما کرد آهنگ
# 3 ماه نوروز دگر بار به ما روی نمود %~% قلعه اگره درآورد ملک زاده به چنگ
# 4 کشوری بود نه قلعه همه پر مرد دلیر %~% بر هوا بر شده و ساخته از آهن و سنگ
# 5 پی او رفته در آنجا که قرار ماهی %~% سر او بر شده آنجا که بنات و خرچنگ
# 6 گرد او بیشه و کوه گشن و سبز چنانک %~% گذر باد و ره مار درو ناخوش و تنگ
# 7 این چنین قلعه محمود جهاندار گرفت %~% به دلیری و شجاعت نه به مکر و نیرنگ
# 8 پشته ها کرد ز بس کشته در و پنجه جای %~% جوی خون کرد به هر پشته روان صد فرسنگ
# 9 برده زنجیر به زنجیر از آن قلعه قطار %~% همچنانست که بر روی هوا صف کلنگ
# 10 ای امیری که برون آرد بیم و فزعت %~% طعمه از پنجه شیر و خوره از کام نهنگ
# 11 باد را هیچ نباشد گه خشم تو شتاب %~% کوه را هیچ نباشد گه حلم تو درنگ
# 12 ای تو را فر فریدون و نهاد جمشید %~% وی تو را سیرت کیخسرو و رای هوشنگ
# 13 ای به صدر اندر بایسته تر از نوشروان %~% وی به حرب اندر شایسته تر از پور پشنگ
# 14 چرخ گردنده با پایه او رنگ تو پست %~% باد پوینده بر مرکب رهوار تو لنگ
# 15 زیر پای ولی و در دو کف ناصح تو %~% خاک چون عنبر سارا شود و بید خدنگ
# 16 بر تن حاسد و بد خواه تو و کام عدو %~% خز چون خار مغیلان شود و شهد شرنگ
# 17 زود باشد که ازین فتح خبر کرده شود %~% به خراسان و عراق و حبش و بربر و زنگ
# 18 این گلی بود ز بستان فتوحت خوشبو %~% شاخکی بود ز ریحان مرادت خوش رنگ
# 19 زین سپس نامه فتح تو سوی حضرت شاه %~% دم دم آید همی از معبر چین و لب گنگ
# 20 میل بعضی ملکا سوی نشاطست و طرب %~% اندرین فصل و سوی خوردن بگماز چو زنگ
# 21 زانکه بستان شده از حسن بسان مشکوی %~% زانکه صحرا شده از نقش بسان ارتنگ
# 22 مرغزار و کهسار از سپر غم و خیری %~% راست چون سینه طاوس شد و پشت پلنگ
# 23 اختیار تو درین وقت سوی عزم سفر %~% از پی قوت دین و قبل حمیت و ننگ
# 24 حرب کفار گزیده بدل مجلس بزم %~% بانگ تکبیر شنوده بدل نغمه چنگ
# 25 تا همی تازد بر مفرش دشت آهوی غرم %~% تا همی یازد بر دامن که بچه رنگ
# 26 تو بمان دایم وز فر تو آراسته باد %~% تاج و تخت شهی و افسر ملک و اورنگ
PageV1P205
### || [genre: Q]
# 1 همیشه دشمن مالست شاه دشمن مال %~% یکیست او را در بزم و رزم دشمن و مال
# 2 علا دولت سلطان تاجور مسعود %~% که تافت از فلک ملکش آفتاب کمال
# 3 پناه دولت و دینست و دین و دولت ازو %~% گرفته عز و بزرگی و دیده عز و جلال
# 4 نهاده بر فلک مفخرت به قدر قدم %~% نشانده در چمن مملکت به عدل نهال
# 5 همای رامش در بزم او برآرد پر %~% هژبر فتنه به رزمش بیفکند چنگال
# 6 نهاده روی به هندوستان ز دارالملک %~% به فرخ اختر و پیروز روز و میمون فال
# 7 کشید لشکر جرار تا به مرکز غزو %~% ره فراخ فرو بست بر جنوب و شمال
# 8 ز تیغ دستان بر کوهها گرفته طریق %~% ز باد پایان در دشت ها نمانده مجال
# 9 جبال جنگی در موکبش روان که به زخم %~% به روز معرکه از بیخ بر کنند جبال
# 10 به پی شکسته همی ماهی زمین را پشت %~% به یشک خسته همه شیر آسمان را یال
# 11 کدام شاهست اندر همه جهان یکسر %~% که از نهیبش گیرد قرار و یابد حال
# 12 خدایگانا یک نکته باز خواهم راند %~% که هست درگه عالی تو محط رحال
# 13 خزاین تو گشاده ست بر همه شعرا %~% جواهر تو بدیشان رسیده از هر حال
# 14 منم که تشنه همی مانم و دگر طبقه %~% رسیده اند ز انعام تو به آب زلال
# 15 یمین دولت سلطان ماضی از غزنین %~% به مدح گویان بر وقف داشتی اموال
# 16 غضایری که اگر زنده باشدی امروز %~% به شعر من کندی فخر در همه احوال
# 17 به هر قصیده که از شهر ری فرستادی %~% هزار دینار او بستدی ز زر حلال
# 18 بگویدی که به من تا به حشر فخر کند %~% «هر آن که بر سر یک بیت من نویسد قال »
# 19 همی چه گوید بنگر در آن قصیده شکر %~% که می نماید از آن زر بیکرانه ملال
# 20 «بس ای ملک که نه لؤلؤ فروختم به سلم » %~% بس ای ملک که نه گوهر فروختم به جوال »
# 21 خدای داند کاندر پناه شاه جهان %~% غضایری را می نشمرم به شعر همال
# 22 من آن کسم که گه نظم هیچ گوینده %~% به لفظ و معنی چون من ندارد استقلال
# 23 گهی به نثر فشانم و لفظ در ثمین %~% گهی به نظم نمایم ز طبع سحر حلال
# 24 چو یافتم شرف مجلس شهنشاهی %~% گذشت از اوج سر همتم ز کبر و دلال
# 25 به گوشم آمد فرخنده دعوت دولت %~% به چشمم آمد تابنده صورت اقبال
# 26 ولیک بخت به رغبت نمی دهد یاری %~% جهان شوخ همی دارد آخرم دنبال
# 27 که روز جشن مرا جود شاه یاد نکرد %~% اگر ز بخت بنالم که گویدم که منال
# 28 که گاه مدحت بودم ز جمله شعرا %~% به وقت خدمت بودم ز زمره عمال
# 29 نه پایگاه من از حشمتی فزود شرف %~% نه دستگاه من از خلعتی گرفت جمال
# 30 چه گویم آخر با مردمان لوهاور %~% چو باز گردم و از حال من کنند سؤال
# 31 ز ابر و مهر چو باران و روشنی طلبم %~% نه التماس کجست و نه آرزوی محال
# 32 شها ملوک همه ناز شاعران بکشند %~% تو آفتاب ملوکی بتاب تا صد سال
# 33 جهان پناهی و برگ و نوای خلق جهان %~% سخای تست پس از فضل ایزد متعال
# 34 همیشه تا ندهد جرم ماه تابش خور %~% همیشه تا نشود قد سرو قامت نال
# 35 چو مهر بر فلک مفخرت به فخر بگرد %~% چو سرو بر چمن مملکت به ناز ببال
PageV1P206
### || [genre: Q]
# 1 ولایت مه شعبان به روزه شد تحویل %~% بدل شد این مه با آز و اینت نیک بدیل
# 2 به امر باری شیطان شدست بسته به بند %~% زبان خلق گشاده شدست بر تهلیل
# 3 چو نار در دل کفار و نور در مسجد %~% چو نور در دل ابرار و نار در قندیل
# 4 کنون برآید بانگ مذکران به نشاط %~% کنون بخیزد آواز مقربان ز رسیل
# 5 خجسته بادا بر شهریار سیف دول %~% مه مبارک ماه صیام بر تفضیل
# 6 خدایگانی کز خسروان ببرد سبق %~% برای و روی منور به خلق و خلق جمیل
# 7 پناه شاهی محمود شاه کو دارد %~% ز پادشاهی تخت وز خسروی اکلیل
# 8 حسام او را اندر سر عدوست مقام %~% سنان او را اندر دل حسود مقیل
# 9 شکسته گردن گردنکشان به گرز گران %~% زدوده آینه ملک را به تیغ صقیل
# 10 چو از غلاف برآورد نیلگون صمصام %~% زند مخالف او جامه خود اندر نیل
# 11 خجسته درگه او سوی هر جلال سبب %~% خجسته خدمت او سوی هر کمال دلیل
# 12 عزیز خلق بود آنکه او کندش عزیز %~% ذلیل دهر شود هر که او کندش ذلیل
# 13 کنون که قصد سفر کرد رای عالی او %~% ز شر و فتنه تهی شه همه طریق و سبیل
# 14 به شیر گردد خالی ز دام و دد بیشه %~% به سیل گردد صافی ز گرد و خاک مسیل
# 15 خجسته بادا بر شاه قصد حضرت شاه %~% دلیل باد ورا جبرئیل و میکائیل
# 16 خدایگانا فرخنده بادت این مه نو %~% ز کردگارت بادا جزا ثواب جزیل
# 17 همیشه بادی از هر چه آرزوست به کام %~% همیشه بادی از هر مراد با تحصیل
# 18 مخالفانت گرفتار این چهار بلا %~% که داد خواهم هر یک جدا جدا تفصیل
# 19 یکی به تیغ گران و یکی به تیر سبک %~% یکی به پنجه شیر و یکی به خرطم پیل
# 20 همیشه باد تو را خسروی به ملک ضمان %~% همیشه باد تو را مملکت به تخت کفیل
# 21 جلالت ابدی با تو چون شجاعت جفت %~% سعادت ازلی با تو چون سخات عدیل
# 22 غلام گشته جهان پیش تو صغار و کبار %~% نصیبت آمده از مملکت کثیر و قلیل
PageV1P207
### || [genre: Q]
# 1 خجسته بادا بر خواجه عمید اجل %~% خجسته عید رسول خدای عزوجل
# 2 عماد ملک و ملک بوالفرج مفرج غم %~% که هم عماد جلالست و هم عمید اجل
# 3 اساس نصرت نصربن رستم آن که به دوست %~% قوام دانش و فضل و نظام دین و دول
# 4 بسوده جاه عریضش به فضل جرم فلک %~% سپرده رای رفیعش به صدرفرق زحل
# 5 زدوده رایش روشن تر از مه و خورشید %~% ستوده رسمش شیرین تر از نبات و عسل
# 6 کجا کفایت باید ازو برند مثال %~% کجا سخاوت باید بدو زنند مثل
# 7 نه صاحبست ولیکن به فعل ازوست دوم %~% نه حاتم است ولیکن به جود ازوست بدل
# 8 اصول شادی بی طبع شاد او ناقص %~% رسوم رادی بی کف راد او مهمل
# 9 ز رسم فرخش اسباب مهتری جامع %~% ز ذات کاملش ابواب سروری مفصل
# 10 به طبع صافی او جوهر حیا قایم %~% ز کف کافی او دیده سخا اکحل
# 11 موفق آمد رایش چو طاعت مقبول %~% مصدق آمد قولش چو آیت منزل
# 12 دلش چو عقل منزه شد از مذمت و عیب %~% تنش چو علم مرفه شد از خطا و زلل
# 13 جمل یافت خرد زو چو تن لطف روان %~% شرف گرفت هنر زو چو خور ز برج حمل
# 14 چو جان ز علت صافی تنش ز عیب و عوار %~% چو کفر از ایمان خالی دلش ز مکر و حیل
# 15 که این نباشد با آن به وسع یک نقطه %~% که آن نسنجد با این به وزن یک خردل
# 16 ز علم فردا امروز واقف است همی %~% که علم دارد گویی دلش ز علم ازل
# 17 ایا به عقل و کفایت ز عاقلان او حد %~% ایا به فضل و شهامت ز فاضلان افضل
# 18 به جود و علم شبیهی به حیدر کرار %~% به قول و فعل بدیلی ز احمد مرسل
# 19 رهی نثر تو شاید هزار چون جاحظ %~% غلام نظم تو زیبد هزار چون اخطل
# 20 فلک نداند حل کرد مشکلات تو را %~% تو مشکلات جهان را کنی به دانش حل
# 21 بزرگوارا گیتی به کام دل گذران %~% که هیچ کس را با تو نماند جنگ و جدل
# 22 به ماضی ار دیدی رنجی از تغیر دل %~% هزار راحت بینی کنون به مستقبل
# 23 به رغم حاسد شهریار حاسد مال %~% بدین عمل بفزودت خطاب و جاه و محل
# 24 سزد که سربفرازی بدین خطاب شریف %~% سزد که پی بگذاری برین بزرگ عمل
# 25 همیشه تا نبود چون سریع بحر رجز %~% همیشه تا نبود چون خفیف بحر رمل
# 26 مباد نام تو از دفتر بقا مدروس %~% مباد عمر تو از علت فنا معتل
PageV1P208
### || [genre: Q]
# 1 به طاهر علی آباد شد جهان کمال %~% گرفت عدل نظام و فزود ملک کمال
# 2 رود به حکم وی اندر فلک مدار و مسیر %~% وزد به امر وی اندر هوا جنوب و شمال
# 3 چو مهر مملکت از صدر او فروخته روی %~% چو چرخ مفخرت از قدر او فراخته یال
# 4 ز بهر ساوش زاید ز خاک زر عیار %~% ز بهر جودش روید ز سنگ سیم حلال
# 5 نشاط طبع جز از بزم او ندید پناه %~% امید روح جز از جود او نیافت منال
# 6 هژبر هیبت او بر عدو گذارد چنگ %~% همای دولت او بر ولی گشاید بال
# 7 به روز بخشش دستش به مال داد جواب %~% همای دولت او بر ولی گشاید بال
# 8 به روز بخشش دستش به مال داد جواب %~% هر آن کسی که مر او را به مدح کرد سؤال
# 9 زهی بزرگی کت هست بر سپهر محل %~% زهی کریمی کت نیست در زمانه همال
# 10 اگر چه رای تو بی شک به قدر کیوانست %~% به نام ایزد بر ملک مشتریست به فال
# 11 تو آن کریم خصالی که چشم چرخ بلند %~% درین زمانه نبیند چو تو کریم خصال
# 12 به حشمت تو چنان شد جهان که بیش زباد %~% نه زرد گردد برگ و نه چفته گردد نال
# 13 عدو ز بار غم ار چه خمیده چوگانست %~% همی چو گوی نیابد ز زخم سهم تو هال
# 14 زوال دشمن دین در کمال دولت تست %~% کمال دولت شاهیت را مباد زوال
# 15 هزار رحمت بر سال و ماه و روز تو باد %~% که روز بخت تو ماه است و ماه عمر تو سال
# 16 بزرگوار خدایا به حال من بنگر %~% که چون بگشت و همی گردد از جهان احوال
# 17 وداع کرد مرا دولت نکرده سلام %~% فراق جست ز من پیش از آنکه بود وصال
# 18 چو باد دی دم من سرد و دم نیارم زد %~% که دل به تنگی میم است و تن به کوژی دال
# 19 درین حصار و در آن سمج تاریم که همی %~% نیارد آمد نزدیک من ز دوست خیال
# 20 ز رنج لرزان چون برگ یافته آسیب %~% به درد پیچان چو مار کوفته دنبال
# 21 گهی ز رنج بپیچم گه از بلا بطپم %~% چو شیر خسته به تیر و چو مرغ بسته به بال
# 22 دلم ز محنت خون گشت و خون همی گریم %~% همه شب از غم عورات و انده اطفال
# 23 چه تنگ روزی مردم که چرخ هر ساعت %~% در افکند به ترازوی روزیم مثقال
# 24 تنم هنوز نگشته ست هم به پیری پیر %~% ولیک رویی دارم چو روی زالی زال
# 25 بدان درست که در حبس و بند بنده تو %~% عقاب بی پر گشته ست و شیر بی چنگال
# 26 ز پیش آنکه زادرار تو بگشتم حال %~% نشسته بودم با مرگ در جدال و قتال
# 27 به فرش و جامه توانگر شدم همی پس از آنک %~% به حبس جامه من شال بود و فرش بلال
# 28 نگاه کن که چگونه زید کسی در حبس %~% که فرش و جامه او از بلال باشد و شال
# 29 غلامکی که جوالیست آنچه او دارد %~% ز بیم سرما هر شب فرو شدی به جوال
# 30 من و غلام و کنیزک بدان شده قانع %~% که هر سه روز همی یافتیم یک من کال
# 31 چو من ندیدم رویینه و برنجینه %~% ز بس ضرورت قانع شدم همی به سفال
# 32 سخن نگفتم چون نرم آن سفال نبود %~% سفال که دهد چون نیست خود به قدر سفال
# 33 بساختی همه اسباب من خداوندا %~% شدم ز بخشش تو نیک روز و نیکو فال
# 34 چو نوعروسان دادی مرا جهاز که هست %~% چو نوعروسان پایم ز بند در خلخال
# 35 ثنای من شنو و از فساد من مشنو %~% حدیث حاسد مکار و دشمن محتال
# 36 خدای بیچون داند که هر چه دشمن گفت %~% دروغ گفتم دروغ و محال گفت محال
# 37 ز رنج و غم نبود هیچ ترس و باک ولی %~% مرا بخواهد کشتن شماتت جهال
# 38 رهی جاه توام لازمست نان رهی %~% عیال جود توام واجبست حق عیال
# 39 ز کس ننالم جمله من از هنر نالم %~% از آنکه بر تن من جز هنر نگشت وبال
# 40 شود به آب گشوده گلو و حیلت چیست %~% که در گلوی من آویخته است آب زلال
# 41 درآمدم پس دشمن چو چرغ وقت شکار %~% چو چرز برزد ناگه بریش من پیخال
# 42 گر او ازین پس گوریش خواندم شاید %~% وزین حدیث نباید مرا نمود ملال
# 43 چو تیغ کند و سیه شد به حبس خاطر من %~% سپید و بران گردد به یک فسان و صقال
# 44 درخت من که همی سایه بر جهان گسترد %~% نیافت آب و همه خشک شد به استیصال
# 45 کنون ز شاخ من ار بار مدح خواهی جست %~% به دست خویش کن ای دوست مرمرا ز نهال
# 46 مرا بدان تو که در پارسی و در تازی %~% به نظم و نثر ندارد چو من کس استقلال
# 47 زبانم ار بنگردد به هر بیان گردد %~% بیان حکمت سست و زبان دانش لال
# 48 گواست بر من ایزد که هر امید که هست %~% به فضل تست پس از فضل ایزد متعال
# 49 بکند چرخت مسعود سعد ریش مکن %~% چو نال گشتی از رنج و ناله بیش منال
# 50 مجوی رزم که بازوت را بشد نیرو %~% مدار یاره که بازوت را نماند مجال
# 51 کریم طبعا رادا به خرمی بنشین %~% نشاط جوی و کرم کن به طبع نیک سگال
# 52 چو سبز گشت چمن لعل می ستان ز بتی %~% که بر سپیدی رویش بود سیاهی خال
# 53 همیشه تا بر دانش به حق گشاده بود %~% در ثواب و عقاب از ره حرام و حلال
# 54 به جشن و بزم تو مدحت ستان و خواسته ده %~% به مهر و کینه تو ناصح نواز و حاسد مال
# 55 چو مهر تابان تاب و چو چرخ گردان گرد %~% چو ابر باران بار و چو سرو بالان بال
# 56 گشاده چشم به دیدار ساقی و معشوق %~% کشیده گوش به آواز مطرب و قوال
# 57 همیشه باد بقای تو در کمال شرف %~% وزان کمال و شرف دور باد چشم زوال
PageV1P209
### || [genre: Q]
# 1 شاد باش ای هیون آخته یال %~% هیکل کوه کوب و هامون مال
# 2 از پیت کوس خورده کوه ثبیر %~% وز تکت کاخ خورده باد شمال
# 3 بوده با رنگ وقت تک همسر %~% کرده با شیرگاه صید قتال
# 4 دیده چون بادها فراز و نشیب %~% کرده با ابرها جواب و سؤال
# 5 نه عقابی و رویدت چو عقاب %~% از دو پهلو گه شتاب دو بال
# 6 تو توانی رکاب شاه کشید %~% چو شود تنگ دور چرخ مجال
# 7 شهریار جهان ملک مسعود %~% که ازو یافت ملک عز و جلال
# 8 می رود همرکاب او نصرت %~% می دود هم عنان او اقبال
# 9 اجل از بأس او نموده حذر %~% امل از جود او گرفته مثال
# 10 ای زمانه توان گردون قدر %~% خسرو بحر طبع ابر نوال
# 11 راه هایی سپرده ای که درو %~% هیچ بی بدرقه نرفت خیال
# 12 غارهایی همه سقر مانند %~% کوههایی همه سپهر مثال
# 13 باد گشتی و ابر در شب و روز %~% که ز راندن تو را نبود ملال
# 14 شاد باش ای سکندر ثانی %~% در جهان بی نظیری از اشکال
# 15 نه عجب گز ز بانگ مرکب تو %~% چون بنالید زیر زخم دوال
# 16 کژدم چرخ را بریزد دم %~% شیر گردون بیفکند چنگال
# 17 نو عروسی شود نواحی هند %~% چون جهان را کند زمستان زال
# 18 بر تو ای شاه جلوه خواهد کرد %~% عالم این نوعروس دختر غال
# 19 تو تماشا کنان به هند خرام %~% خوش و خرم دل از همه اشغال
# 20 شاد و خرم نبیند مشکین بوی %~% می ستان از بتان مشکین خال
# 21 نارسیده به لاوهور هنوز %~% کندت فتح و نصرت استقبال
# 22 لشکر تو که بر مقدمه رفت %~% سی هزاری بود همه ابطال
# 23 راه در بر گرفته اند چو باد %~% روی داده سوی قفار و جبال
# 24 برگشاده چو شرزه شیران چنگ %~% برکشیده چو زنده پیلان یال
# 25 به همه کام ها و نصرت ها %~% برسانادت ایزد متعال
# 26 فال زد بنده و ببینی زود %~% فال این بنده مبارک فال
# 27 تو طرب جوی زانکه دشمن دین %~% به همه حال در همه احوال
# 28 همچو ماهیست خسته گشته به شست %~% همچو مرغی ست بسته گشته به بال
# 29 در تنش گشته آتش سوزان %~% شربتی گر خورد ز آب زلال
# 30 ملکا نیست هیچ خصم تو را %~% ور کسی گفت هست هست محال
# 31 ور کسی خصم گرددت شاید %~% که کنندش بدین گناه نکال
# 32 تو ز شاهان عصر بی مثلی %~% خصم ناچار باشد از امثال
# 33 گر چه شاهی خلاف تو سپرد %~% نکنی قصد او به استیصال
# 34 نکند باز رای صید ملخ %~% نکند شیر عزم زخم شکال
# 35 شاه شاهان تویی یقین و تو را %~% همه شاهان نیند جز عمال
# 36 پادشا نیست جز تو کس که مباد %~% پادشاهیت را فنا و زوال
# 37 چون حرامست ملک بر ظالم %~% کرد عدل تو بر تو ملک حلال
# 38 ظاهر ای شاه خاصه ایست تو را %~% که به گیتیش کس ندید همال
# 39 دیده روشن زمانه ندید %~% هیچ گاهی چنو به استقلال
# 40 همه بارش کفایت آید از آنک %~% کردی او را به دست خویش نهال
# 41 دعوتی سازد از پی حشمت %~% اندر اطراف مملکت هر سال
# 42 تو ز شادی او و رامش او %~% بزمی آراسته کنی در حال
# 43 مال بخشی و خواهی از ساقی %~% جام های نبید مالامال
# 44 جان ز بهر تو دارد ار خواهی %~% جان کند پیش تو نثار نه مال
# 45 تا که مهر مضی بتابد تاب %~% تا که سرو سهی ببالد بال
# 46 چشم روشن به دولتی که ازو %~% دور دارد خدای چشم کمال
# 47 ایزدت رهنمای و چرخ معین %~% دولتت یار و چرخ نیک سگال
PageV1P210
### || [genre: Q]
# 1 ای اختیار ایزد دادار ذوالجلال %~% تاج از تو با شرف شد و تخت از تو با جمال
# 2 مسعود شهریاری کز فر عدل تو %~% بر ملک روزگار چو نام تو شد به فال
# 3 کرده نهال جاه تو را دست مملکت %~% آورده بار عدل و سخا شاخ این نهال
# 4 گوید تو را زمانه و خواند تو را فلک %~% برجیس با سعادت و خورشید بی همال
# 5 غران هزبر بر کند از حشمت تو چنگ %~% پران عقاب بفکند از هیبت تو بال
# 6 شبع سبع گذشت که جان عدوت خورد %~% زان پس که بود بر تن و بر جان او وبال
# 7 آورد چند مژده شمال امان تو را %~% از ملک بی کرانه و از عمر بی زوال
# 8 شاها به حال بنده مادح نگاه کن %~% کز روزگار بروی شوریده گشت حال
# 9 تا کرده چرخ موکب دولت ز من تهی %~% نالم همی ز انده چون مرکب از دوال
# 10 شصت و دو سالگی ز تن من ببرد زور %~% زان پس که بود در همه میدان مرا مجال
# 11 اندک شدست صبرم و بسیار گشته غم %~% از اندکی دخل و ز بسیاری عیال
# 12 آرام و خور به روز و شب از من جدا شدست %~% از هول مرگ دشمن و از بیم قیل و قال
# 13 ورچه تنم به ضعف شد از رنج هر زمان %~% آید همی قویترم این شعر با کمال
# 14 شیر مصاف رزمم و پر دل ترم ز شیر %~% وز بیم یاوه گویان بد دل تر از شکال
# 15 از چند گونه بطلان بر من نهند و من %~% زان بیگنه که باد زبان حسود لال
# 16 من خود ز وام ها که درو غرقه گشته تن %~% با دهر در نبردم و با چرخ در جدال
# 17 شاها اگر بخواهد رای بلند تو %~% از کار این رهی بشود وهن و اختلال
# 18 از نان و جامه چاره نباشد همی مرا %~% این هر دو می بباید گر نیست جاه و مال
# 19 در آرزوی آنم کز ملک وضعیتی %~% آرد به ربع برزگرم ده قفیز گال
# 20 کدیه نبود خصلت بنده به هیچ وقت %~% هر چند شاعران را کدیه بود خصال
# 21 هرگز نبود و نیز نباشد که باشدم %~% از منعمی درآمد و از مکرمی منال
# 22 جز در مدایح تو نخیزد مرا سخن %~% جز بر مواهب تو نباشد مرا سؤال
# 23 گر ز ابر آب خواهم و از آفتاب نور %~% چون بنگرم نباشد نزد خرد محال
# 24 چون دیگران توانگر گردم به یک نظر %~% از آن دهن مرفه گردم به یک مثال
# 25 روزی خلق گیتی اندر نوال تست %~% پاینده باد شاها در گیتی این نوال
# 26 تا مهر و سرو باشد و باشد درین جهان %~% زین بر هوا شعاع و از آن بر زمین ضلال
# 27 دیدار تو چهر مهر منیر از نجوم چرخ %~% ایام تو چو فصل بهار از فصول سال
PageV1P211
### || [genre: Q]
# 1 به عون ایزد روز رفته از شوال %~% برآمد ز فلک دولت آفتاب کمال
# 2 گذشته پانصد و نه سال تازی از هجرت %~% زهی مبارک ماه و زهی مبارک سال
# 3 جهان به عدل بیاراست آن بزرگ ملک %~% که دین و دولت ازو یافته ست فر و جمال
# 4 ابوالملوک ملک ارسلان بن مسعود %~% که بحر کوه وقارست و کوه بحر نوال
# 5 ز هفت چرخ فلک او بیافت هفت اقلیم %~% که یافت ز تایید ایزد متعال
# 6 چه روز بود که پیش از زوال چشمه مهر %~% مخالفان را شد عمر و جان و جاه زوال
# 7 چهارشنبه بود و چهار گوشه تخت %~% گرفت نصرت و تایید و دولت و اقبال
# 8 همی ولیت بهم کرد زر و گوهر و در %~% همی عدوت بخایید ریگ و سنگ و سفال
# 9 تو را به حیلت حاجت نه و خدای معین %~% شده هبا و هدر جمله حیلت محتال
# 10 خدایگانا تا تو به ملک بنشستی %~% به فرخ اختر و پیروز روز و میمون فال
# 11 همای نصرت زی دولت تو گشت روان %~% عقاب خذلان در دشمن تو زد چنگال
# 12 نه ایستاده به میدان هنوز خصم توراست %~% تو گوی ملک به یک زخم سخت کردی هال
# 13 چو کوه قاف قوی شد ز فر رای تو ملک %~% چو رود دجله روان شد ز جود دست تو مال
# 14 چه بود ملک پس از سال پانصد از هجرت %~% بدان که پانصد دیگر چنین بود در حال
# 15 بقای دولت عالی که در جهان شرف %~% به باغ ملک چو خسرو ملک نشاند نهال
# 16 هلال ملک است این پادشاه زاده و بال %~% بر اوج شاهی ایمن ز هر خسوف و زوال
# 17 به هفت کشور گیتی بگستراند نور %~% چو بدر گردد پیش تو این خجسته هلال
# 18 چو ابر گاهی در بزم بر گشاید دست %~% چو شیر وقتی در رزم بر فرازد یال
# 19 خدای عزوجل چشم بد بگرداناد %~% ز ملکت ای ملک مال بخش اعدا مال
# 20 چنان درآید در قبضه تو ملک جهان %~% چنان که قیصر و کسری شوند از عمال
# 21 اگر برانی شاها به قصد بصره و روم %~% کند به پیش سپاه تو رهبری اقبال
# 22 امید هر که جز از تو امید داشت به ملک %~% دروغ بود دروغ و محال بود محال
# 23 همیشه بر کف تو واجبست روزی خلق %~% از آنکه کلف تو روزی دهست و خلق عیال
# 24 سبب تویی که دهی خلق را همی روزی %~% مسبب است بدان روزی ایزد متعال
# 25 مرادهای تو شاها خدای حاصل کرد %~% که روز روز امیدست و وقت وقت سؤال
# 26 همیشه تا به چمن سرو نازد و بالد %~% چو سرو در چمن مملکت بناز و ببال
PageV1P212
### || [genre: Q]
# 1 زهی به مهتری اندر ز مهتران اول %~% چو از کواکب کیوان چو از بروج حمل
# 2 کمال وصف تو جستم خرد چه گفت مرا %~% مجوی ثانی او چون خدای عزوجل
# 3 اگر نبودی اوصاف تو کجا هرگز %~% شرف گرفتی ارواح ناطقه به محل
# 4 شب سیاه ز رأیت چو روز گشت سپید %~% که سنگ بسته ز لطفت چو آب گردد حل
# 5 فروغ طلعت تو روشنایی دل جود %~% غبار مرکب تو توتیای چشم امل
# 6 ز بندگان تو کم نفع تر ز خدمت تو %~% نباشد ایرا باشد عطای تو مرسل
# 7 چو ثبت کردم نام تو در جریده مدح %~% کشید کلکم بر نام هر که جز تو بطل
# 8 دماغ روح مرا مدح تو غذا و شفاست %~% وگرنه کی بر می جان ز گونه گونه علل
# 9 که گاه انشا معنی و لفظ مدحت تو %~% به دست طبع برون آیدی تمام عمل
# 10 خبر نبودی اندیشه را که مدحت تو %~% به مغز و کام دهد بوی مشک و طعم عسل
# 11 اگر نبودی در گوش طبع و خاطر من %~% شکوه فضل تو هنگام نظم لاتعجل
# 12 ز بس قوافی جزل و ز بس معانی بکر %~% که گاه نظم شود گرد طبع من مجمل
# 13 همی ندانم تا چون دهم سخن را نظم %~% کدام بندم که در مدح تو به کار اول
# 14 رود ز بهر مدیح تو هر دو جنسی را %~% هزار گونه خصومت هزار نوع جدل
# 15 اگر میانه نجستی ز کارها دانش %~% که هر چه بگذشت از اعتدال شد مختل
# 16 بدان حقیقت هر خدمتی که ساختمی %~% هزار بیتی بودی یک قصیده اقل
# 17 تو را به تازی از بهر آن ثنا نکنم %~% که هست یک یک از آن نوع ناقص و معتل
# 18 به مجلس تو ثنای من آن چنان باید %~% که از غرایب و بدعت بدان زنند مثل
# 19 عزیز بودی نزد تو این معانی بکر %~% اگر نبودی این لفظ های مستعمل
# 20 به مصطلح همه الفاظ آن بدل کنمی %~% اگر نیفتدی الفاظ را فساد و خلل
# 21 در آن همی نگرم کآفریدگار جهان %~% بداشت صورت بر جای و روح کرد بدل
# 22 همیشه تا نبود خاک را فروغ اثیر %~% همیشه تا نبود ماه را علو زحل
# 23 به آب دولت تو رنگ داده باد وجوه %~% به خاک درگه تو سرمه کرده باد مقل
# 24 به کام خویش رسم گر به من رسانی زود %~% برسم هر سال آن حرف آخرین جمل
PageV1P213
### || [genre: Q]
# 1 عمرم همی قصیر کند این شب طویل %~% وز انده کثیر شد این عمر من قلیل
# 2 دوشم شبی گذشت چگویم چگونه بود %~% همچون نیازتیره و همچون امل طویل
# 3 کف الخضیب داشت فلک ورنه گفتمی %~% بر سوک مهر جامه فرو زد مگر به نیل
# 4 از ساکنی چرخ و سیاهی شب مرا %~% طبع از شگفت خیره و چشم از نظر کلیل
# 5 گفتم زمین ندارد اعراض مختلف %~% گفتم هوا ندارد ارکان مستحیل
# 6 چشمم مسیل بود ز اشکم شب دراز %~% مردم درو نخفت و نخسبند در مسیل
# 7 این دیده گر به لؤلؤ را دست در جهان %~% با او چرا بخوابی باشد فلک بخیل
# 8 روز از وصال هجر درآبم بود مقام %~% شب از فراق وصل در آتش کنم مقیل
# 9 چون مور و پشه ام به ضعیفی چرا کشید %~% گردون به سلسله در پایم چو شیر و پیل
# 10 زنده خیال دوست همی داردم چنین %~% کاید همی برم شب تار از دویست میل
# 11 گه بگذرد ز آب دو چشمم کلیم وار %~% گه در شود در آتش دلم راست چون خلیل
# 12 نه سوخته در آتش و نه غرقه اندر آب %~% گویی که هست بر تن او پر جبرئیل
# 13 زر دست و سرخ دو رخ و دیده مرا به عشق %~% ز آن دو رخ منقش وز آن دیده کحیل
# 14 چون نوحه ای برآرم یا ناله ای کنم %~% داودوار کوه بود مر مرا رسیل
# 15 او را شناسم از همه خوبان اگر فلک %~% در آتشم نهد که نیارم بر او بدیل
# 16 تا کی دلم ز تیر حوادث شود جریح %~% تا کی تنم ز جور زمانه بود علیل
# 17 هرگز چو من نگیرد چنگ قضا شکار %~% هرگز چو من نیابد تیر قدر قتیل
# 18 یک چشم در سعادت نگشاد بخت من %~% کش در زمان دست قضا درکشید میل
# 19 نه نه به محنت اندرم آن حال تازه شد %~% کان سوی هر سعادت و دولت بود دلیل
# 20 پدرام و رام کرد مرا روزگار و بخت %~% خواجه رئیس سیدابوالفتح بی عدیل
# 21 آن در هنر یگانه و آن در خرد تمام %~% آن در سخا مقدم و آن در نسب اصیل
# 22 افعال او گزیده و آثار او بلند %~% اخلاق او مهذب و اقوال او جمیل
# 23 ای درگه تو قبله خواهندگان شده %~% کرد ایزدت به روزی خلقان مگر کفیل
# 24 هرگز نگشت خواهی از حال مکرمت %~% زیرا که تو به مکرمت اندر نه ای بخیل
# 25 محکمترست حزم تو از کوه بیستون %~% صافی ترست عزم تو از خنجر صقیل
# 26 طبع تو در زمستان باغی بود خرم %~% فر تو در حزیران ظلی بود ظلیل
# 27 جز بهر خدمت تو نبندم میان به جهد %~% روزی اگر گشاده شود پیش من سبیل
# 28 بر مرکب هوای تو در راه اشتیاق %~% سوی تو بر دو دیده روشن کنم رحیل
# 29 آنم که دست دهر نیابد مرا ضعیف %~% آنم که چشم چرخ نبیند مرا ذلیل
# 30 هرگز به چشم خفت در من مکن نگاه %~% ور چند بر دو پایم بندیست بس ثقیل
# 31 گوشم بدان بود که سلامم کنی به مهر %~% چشمم بدان بود که عطایم دهی جزیل
# 32 تا دیدگان و تا دل و جانست مر مرا %~% باشم تو را به جان و دل و دیدگان خلیل
# 33 تا چرخ را مدار بود خاک را قرار %~% تا کلک را صریر بود تیغ را صلیل
# 34 بادت بزرگیی به همه نعمتی مضاف %~% بادت سعادتی به همه دولتی کفیل
PageV1P214
### || [genre: Q]
# 1 تخم گشت ای عجب مگر سخنم %~% که پراکنده بر زمین فکنم
# 2 او بروید همی و شاخ زند %~% من ازو دانه ای همی نچنم
# 3 از فنای سخن همی ترسم %~% که بغایت همی رسد سخنم
# 4 آفتابست همتم گر چند %~% عرضی گشت همچو سایه تنم
# 5 بار گشته ست پوست بر تن من %~% چون توانم کشید پیرهنم
# 6 روزگارم نشاند بر آتش %~% صبر تا کی کنم نه برهمنم
# 7 هر زمانی به دست صبر همی %~% کردن آرزو فرو شکنم
# 8 گاه در انجمن چنان باشم %~% که فرامش شود ز خویشتنم
# 9 گه تنها ز خود شوم طیره %~% گویی اندر میان انجمنم
# 10 همه آتشکده شدست دلم %~% من از آن بیم دم همی نزنم
# 11 که ز تف دل اژدها کردار %~% پر ز آتش همی شود دهنم
# 12 سر به پیش خسان فرو نارم %~% که من از کبر سرو بر چمنم
# 13 منت هیچ کس نخواهم از آنک %~% بنده کردگار ذوالمننم
# 14 گر ز خورشید روشنی خواهد %~% دیدگان را ز بیخ و بن بکنم
# 15 ای که بدخواه روزگار منی %~% شادمانی بدانچه ممتحنم
# 16 تو اگر چه توانگری نه تویی %~% من اگر چند مفلسم نه منم
PageV1P215
### || [genre: Q]
# 1 من که مسعود سعد سلمانم %~% در کف جود تو گروگانم
# 2 میزبانیست تازه روی سخات %~% من بر او عزیز مهمانم
# 3 به همه وقت بار شکر تو را %~% به نواها هزار دستانم
# 4 نازد از مدح تو همی طبعم %~% بالد از مهر تو همی جانم
# 5 داند ایزد که از ایادی تو %~% مجمل آنکه گفت نتوانم
# 6 بنده گر کسی به زر بخرد %~% تو چنان دان که من تو را آنم
# 7 وگر این از یقین نمی گویم %~% به یقین دان که نامسلمانم
# 8 ور بتابم ز خدمتت گردن %~% مار بادا زه گریبانم
# 9 کرده ام قصد حضرت عالی %~% برساند به فضل یزدانم
# 10 تا به هر محفلت دعا گویم %~% تا به هر مجلست ثنا خوانم
# 11 رازها دارم از مکارم تو %~% همه معلوم خلق گردانم
# 12 هر زمان دامنی ز گوهر طبع %~% بر عروس مدیحت افشانم
# 13 در و گوهر مرا نیاید کم %~% کز هنر بحر و از گهر کانم
# 14 در فصاحت بزرگ ناوردم %~% در بلاغت فراخ میدانم
# 15 در ثنا آفتاب پر نورم %~% در هجا ابر تند بارانم
# 16 چرخ هر چند جور کرد به من %~% در زیادت نکرد نقصانم
# 17 لیکن اکنون ز بهر ساز سفر %~% سخت بی توش و بس پریشانم
# 18 اگر آن التماس من برسد %~% نیک در خور عطیتی دانم
# 19 ور تهاون رسد ز خواجه عصر %~% من بدین روز تیره درمانم
# 20 ناتوان گشته ام ز فکرت دل %~% کرم طبع تست درمانم
# 21 بادی از عمر در تن آسانی %~% که من از عمر تو تن آسانم
PageV1P216
### || [genre: Q]
# 1 ای آن که چون ز جاه تو بر تو ثنا کنم %~% گیتی ز نور خاطر خود پر ضیا کنم
# 2 هر گه که گفت خواهم مدح تو نظم خویش %~% چون باد از نفاذ و چو آب از صفا کنم
# 3 بحرم که هر چه یابد طبعم گهر کند %~% چون کوه که هر چه شنیدم صدا کنم
# 4 یک بار من به سال درون چون گیا و خار %~% از باغ خود تو را گل و لاله عطا کنم
# 5 نزدیک تو ز خار و گیا کمترم از آنک %~% در سال خدمت تو چو خار و گیا کنم
# 6 نی نی نه راست گفت کی دل دهد مرا %~% کز خدمتت زمانی خود را جدا کنم
# 7 هر خدمتی که در وی تقصیر کرده ام %~% ماننده نماز فریضه قضا کنم
# 8 بحرم شگفت نیست که گاهی تهی بوم %~% تیغم عجب مدار که گاهی خطا کنم
# 9 بیزارم از خدا و فرستاده خدا %~% گر جز هوای تو به دل اندر هوا کنم
# 10 بیگانه ام ز مردمی گر من به هیچ وقت %~% جز با رضای تو دل خود آشنا کنم
# 11 از مدح و خدمتت نشوم هیچ منزوی %~% ور چه همی ز مدح ملوک انزوا کنم
# 12 خورشید روی گردم هر گه که پیش تو %~% چون چرخ پشت خویش به خدمت دو تا کنم
# 13 از خواندن مدیح توام چشم روشنست %~% گویی که در دوات همی توتیا کنم
# 14 چون روز و شب مدیح تو گویم به سر و جهر %~% خورشید و ماه را به فلک بر گوا کنم
# 15 گر دیگران به خدمتت از سیم زر کنند %~% از خاک من به دولت تو کیمیا کنم
# 16 آید به من سعادت کآیم به نزد تو %~% بر من ثنا کنند چو بر تو ثنا کنم
# 17 وقت دعاست آخر شعر و تو را خدای %~% داد آنچه بایدت به چه معنی دعا کنم
PageV1P217
### || [genre: Q]
# 1 به پادشاه زمانه زمانه شد پدرام %~% گرفت شاهی تسکین و خسروی آرام
# 2 امیر غازی محمود سیف دولت و دین %~% که بر نگینه شاهی نبشته بادش نام
# 3 قوام دولت عالی و عمدة الدین است %~% پناه بیضه ملکست و عمدة الاسلام
# 4 همی نگردد جز بر مراد او افلاک %~% همی نباشد جز در رضای او ایام
# 5 میان ببندد پیشش غلام وار سپهر %~% چو بست پیشش ترکش سپهروار غلام
# 6 مخالفش را اندر کشد اجل به دهن %~% چو تیغ تیز که در حمله برکشد ز نیام
# 7 فلک ز هولش بیهش به روز جنگ و نبرد %~% جهان ز بیمش خامش به روز بار و سلام
# 8 به گاه بخشش بخشنده دست او ناهید %~% به گاه کوشش رخشنده تیغ او بهرام
# 9 اجل بلرزد چون شاه راست کرد سنان %~% قضا بترسد چون باز برگرفت حسام
# 10 یکی نیابد جز در سر مبارز جای %~% یکی نگیرد جز در دل دلیر مقام
# 11 مخالفان ورا روی کهربا فامست %~% ز هول و هیبت آن خنجر زمرد فام
# 12 چو مملکت را آرام داد خواهی تو %~% ببرد بایدت از تیغ خسروی آرام
# 13 به هزبر چو شد خوردن عدوش حلال %~% به نزد مردم شد خوردن هزبر حرام
# 14 به نام او کرد ایزد جهان پر از نعمت %~% هنوز کون وی اندر ازل نگشته تمام
# 15 ز بهر ملکت او آفرید هفت اقلیم %~% ز بهر خدمت او آفرید هفت اندام
# 16 بزرگواران او را همی برند سجود %~% جهان ستانان پیشش همی کنند قیام
# 17 خدایگانا هرگز کدام خسرو بود %~% ز اردشیر و ز اسکندر و ز کسری و سام
# 18 که مملکت از وی چونانکه از تو دید شرف %~% که دولت از وی چونانکه از تو یافت نظام
# 19 خدای چشم بد از دولتت بگرداناد %~% که کرد دولت تو بر سر زمانه لگام
# 20 همیشه شادزی ای شهریار ملک افروز %~% تو را زمانه شده پیشکار و دولت رام
# 21 ز بخت و دولت بر پیشگاه ملک نشین %~% ز قدر و رتبت در بوستان ملک خرام
PageV1P218
### || [genre: Q]
# 1 ای نام تو بخشیده بخشنده اقسام %~% اقسام مکارم را بخشی است از آن نام
# 2 از امر تو و نهی تو گردون و زمانه %~% یکسو نکشد گردن و بیرون ننهد گام
# 3 بی قوت رای تو خرد نیست مگر سست %~% بی آتش طبع تو هنر نیست مگر خام
# 4 جز هیبت تو تند فلک را نکشد نرم %~% جز حشمت تو پیر جهان را نکند رام
# 5 با باده بود لهو تو را پنجه ناهید %~% با حربه بود عون تو را قبضه بهرام
# 6 بی نام تو در هیجا بران نبود تیغ %~% بی یاد تو در مجلس گردان نبود جام
# 7 احکام تو را دست دهد مایه انجم %~% تا طالع تو سود کند مایه احکام
# 8 از حلم تو بگذارد ماهی زمین زور %~% وز بأس تو ننماید شیر فلک اقدام
# 9 اعمال طرازی تو به سلطانی حشمت %~% اسلام فروزی تو به یزدانی الهام
# 10 هر دست که او دست تو را نیست محرر %~% هر طبع که او شکر تو را نبود نظام
# 11 چون برگ فرو ریزدش انگشت ز انگشت %~% چون مار جدا گرددش اندام ز اندام
# 12 چون گریان بر خود و زره خندد ناچخ %~% چون خندان بر مغز و جگر گردد صمصام
# 13 از خون بسد اطراف شود خاک صدف رنگ %~% وز گرد شبه جرم شود چرخ سرب فام
# 14 چون خاک و هوا را بشود رتبت و صفوت %~% چون چرخ و زمین را بجهد راحت و آرام
# 15 از قلع سر رمح کند دل را وعده %~% وز مرگ لبت تیغ دهد جان را پیغام
# 16 بر سمت فضا سست نهد پای امل پی %~% در دشت بلا سخت کند دست اجل دام
# 17 ابطال جهانگیر درآیند به ابطال %~% اعلام صف آرای درآرند به اعلام
# 18 بر شخص ظفر جوی فتد لرزه مفلوج %~% بر لفظ سخنگوی زند لکنت تمتام
# 19 چون چرخ بود هیکل شبدیز تو جوال %~% چون صبح بود چهره شمشیر تو بسام
# 20 یازد به دم بردن دم رخش تو را دست %~% خارد ز پی خوردن خون تیغ تو را کام
# 21 آنگاه که از میدان آیی سوی دیوان %~% از حل تو و عقد تو خیره شود افهام
# 22 کاندر کف کافی تو زان لعبت جادو %~% پیراسته و آراسته شد دولت اسلام
# 23 روز و شب انصاف و ستم روشن تیره ست %~% زآن قالب چون صبحش وزان تارک چون شام
# 24 در فکرت اعمال هنر همدل اسرار %~% بر ساحت میدان خرد هم تگ اوهام
# 25 از رفته اثرها کند او در دل آگه %~% وز مانده خبرها دهد او جان را پیغام
# 26 اکنون به سر حال خود آیم که من از تو %~% با طالع میمونم و با دولت پدرام
# 27 چون دهر مرا کشت به افلاس و به اغلال %~% کردی تو مرا زنده به احسان و به انعام
# 28 بی جهد رهانیدیم از رنج به هر وقت %~% بی رنج رسانیدیم از بخت به هر کام
# 29 بر که شمرم جود تو ای عده رادی %~% پیش که کنم شکر تو ای مایه اکرام
# 30 از نعمت انواع تو هر نوع مرا لاف %~% وز کسوت اجناس تو هر جنس مرا لام
# 31 در خدمت تو نیز شکستم ندهد عزل %~% در دولت تو بیش گرانم نکند وام
# 32 اقبال تو بگرفت مرا بازوی دولت %~% گر حادثه بر من زد ناگه نه به هنگام
# 33 از دست همی بفکندم قوت همت %~% بر پای همی داردم امید سرانجام
# 34 تا نزد هنرمند نه چون عقل بود جهل %~% تا پیش خرد سنج نه چون خاص بود عام
# 35 در پیشگه دولت بالش نه و بنشین %~% در بزمگه رامش دامن کش و بخرام
# 36 با عیش مصفا زی و با بخت مساعد %~% با روی چو سوسن زی و با چشم چو بادام
# 37 خوشتر به همه عمر ز امروز تو فردا %~% بهتر به همه وقت ز آغاز تو فرجام
PageV1P219
### || [genre: Q]
# 1 خوشم کردی ای قاصد خوش پیام %~% درین چند روزی که کردی مقام
# 2 به نزد من از بس لطافت همی %~% فزون گشتت هر ساعتت احترام
# 3 همی داند ایزد که باید مرا %~% که باشی ازینسان بر من مدام
# 4 ولیکن همی کرد نتوان گذر %~% ز احکام این چرخ آئینه فام
# 5 پریشان ازو کم گراید به جمع %~% شکسته ازو کم پذیرد لحام
# 6 درین کوهپایه مرا روز و شب %~% همی یازد اندر دم انتقام
# 7 ز هر گوشه انگیزدم فتنه ای %~% که با جان بر آن کرد باید قیام
# 8 بپراندم همچو تیر از کمان %~% بر آهنجدم همچو تیغ از نیام
# 9 گهم حلق با تاب داده کمند %~% گهم دست با آب داده حسام
# 10 گرازان به زیر من این نرم و گرم %~% که در حمله تندست و در زخم رام
# 11 همه مستی او ز جل و فسار %~% همه شادی او ز زین و لگام
# 12 ز گرمی چو نیلم شده روی و دست %~% ز خشکی چو زهرم شده حلق و کام
# 13 تن اندر عرق راست ماند بدان %~% که بر حال من می بگرید مسام
# 14 ندانم در آن گرد تاریک رنگ %~% که یاران کدامند و خصمان کدام
# 15 شب و روز در راندن و تاختن %~% خور و خواب گشتست بر من حرام
# 16 نه این تازیان را مرا و چرا %~% نه این بختیان را نشاط کنام
# 17 به گرد من این شیر دل ریدکان %~% که از رویشان مه کند نور وام
# 18 بدنها همه در دوتویی زره %~% زنخها همه در دوتایی لثام
# 19 بدینسان گذارم همی روزگار %~% و مأمول عنی منیع المرام
# 20 ولا زلت اسطو کلیث العرین %~% علی کل خصم ابدالخصام
# 21 تو قاصد همی جست خواهی سفر %~% زمین کرد خواهی همی زیر گام
# 22 سوی شهر آزادگان باز گرد %~% فزونت مرا دست و بیشست کام
# 23 چه گویی ز دل هیچ یادم کنی %~% چو این آرزو گشت بر تو تمام
# 24 چو آنجا رسیدی رسانی ز من %~% سلیمان اینانج بک را سلام
# 25 بزرگی که از نامه او مرا %~% برو عاشق و زار کردی به نام
# 26 تو گفتی که او آرزومند تست %~% سخن را ز نظم تو سازد نظام
# 27 نه بی نام تو لفظ او را مجال %~% نه بی ذکر تو عیش او را قوام
# 28 صفت های او گفته ای پیش من %~% که فخرالزمانست و خیر الانام
# 29 کریمیست کاندر جهان هیچ کس %~% ندیدست چون او کریم از کرام
# 30 سپهریست گردنده بر حل و عقد %~% سحابیست بارنده بر خاص و عام
# 31 شکارش همه شکر آزادگان %~% که رادیش دانه ست و حریش دام
# 32 بر جود او کم ز خاک و گل است %~% اگر زر پخته ست ور سیم خام
# 33 کفایت شود چیره و کامگار %~% چو در دست او خوش بخندید جام
# 34 همی تا به تندر زند ابر لاف %~% جهانش رهی باد و گردون غلام
# 35 به دست نکوخواه او خار گل %~% به چشم بداندیش او صبح شام
PageV1P220
### || [genre: Q]
# 1 روز تا شب ز غم دل افگارم %~% همه شب تا به روز بیدارم
# 2 به دل شخص جان همی کاهم %~% به دل اشک خون همی بارم
# 3 روز و شب یک زمان قرارم نیست %~% راست گویی بر آتش و خارم
# 4 از دو دیده دو جوی بگشادم %~% بر دو رخ زعفران همی کارم
# 5 همه همسایگان همی شنوند %~% گریه سخت و ناله زارم
# 6 بسته این سپهر رزاقم %~% خسته این جهان غدارم
# 7 کاین سیه می کند به غم روزم %~% وین تبه می کند به بدکارم
# 8 نه بدان غمگنم که محبوسم %~% نه بدان رنجه ام که بیمارم
# 9 سخت بیمار بوده ام غمگین %~% حبس بودست نیز بسیارم
# 10 نیست از حمله اجل باکم %~% نیست از بند پادشه عارم
# 11 از تقاضای قرض خواهانست %~% همه اندوه و رنج و تیمارم
# 12 هر زمانی سبک شود دل من %~% کز غم وام ها گرانبارم
# 13 عاجزم سخت و حقتعالی را %~% به تو مهتر شفیع می آرم
# 14 نه در کدیه همی کوبم %~% نه دم عشوه ای همی دارم
# 15 روزی نیم خورده می طلبم %~% که بدو وام کرده بگذارم
# 16 گر تو سعیی کنی برون آیم %~% از غمی کاندرو گرفتارم
# 17 ور نیابی به کار من توفیق %~% به خدای ار من از تو آزارم
# 18 که من از چرخ سرنگون همه سال %~% بسته اختر نگونسارم
# 19 در چنین رنج ها به حق خدای %~% که به جان مرگ را خریدارم
# 20 وین سخن گر نه راست می گویم %~% کافرم وز خدای بیزارم
PageV1P221
### || [genre: Q]
# 1 از دو دیده سرشک خون بارم %~% چون ز گفتارهات یاد آرم
# 2 باز ترسم که آگهی یابند %~% به ستم خویش را فرو دارم
# 3 من خیال تو را کجا بینم %~% چون همه شب ز رنج بیدارم
# 4 بر دو دیده همی به اندیشه %~% هر شبی صورت تو بنگارم
# 5 با مبارک خیال تو هر شب %~% غم دل زار زار بگسارم
# 6 تا بریدم ز تو رفیق غمم %~% تا جدایی ز عز تو خوارم
# 7 به سر تو که زندگانی را %~% زندگانی همی نپندارم
# 8 تا خریداریم همی نکنی %~% کاسد کاسدست بازارم
# 9 منکر نعمتت ندانم شد %~% که شنیدست هر کس اقرارم
# 10 فخر جویم همی به خدمت تو %~% ور چه هست از همه جهان عارم
# 11 صد رها گر زمین تهیست چه شد %~% چو جهان پر شدست ز آثارم
# 12 ور ببندم نمی توانم رفت %~% می رود در زمانه اشعارم
# 13 از غم و رنج بر دلم کوهیست %~% تا برین خشک تند کهسارم
# 14 خار اندام گشت پیرهنم %~% موی مالیده گشت دستارم
# 15 روزیئی دارم اندک و همه سال %~% در میان بلای بسیارم
# 16 گر نگیرم قرار معذورم %~% که درین تنگ سله چون مارم
# 17 نالم و ناله ام ندارد سود %~% ای عجب تندرست بیمارم
# 18 از ضعیفی چنان شدم که ز تن %~% در دل من ببینی اسرارم
# 19 آن به من می رسد ز سختی و رنج %~% که به جان مرگ را خریدارم
# 20 چیره شد بر جوانیم پیری %~% قار شد شیر و شیر شد قارم
# 21 نیست هنگام آنکه گویم من %~% به خطرها دلیر و عیارم
# 22 بر بلاها چو باد برگذرم %~% پای بر غم چو کوه بفشارم
# 23 تا سرشته شدم چو گل به عنا %~% ز آب دیده میان گلزارم
# 24 جان من نقطه ایست گویی راست %~% زانکه سرگشته تر ز پرگارم
# 25 فلک از من دریغ دارد خاک %~% زو زر و سیم امید کی دارم
# 26 که به هر قلعه ای و زندانی %~% در دو گز بیش نیست رفتارم
# 27 هیچ کس را هنر گناهی نیست %~% رنجه زین گنبد نگونسارم
# 28 زان همی عاجزم درین کوشش %~% که نه با چون خودی به پیکارم
# 29 دشمن خویشتن منم بی شک %~% از زمانه همی نیازارم
# 30 دی نرفتم به رسم تا امروز %~% به همه محنتی سزاوارم
# 31 همت من همی ز دل خیزد %~% من به همت ز دل گرفتارم
# 32 چه کنم بنده این فضولی را %~% واجبست ار ز غم دل افگارم
# 33 شاید ار ز اندهان دو تا پشتم %~% وز دو دیده به رخ فرو بارم
# 34 محض دیوانه ام ندارم عقل %~% کس نگوید همی که هشیارم
PageV1P222
### || [genre: Q]
# 1 تیر و تیغست بر دل و جگرم %~% غم و تیمار دختر و پسرم
# 2 هم بدینسان گدازدم شب و روز %~% غم و تیمار مادر و پدرم
# 3 جگرم پاره است و دل خسته %~% از غم و درد آن دل و جگرم
# 4 نه خبر می رسد مرا ز ایشان %~% نه بدیشان همی رسد خبرم
# 5 بازگشتم اسیر قلعه نای %~% سود کم کرد باقضا حذرم
# 6 کمر کوه تا نشست منست %~% بر میان دو دست شد کمرم
# 7 از بلندی حصن و تندی کوه %~% منقطع گشت از زمین نظرم
# 8 من چو خواهم که آسمان بینم %~% سر فرود آرم و زمین نگرم
# 9 پست می بینم از همه کیهان %~% چون هما سایه افکند به سرم
# 10 از ضعیفی دست و تنگی جای %~% نیست ممکن که پیرهن بدرم
# 11 از غم و درد چون گل و نرگس %~% روز و شب با سرشک و با سهرم
# 12 یا ز دیده ستاره می بارم %~% یا به دیده ستاره می شمرم
# 13 ور دل من شدست بحر غمان %~% من چگونه ز دیده در شمرم
# 14 گشت لاله ز خون دیده رخم %~% شد بنفشه ز زخم دست برم
# 15 همه احوال من دگرگون شد %~% راست گویی سکندر دگرم
# 16 که درین تیره روزی و تاری جای %~% گوهر دیدگان همی سپرم
# 17 بیم کردست در دل امنم %~% زهر کردست رنج تن شکرم
# 18 پیش تیری که این زند هدفم %~% زیر تیغی که آن کشد سپرم
# 19 آب صافی شدست خون دلم %~% خون تیره شدست آب سرم
# 20 بودم آهن کنون ازو زنگم %~% بودم آتش کنون ازو شررم
# 21 نه سر آزادم و نه اجری خور %~% پس نه از لشکرم نه از حشرم
# 22 در نیابم خطا چو بی خردم %~% ره نبینم همی چو بی بصرم
# 23 نشنوم نیکو و نبینم راست %~% چون سپهر و زمانه کور و کرم
# 24 محنت آگین شدم چنانکه کنون %~% نکند هیچ شادیئی اثرم
# 25 ای جهان سختی تو چند کشم %~% وی فلک عشوه تو چند خرم
# 26 کاش من جمله عیب داشتمی %~% چون بلایست جمله از هنرم
# 27 بر دلم آز هرگز ار نگذشت %~% پس چرا من زمان زمان بترم
# 28 بستد از من زمانه هر چه بداد %~% راضیم با زمانه سر به سرم
# 29 تا به گردن ازین جهان چو روم %~% از همه خلق منتی نبرم
# 30 مال شد دین نشد نه بر سودم %~% رفت هش ماند جان نه بر ظفرم
# 31 این همه هست و نیستم نومید %~% که ثناگوی شاه دادگرم
# 32 پادشا بوالمظفر ابراهیم %~% که ز مدحش سرشته شد گهرم
# 33 گر فلک جور کرد بر تن من %~% پادشا عادلست غم نخورم
PageV1P223
### || [genre: Q]
# 1 چو روی چرخ شد از صبح چون صحیفه سیم %~% ز قصر شاه مرا مژده داد باد نسیم
# 2 که عز ملت محمود سیف دولت را %~% ابوالمظفر سلطان عادل ابراهیم
# 3 فزود حشمت و رتبت به دولت عالی %~% چو کرد مملکت هند را بدو تسلیم
# 4 به نام فرخ او خطبه کرد در همه هند %~% نهاد بر سر اقبالش از شرف دیهیم
# 5 یکی ستام مرصع به گوهر الوان %~% علی جواد کالنجم صبح لیس بهیم
# 6 به سم و دیده سیاه و به دست و پای سپید %~% میان و ساقش لاغر بروسرینش جسیم
# 7 بر آب همچون کشتی و بر هوا چون باد %~% به کوه همچو گوزن و به دشت همچو ظلیم
# 8 به گاه گشتن جولان کند به حلقه نون %~% به کوه همچو گوزن و به دشت همچو ظلیم
# 9 به گاه گشتن جولان کند به حلقه نون %~% به گاه جستن بیرون جهد ز چشمه میم
# 10 خجسته بادا بر شاه خلعت سلطان %~% به کامگاری بر تخت و ملک باد مقیم
# 11 منجمان همه گفتند کاین دلیل کند %~% به حکم زیج بتانی که هست در تقویم
# 12 نه دیر زود خطیبان کنند بر منبر %~% به نام سیف دول خطبه های هفت اقلیم
# 13 به سال پنجه ازین پیش گفت بوریحان %~% در آن کتاب که کردست نام او تفهیم
# 14 که پادشاهی صاحبقران شود به جهان %~% چو سال هجرت بگذشت تی و سین و سه جیم
# 15 هزار شکر به هر ساعتی خدا را %~% که داد ما را شاهی بزرگوار و کریم
# 16 مبارزی که به هیجا ز تیغ و نیزه او %~% بترس باشد ترس و به بیم باشد بیم
# 17 اگر دو آید پیشش کند به نیزه یکی %~% وگر یک آید نزدش کند به تیغ دونیم
# 18 ز تیغ همچو شهابش همان رسد به عدو %~% کجا رسد ز شهاب فلک به دیو رجیم
# 19 خدایگانا آن رانده ز تیغ به هند %~% که آن نراند کلاب و عدی به تیم و تمیم
# 20 شده ز بس خون بیجاده سم گوزن به کوه %~% شده به بحر عقیقین پشیزه ماهی سیم
# 21 کنون به دولت تو ملک را فزاید فر %~% کنون به فر تو هندوستان شود چو نعیم
# 22 به باغهاش نروید مگر که اغچه زر %~% به روز ابر نبارد مگر که در یتیم
# 23 همیشه تا سر زلفین نیکوان بتان %~% چوخی و جیم شود هر دو بر صحیفه سیم
# 24 ز نجم سعدت بادا زمان زمان الهام %~% ز بخت نیکت بادا زمان زمان تعلیم
# 25 زمین ز عدل تو مانند باغ تو چو بهشت %~% جهان ز عدل تو مانند قصر تو چو حریم
PageV1P224
### || [genre: Q]
# 1 من بدین آخته زبان قلم %~% گفت خواهم ز داستان قلم
# 2 یار بایدش کرد انگشتان %~% تا شود مرکب روان قلم
# 3 داستان در جهان فراوانست %~% نیست یک داستان چو آن قلم
# 4 اصل عقلست و مایه قوت %~% تن پیرو سر جوان قلم
# 5 جایگاه خرد چراست اگر %~% نیست مغز اندر استخوان قلم
# 6 گر جهان روشن از قلم گشتست %~% پس چرا تیره شد جهان قلم
# 7 همه زیر دخان بود آتش %~% زیر آتش بود دخان قلم
# 8 گر شرف نیستیش بر گیتی %~% آسمان نیستی مکان قلم
# 9 عز باقی هم از قلم یابد %~% هر که شد بسته هوان قلم
# 10 سرمه دیدگان عقل شناس %~% آن چو سرمه سیه لبان قلم
# 11 خدمت دست راد صاحب را %~% بسته زاد از زمین میان قلم
# 12 خواجه منصور بن سعید که گشت %~% عاجز از مدح او بیان قلم
# 13 آنکه در دست وی ز حشمت وی %~% بسته گوید سخن زبان قلم
# 14 مشک خون بوده در دوات کند %~% تا همه خون خورد سنان قلم
# 15 گر چه با وهم کارزار کند %~% زور گیرد تن نوان قلم
# 16 ای دل تو خزینه اسرار %~% خازن گوهرانش جان قلم
# 17 به یقین در جهان یقین دلت %~% کس نداند مگر کمان قلم
# 18 چو نگهبان سر تو قلم است %~% باد یزدان نگاهبان قلم
# 19 قهرمان هنر قلم باشد %~% تا کف تست قهرمان قلم
# 20 قلم تو شهاب دیوانست %~% درج در کفت آسمان قلم
# 21 به حقیقت قران سعدین است %~% همه با دست تو قران قلم
# 22 آسمان برین سزد میدان %~% گر سخن را دهی عنان قلم
# 23 خاطر عالی تو غارت کرد %~% گنج آسوده نهان قلم
# 24 زین شکایت بگیرد و نالد %~% تن رنجور ناتوان قلم
# 25 زانکه در بحر کف تو ابرست %~% همه درست کاروان قلم
# 26 راست گویی که به جز به کف تو بر %~% آفریده نشد بنان قلم
# 27 همچو در دو دیده هست فراخ %~% مر مرا در رایگان قلم
# 28 هست جنس من اندرین زندان %~% تن زرد چو خیزران قلم
# 29 منم امروز خسته و گریان %~% زار ناله کنان بسان قلم
# 30 درج در ضمیر من بگشاد %~% نوک پویان درفشان قلم
# 31 گر ز بیم قلم فرو شده ام %~% هم برآرد مرا امان قلم
# 32 هم قلم سود خواهم دادن %~% گر چه هستم همی زیان قلم
# 33 توشناسی مرا که نگشاید %~% کس چو من گنج شایگان قلم
# 34 جز ثنای تو نیست واسطه ای %~% به میان من و میان قلم
# 35 همت من ز بهر مدحت تست %~% تا گه مرگ در ضمان قلم
# 36 تا قلم هست ترجمان ضمیر %~% تا زبان هست ترجمان قلم
# 37 تا بخندد همی دهان دوات %~% تا بگرید همی زبان قلم
# 38 باد پیوسته پای دشمن تو %~% پیش تو چون سر دوان قلم
PageV1P225
### || [genre: Q]
# 1 تا کی دل خسته در گمان بندم %~% جرمی که کنم به این و آن بندم
# 2 بدها که ز من همی رسد بر من %~% بر گردش چرخ و بر زمان بندم
# 3 ممکن نشود که بوستان گردد %~% گر آب در اصل خاکدان بندم
# 4 افتاده خسم چرا هوس چندین %~% بر قامت سرو بوستان بندم
# 5 وین لاشه خر ضعیف بد ره را %~% اندر دم رفته کاروان بندم
# 6 این سستی بخت پیر هر ساعت %~% در قوت خاطر جوان بندم
# 7 چند از پی وصل در فراق افتم %~% وهم از پی سود در زیان بندم
# 8 وین دیده پر ستاره را هر شب %~% تا روز همی بر آسمان بندم
# 9 وز عجز دو گوش تا سپیده دم %~% در نعره و بانگ پاسبان بندم
# 10 هرگز نبرد هوای مقصودم %~% هر تیر یقین که در گمان بندم
# 11 کز هر نظری طویله لؤلؤ %~% بر چهره زرد پرنیان بندم
# 12 چون ابر ز دیده بر دو رخ بارم %~% باران بهار در خزان بندم
# 13 خونی که ز سرخ لاله بگشایم %~% اندر تن زار ناتوان بندم
# 14 بر چهره چین گرفته از دیده %~% چون سیل سرشک ناردان بندم
# 15 گویی که همی گزیده گوهرها %~% بر چرم درفش کاویان بندم
# 16 از کالبد تن استخوان ماندم %~% امید درین تن از چسان بندم
# 17 زین پس کمری اگر به چنگ آرم %~% چون کلک کمر بر استخوان بندم
# 18 از ضعف چنان شدم که گر خواهم %~% زاندم گره چو خیزران بندم
# 19 در طعن چو نیزه ام که پیوسته %~% چون نیزه میان به رایگان بندم
# 20 کار از سخن است ناروان تا کی %~% دل در سخنان ناروان بندم
# 21 در خور بودم اگر دهان بندی %~% مانند قرابه در دهان بندم
# 22 یک تیر نماند چون کمان گشتم %~% تا کی زه چنگ بر کمان بندم
# 23 نه دل سبکم شود در اندیشه %~% هرگاه که در غم گران بندم
# 24 شاید که دل از همه بپردازم %~% در مدح یگانه جهان بندم
# 25 منصور که حرز مدح او دایم %~% بر گردن عقل و طبع و جان بندم
# 26 ای آن که ستایش تو را خامه %~% بر باد جهنده بزان بندم
# 27 بر درج من آشکار بگشاید %~% بندی که ز فکرت نهان بندم
# 28 در وصف تو شکل بهرمان سازم %~% وز نعمت تو نقش بهرمان بندم
# 29 در سبق دوندگان فکرت را %~% بر نظم عنان چون در عنان بندم
# 30 از ساز مرصع مدیحت را %~% بر مرکب تیزتگ روان بندم
# 31 هرگاه که بکر معنئی یابم %~% زود از مدحت برو نشان بندم
# 32 پیوسته شراع صیت جاهت را %~% بر کشتی بحر بیکران بندم
# 33 تا در گرانبهای دریا را %~% در گوهر قیمتی کان بندم
# 34 گردون همه مبهمات بگشاید %~% چون همت خویش در بیان بندم
# 35 بس خاطر و دل که ممتحن گردد %~% چون خاطر و دل در امتحان بندم
# 36 صد آتش با دخان بر انگیزم %~% چون آتش کلک در دخان بندم
# 37 در گرد وحوش من به پیش آن %~% سدی ز سلامت و امان بندم
# 38 گر من ز مناقب تو تعویذی %~% بر بازوی شرزه ژیان بندم
# 39 من گوهرم و چو جزع پیوسته %~% در خدمت تو همی میان بندم
# 40 دارم گله ها و راست پنداری %~% کز دست هوای تو زبان بندم
# 41 ناچار امید کج رود چون من %~% در گنبد کجرو کیان بندم
# 42 آن به که به راستی همه نهمت %~% در صنع خدای غیب دان بندم
PageV1P226
### || [genre: Q]
# 1 من که مسعود سعد سلمانم %~% زانچه گفتم همه پشیمانم
# 2 زانکه خواجه مرا خداوندست %~% خویشتن را غلام او دانم
# 3 به همه وقت شکر او گویم %~% به همه جای مدح او خوانم
# 4 هر ثنائی که گفتم او را من %~% سجلست او به صدر دیوانم
# 5 هست معلوم او که در خدمت %~% من ز کس هیچ مزد نستانم
# 6 خواستم شغلکی که شغلی هست %~% هست از آنسان که من همی دانم
# 7 گفتی آن شغل را به قوت این %~% ز سر امروز تازه گردانم
# 8 چون بگفتندش اهتزاز نمود %~% نیکویی گفت بس فراوانم
# 9 با همه کس بگفتم این قصه %~% که من از نایبان دیوانم
# 10 کردم از همت و مروت او %~% شکرهایی چنانکه من دانم
# 11 خواستم تا قباله بنویسم %~% نایبی را به شغل بنشانم
# 12 چون به منشور نامه آمد کار %~% رفت چیزی که گفت نتوانم
# 13 گفتم آخر که بیش صبر نماند %~% در دل این غصه را بپیچانم
# 14 تیز در ریش و کفل درگه شد %~% خنده ها رفت بر بروتانم
# 15 سرد شد گرم گشته امیدم %~% کند شد تیز گشته دندانم
# 16 چه کنم قصه زرد شد رویم %~% چه دهم شرح رنجه شد جانم
# 17 خجل و تیره ام ز دشمن و دوست %~% نیک رنجور و سخت حیرانم
# 18 چون ز مهتر آمد اجنبیی %~% خیره اکنون زنخ چه جنبانم
# 19 خواجه طاهر تو طبع من دانی %~% که نه جنس فلان و بهمانم
# 20 گر کریمی مرا به جان بخرد %~% تو چنان دان که من بس ارزانم
# 21 گر چه هستم چو لاله سوخته دل %~% چون گل نوشکفته خندانم
# 22 کار کن تر بسی ز خایسکم %~% رنج بردارتر ز سندانم
# 23 خسته زخم های گردونم %~% بسته حملهای کیوانم
# 24 بر من آن گفت بس اثر نکند %~% که به تن آشنای حرمانم
# 25 در غم چیز دل نیاویزم %~% به دم حرص تن نرنجانم
# 26 تن سپرده به حکم دادارم %~% دل نهاده به فضل یزدانم
PageV1P227
### || [genre: Q]
# 1 افتخار اهل تیغ ای صاحب اهل قلم %~% شمع سادات عرب خورشید احرار عجم
# 2 ای امین شاه غازی صاحب دیوان هند %~% روشن از رای تو بینم کار تاریک حشم
# 3 ای عمید ملک سلطان بوالفرج اهل فرج %~% ناصر دین و دیانت خواجه نصر روستم
# 4 گنج دانش دایم از بحر دلت پر گوهر است %~% باغ طبع اهل فضلت گشت چون باغ ارم
# 5 چاکر کلک تو گشته بنده رایت شده %~% هر که هست اندر همه عالم ز اعیان محتشم
# 6 جاودان بشکفته بستان گل اقبال تو %~% زانکه دارد باغ ایران ز ابر تو همواره نم
# 7 جاه تو بر اوج کیوان سر برآورد از زمین %~% جود تو بر فرق فرقد بر نهاد ایدون قدم
# 8 آب مهر دوستانت خورده زان خوش گشت عود %~% خون بدخواهانت خورده گشت از آن رنگین بقم
# 9 ناصحان پیوسته از فر تو شاد و بی غمند %~% حاسدان همواره ز اقبال تو در تیمار و غم
# 10 چون تو در عالم نیامد صاحبی با داد و دین %~% گشته ای از داد و دین اندر همه عالم علم
# 11 تا دلت شد بحر معنی لفظ تو در و گهر %~% خوار شد پیش دل و دستت همه زر و درم
# 12 تا تو را دادار داد انصاف و داد اندر جهان %~% گشت چون سیمرغ پنهان از جهان جور و ستم
# 13 نامه ای شد فتح و دولت جود تو بر وی خطاب %~% دفتری شد عز و ملت جاهت اندر وی رقم
# 14 خسرو خسروشکن در مملکت همچون جم است %~% باز چون آصف تویی روز و شب اندر فضل جم
# 15 نیست همچون شاه عالم محتشم شاه ملوک %~% نیست از ارکان دولت همچو تو کس محتشم
# 16 سید اقران خویشی در کفایت روز فضل %~% همچنان چون صاحب گردان بهیجا روستم
# 17 گردش گردون نیارد همچو تو نیکو سیر %~% دیده گردون نبیند همچو تو عالی همم
# 18 از یم طبع تو خیزد گوهر عقل و خرد %~% گوهر عقل و خرد نیکوترست از در یم
# 19 پسته و فندق ز مهر و کین تو آگه شدند %~% این فم از مدحت گشاد و آن ز بیمت بست فم
# 20 هر که در راه خلاف و خشم تو بنهاد پای %~% رفتنش چون مار بر پشت زمین گشت از شکم
# 21 ایزد از خلق تو آرد در جهان پیدا بهار %~% زان چونیسان اندر آمد زآن شود گیتی خرم
# 22 همچو تو مخدوم ناید فضل را هرگز پدید %~% زین قبل گشتند افاضل مر تو را یکسر خدم
# 23 ای همایون طبع تو پیرایه جود و هنر %~% وی مبارک خاطر تو مایه فضل و کرم
# 24 از تو زیباتر نیاید در جهان صاحب بلی %~% از تو والاتر نباشد در زمین مهتر نعم
# 25 ظلمت این شعر رای روشن تو نور کرد %~% هر کجا آثار نور آمد شود روشن ظلم
# 26 بنده بر تو گشتم حلقه در گوش ای عمید %~% زانکه برناید ز من جز آفرینت هیچ دم
# 27 بس فراوان بینوا از فر تو گشته غنی %~% من هم از فر تو گشتم فارغ از رنج و الم
# 28 از تو در هندوستان یافتم من نام جود %~% قد بختم راست از تو شد کجا بد پر ز خم
# 29 در حوالی طوف خواهی کرد بر کام ولی %~% تا کنی بدخواه شاه از دولت سلطان دژم
# 30 تا بود بی قدر دایم در مسلمانی شمن %~% تا بود در پیش ایزد خار جاویدان صنم
# 31 بر بساط سرورانی جاودان دایم بمان %~% در بهشت ناحیت دلشاد جاویدان بچم
# 32 باد میمون و مبارک بر تو این عید جلیل %~% دشمنان را کن بسان گوسپند و گاو کم
PageV1P228
### || [genre: Q]
# 1 نیست گشت از هوای خود عالم %~% جز به مدح تو بر نیارد دلم
# 2 حشمتت در جهان فکند آواز %~% همتت بر فلک نهاد قدم
# 3 محمدت را ستوده رای تو جفت %~% مکرمت را گزیده خلق تو صنم
# 4 دهر پیش تو دست کرده بکش %~% پشت پیش تو چرخ کرده به خم
# 5 بی بنانت سخا بود مهمل %~% بی بیانت سخن بود مبهم
# 6 نه به جود تو در عطا حاتم %~% نه به بأس تو در وغا رستم
# 7 از نهیبت همی کند پنهان %~% ناخنان را به پنجه در ضیغم
# 8 به تو خورشید مهتری تابان %~% از تو بنیاد سروری محکم
# 9 برد اندیشه کفایت تو %~% راه جور از وجود سوی عدم
# 10 آسمانی به تو کشیده امید %~% آفتابی ز تو رمیده ظلم
# 11 لفظت از در بود شگفت مدار %~% چون بود طبع بی کران تویم
# 12 قلم از مدح تو همی نازد %~% ورچه نازد خرد همی به قلم
# 13 ای ز جودت امل شد فریی %~% وی ز عدلت نزار گشته ستم
# 14 ساخت اندر پناه طبع تو جای %~% مردی و رادی وفا و کرم
# 15 مفخرت را و نامداری را %~% به جز از همت تو نیست حکم
# 16 آمد این نوبهار حور لباس %~% راست گفتی که حور شد عالم
# 17 لاله جویبار پنداری %~% نیست جز روی آن خجسته صنم
# 18 خنده باغ بین و گریه ابر %~% که چه زیبا و نیکویند به هم
# 19 ای عجم را به جاه تو نازش %~% باد فرخنده بر تو جشن عجم
# 20 صدر دولت به تو مزین باد %~% جاهت افزون و عمر دشمن کم
# 21 همه احوال جاه تو به نظام %~% همه ایام عیش تو خرم
PageV1P229
### || [genre: Q]
# 1 شاهان پیش را که نکردند جز ستم %~% شاه زمانه کرد به تیغ و به خشت کم
# 2 هست او بلی خلیفه یزدان دادگر %~% پس کی رضا دهد که رود بر جهان ستم
# 3 گویند خسروان زمانه به هر زمان %~% کامد علا دولت و دین یادگار جم
# 4 ملک عجم به دین عرب کرد منتظم %~% مسعود پادشاه عرب خسرو عجم
# 5 زو کرد عدل ثابت یزدان و قد عدل %~% زو کرد ظلم زایل صنعش و ما ظلم
# 6 از آفتاب طلعت گیتی فروز او %~% دولت سپید روی شده چون سپیده دم
# 7 ای روستم گشاد کشیدی کمان چرخ %~% گرچه کمان خود نکشیدست روستم
# 8 تو راد گنج بخشی و رادان تو را عبید %~% تو شاه شاه بندی و شاهان تو را حشم
# 9 برنامه جلالت و بر جامه شرف %~% نام تو گشت عنوان جاه تو شد علم
# 10 دست تو وقت رادی و طبع تو گاه علم %~% بحریست از سخاوت و گنجیست از حکم
# 11 حشمت برد به درگه فرخنده تو راه %~% دولت خورد به جان گرامی تو قسم
# 12 همچون حضیض باشد بارتبت تو اوج %~% چون خشک رود گردد با بخشش تو یم
# 13 از روی چرخ بوسد ناهید و مشتری %~% هر جا که همت تو گذارد بر او قدم
# 14 جورست بر خزانه و گنج تو از عطا %~% تا دست جود بر تو شد جود را حکم
# 15 از عفو و خشم تو دو نمونه ست روز و شب %~% وز مهر و کین تو دو نمودست شهد و سم
# 16 خم گشت اصل دور سپهر ار نه بی خلاف %~% عدلت بخواست برد ز پشت سپهر خم
# 17 گرد جهان ملک تو چون طوف خواست کرد %~% چنبر شد از جبلت و آورد سر بهم
# 18 در مجلس نعم ز تو گردد توانگر انس %~% وحش از تو رونق یابد در موقف نعم
# 19 ای شاه وحش و انس ز امن تو باشد انس %~% اندر حریم ملک تو چون وحش در حرم
# 20 گر کل این جهان را یک موهبت کنی %~% طبع تو را نباشد زان موهبت ندم
# 21 زر و درم عزیز بود نزد خاص و عام %~% تا هست و باد نام تو بر زر و بر درم
# 22 این زر و این درم که عزیزست زین نهاد %~% خوار از چه روی شد بر آن طبع پر کرم
# 23 یابند ز ایران تو روز عطای تو %~% با اسب ساز بی مر و با بدره جامه ضم
# 24 چون چشم را سیاه کند خنجر سپید %~% چون بشنود ندای بلا نیزه اصم
# 25 یابد ز گرد روی هوا رنگ آبنوس %~% گیرد ز تیغ پشت زمین گونه بقم
# 26 گر همچو بحر موج زند رزمگه به خون %~% مرباره تو را نرسد تا به پاردم
# 27 گر هیچ شیر ماندست اندر همه جهان %~% از تیر تو گریخته در گوشه اجم
# 28 از شکل خویش عبرت گیرد چو در مصاف %~% هم شکل خویش بیند بر نیزه علم
# 29 رخشت همی به نعل برآرد ز بحر دود %~% تیغت همی به زخم برآرد ز فرق دم
# 30 در پیش سطوت تو اجل دل کند تهی %~% بر خوان نعمت تو امل پر کند شکم
# 31 جاه تو را هزار شرف در یکی شرف %~% رای تو را هزار نعم در یکی نعم
# 32 هر لحظه مملکت را نظمی و رونقی %~% رای تو در وجود همی آرد از عدم
# 33 گشت از نهال عدل تو گیتی چنانکه پیش %~% بر بوستان خزان نکند روی را دژم
# 34 شادی دولت تو چنان کرد خلق را %~% کاندر زمانه بیش نگیرند نام غم
# 35 چون ملک و شادی از پی تو آفریده شد %~% شاه و ملک تو باشی تا حشر لاجرم
# 36 خورد آب زندگانی جان تو در ازل %~% زد دست جاودانی بر عمر تو رقم
# 37 بزمیست این که هست سراسر سعود چرخ %~% پره زده به گرد بساط تو چون حشم
# 38 از گونه گونه نعمت وز جنس جنس عطر %~% در مجلس تو مست شده حس ذوق و شم
# 39 چندان لطیف ساخت تو را باز روزگار %~% تا بوستان عیش تو را کرد چون ارم
# 40 همچون شمن همی بپرستد به باغ باد %~% هر شاخ را که ابر طرازید چون صنم
# 41 کرد آفتاب و نم همه طبع جهان دگر %~% بنگر چه کار دارند این آفتاب و نم
# 42 هرگز به حرمت حرم ای شاه مر مرا %~% نامد به دل که گردم ازینگونه محترم
# 43 نه نه چو مدحت افسر حشمت بود سزد %~% گر مدح گوی تو شود از خلق محتشم
# 44 ار جو که ضعف تن نکند خاطر مرا %~% در مدح تو به عجز و به تقصیر متهم
# 45 گر رنج تن برین دل من دست یافت باش %~% ور درد دل برین تن من خیره شد چه غم
# 46 کافتاده بود ازین پیش این چرخ شیر زخم %~% با جان و مال و جاهم چون گرگ در غنم
# 47 در بندگیت ازین پس چون کلک چون دوات %~% بندم میان به جان و گشایم به مدح فم
# 48 بستاندم عنایت جاه تو از عنا %~% برهاندم رعایت رای تو از الم
# 49 وز تو جواب بنده بلا و نعم شود %~% زان پس که داد چرخ جوابش بلا و لم
# 50 تا از ظلم به حمله غنیمت برد ضیا %~% تا از ضیا به طعنه هزیمت شود ظلم
# 51 اندر بهار عشرت با خرمی بناز %~% واندر سرای دولت با خرمی بچم
# 52 لهو و نشاط ساخته در بزم تو به طبع %~% با یکدگر چو زیر و بم از لحن زیر و بم
PageV1P230
### || [genre: Q]
# 1 تنم از رنج گرانبار مکن گو نکنم %~% جگرم چون دلم افگار مکن گو نکنم
# 2 دل نزارست ز عشق تو ببخشای برو %~% تن نزارست به غم زار مکن گو نکنم
# 3 بر من ار بخت گشاده کند از عدل دری %~% آن دراز هجر به مسمار مکن گو نکنم
# 4 خار هجر تو بتا تازه گلی زاد ز وصل %~% آن گل اکنون به جفا خار مکن گو نکنم
# 5 عهد کردی که ازین پس نکنم با تو جفا %~% کردی این بار و دگر بار مکن گو نکنم
# 6 صعب دردیست جدایی تو به هر هفته مرا %~% به چنین درد گرفتاری مکن گو نکنم
# 7 به دگر دوستیی کردی اقرار و مرا %~% چون خبر دادند انکار مکن گو نکنم
# 8 گنهی چون بکنی عذری از آن کرده بخواه %~% پس از آن بر گنه اصرار مکن گو نکنم
# 9 من هوادار دل آزارم هرزه دل خویش %~% از هوای من بیزار مکن گو نکنم
# 10 تیز بازاری هر جای به آزار تو تیز %~% از هوای من بیزار مکن گو نکنم
# 11 ای مرا روی تو چون جان و دل و دیده عزیز %~% به همه چیز مرا خوار مکن گو نکنم
# 12 بر من ای زلف تو و روی تو همچون شب و روز %~% روز روشن چو شب تار مکن گو نکنم
# 13 جای مهر تو دلست ای دلت از مهر تهی %~% پس دلم را ز تن آوار مکن گو نکنم
# 14 چون نیم نزد تو ماننده دینار عزیز %~% رخم از رنگ چو دینار مکن گو نکنم
# 15 ای تن آسان دل آسوده ز بیماری هجر %~% کار من بر من دشوار مکن گو نکنم
# 16 این دلم را که همه مهر و وفای تو گرفت %~% به غم و انده بیمار مکن گو نکنم
# 17 این دل خسته به اندازه تو رنج کشید %~% غم برین خسته دل انبار مکن گو نکنم
# 18 کم شود مهر چو بسیار شود ناز بتا %~% ناز با عاشق بسیار مکن گو نکنم
# 19 ای بدان وی دل افروز چو گلنار ببار %~% دلم آگنده تر از نار مکن گو نکنم
# 20 آخر آن لاله رخسار تو پژمرده شود %~% تکیه بر لاله رخسار مکن گو نکنم
# 21 ای دل ار هجر کشد لشکر اندوه مترس %~% علم صبر نگونسار مکن گو نکنم
# 22 عاشقا جور و جفا دیدی هرگز پس ازین %~% یاد بد عهد جفاکار مکن گو نکنم
# 23 گر نخواهی که گل تازه تو خار شود %~% یاد آن لعبت فرخار مکن گو نکنم
# 24 غم آن نرگس مخمور مخور گو نخورم %~% هوس آن گل بر بار مکن گو نکنم
# 25 هیچ کس نیست که راز تو نگه خواهد داشت %~% با کس این راز پدیدار مکن گو نکنم
# 26 ور تظلم کنی از عشق تو ای سوخته دل %~% پیش سلطان جهاندار مکن گو نکنم
# 27 او نداد که تو را عشق چنین سخره گرفت %~% خویش را رسوا زنهار مکن گو نکنم
# 28 بنده عشق همی خواهی خود را به نهان %~% با کس این بندگی اظهار مکن گو نکنم
# 29 بندگی شاه جهان را کن و از عشق بتاب %~% جز بدین بندگی اقرار مکن گو نکنم
# 30 شاه مسعود که چون همت او یاد کنی %~% یاد این گنبد دوار مکن گو نکنم
# 31 علم و حلمش را گر نسبت خواهی که کنی %~% جز به دریا و به کهسار مکن گو نکنم
# 32 ای ز عدل ملک عادل در سایه عدل %~% گله چرخ ستمکار مکن گو نکنم
# 33 ای به بخشش نظری یافته از مجلس شاه %~% جمع جز زر به خروار مکن گو نکنم
# 34 ای سخندان تو اگر مدحت شه گویی امید %~% جز به داننده اسرار مکن گو نکنم
# 35 گر عیار هنر شاه جهانی خواهی جست %~% جز کفایت را معیار مکن گو نکنم
# 36 قیمت هر چه برآرد به زبان شاه جهان %~% کمتر از لؤلؤ شهوار مکن گو نکنم
# 37 ور تو تشبیه کنی بزم ملک را در شعر %~% جز به آراسته گلزار مکن گو نکنم
# 38 ور همی نکته ای از خلق خوشش یاد کنی %~% صفت از کلبه عطار مکن گو نکنم
# 39 گر نخواهی که تو را بفسرد اندر رگ خون %~% وصف آن خنجر خونخوار مکن گو نکنم
# 40 مار زخمست به گرد صفتش هیچ مگرد %~% دست را در دهن مار مکن گو نکنم
# 41 گر همی مدحت شه گفت بخواهی به سزا %~% لفظ جز لؤلؤ شهوار مکن گو نکنم
# 42 ور تو خواهی که کنی شه را در مدح صفت %~% به جز از وارث اعمار مکن گو نکنم
PageV1P231
### || [genre: Q]
# 1 گر یک وفا کنی صنما صد وفا کنم %~% ور تو جفا کنی همه من کی جفا کنم
# 2 تو نرد عشق بازی و با من دغا کنی %~% من جان ببازم و نه همانا دغا کنم
# 3 گر آب دیده تیره کند دیده مرا %~% این دیده را ز خاک درت توتیا کنم
# 4 گل عارضی و لاله رخی ای نگار من %~% در مرغزار آن گل و لاله چرا کنم
# 5 خار و گیا چو دایه لاله ست و اصل گل %~% از بهر هر دو خدمت آب و گیا کنم
# 6 جان و دل منی و دل و جان دریغ نیست %~% گر من تو را که هم دل و جانی عطا کنم
# 7 گر بر کنم دل از تو بردارم از تو مهر %~% آن مهر بر که افکنم آن دل کجا کنم
# 8 زان بیم کاشنایی و بیگانگی کنی %~% دل را همیشه با همه رنج آشنا کنم
# 9 ای چون هوا لطیف ز رنج هوای تو %~% شبها دو دست خویش همی بر هوا کنم
# 10 این هر چه بر تنست همه دل کند همی %~% کی راست باشد اینکه گله از هوا کنم
# 11 جور و جفا مکن که ز جور و جفای تو %~% باشد که بر تو از دل خسته دعا کنم
# 12 با تو به بد دعا نکنم گر تو بد کنی %~% در رنج و درد گر کنم ای بت خطا کنم
# 13 گر هیچ چاره کرد ندانم غم تو را %~% این دل که آفتست پس تو رها کنم
# 14 هرگز جدایی از تو نجویم که تو مرا %~% جانی ز جان خویش جدایی چرا کنم
# 15 جانم ز تن جدا باد ار من به هیچ وقت %~% یک لحظه جان ز مهر تو ای جان جدا کنم
# 16 هر شب که مه برآید من ز آرزوی تو %~% تا وقت صبح روی به ماه سما کنم
# 17 بر ناله و گریستن زار زار خویش %~% ای ماه و زهره زهره و مه را گوا کنم
# 18 وصفت نمی کنم به زبانی که هم بدان %~% بر شاه شرق و غرب همیدون ثنا کنم
# 19 مسعود پادشاهی کز چرخ قدر من %~% برتر شود که مدح چنین پادشا کنم
# 20 گوید همی حسامش نصرت روان شود %~% اندر وغا که روی به سوی وغا کنم
# 21 روی مرا ندید و نبیند عدوی تو %~% زیرا به رزم روی عدو را قفا کنم
# 22 بأسش همی چگوید من وقت کار زار %~% نیزه به دست شاه جهان اژدها کنم
# 23 وانگاه نیزه گوید من سحرهای کفر %~% همچون عصای موسی عمران هبا کنم
# 24 اقبال شاه گوید من کیمیاگرم %~% کز خاک و گل به دولت او کیمیا کنم
# 25 گوید همی طبیعت در دهر خلق را %~% از عدل شاه مایه نشو و نم کنم
# 26 هر روز بامدادان از عفو و خشم او %~% مر خلق را دو صورت خوف و رجا کنم
# 27 گوید همی زمانه که از کین و مهر شاه %~% در عالم اصل شدت و عین رخا کنم
# 28 گوید جهان که روز نبیند عدوی شاه %~% زیرا که هر صباح که بیند مسا کنم
# 29 چونان که شب نبیند هرگز ولی او %~% زیرا که ظلمتی که ببینم ضیا کنم
# 30 گوید همی جلالت کعبه ست قصر شاه %~% هر حاجتم که باشد در وی روا کنم
# 31 بوسم همیشه گوید تخت مبارکش %~% زان تخت گاه مروه کنم گه صفا کنم
# 32 بیتی که گفته بودم تضمین کنم همی %~% چون هست گفته من بگذار تا کنم
# 33 من ناشنیده گویم از خویشتن چو ابر %~% چون کوه نه که هر چه شنیدم صدا کنم
# 34 اقبال شاه چون ز علا و سنا شدست %~% من جمله آفرین علا و سنا کنم
# 35 آراسته ست دولت و ملت به این و آن %~% پس آفرین هر دو به حق و سزا کنم
# 36 چون من برشته کردم یاقوت مدح شاه %~% یاقوت را به ارز کم از کهربا کنم
# 37 دانش به من مفوض کردست کار نظم %~% زان نوع هر چه خواهد از من وفا کنم
# 38 چون کرد کدخدایی آن را به رسم من %~% یا کرده ام چنانکه ببایست یا کنم
# 39 گر هیچ گونه درگذرد مدحتی ز وقت %~% ناچار چون نماز فریضه قضا کنم
# 40 من شرح مدح شاه دهم در سخن همی %~% نه کار کرد خویش همی بر هبا کنم
# 41 دولت حقوق من به تمامی ادا کند %~% هرگه که پیش شاه مدیحی ادا کنم
# 42 انعام شاه را که مرا داد خانمان %~% بسیار شد به شکر چگونه جزا کنم
# 43 گر روز من ثنا کنمش بر ملا به نظم %~% در شب همی به نثر دعا در خلا کنم
# 44 در باغ وصف شاه چو بلبل زنم نوا %~% دلهای خلق بسته آن خوش نوا کنم
# 45 وانگه چو گوییم که توانی سزای شاه %~% پرداخت یک مدیح جواب تولا کنم
# 46 گوید ملک مرا که عنایت به باب تو %~% چندان کنم که جان عدو با عنا کنم
# 47 چون تو رضای شاه بجویی به مدح نیک %~% من سوی تو نگاه به چشم رضا کنم
# 48 شاها زمانه گوید من مقتدی شدم %~% در بیش و کم به دولت تو اقتدا کنم
# 49 گوید همی قضا که من اندر جهان ملک %~% حکم بقای شاه خلود و بقا کنم
PageV1P232
### || [genre: Q]
# 1 زبان دولت عالی به بنده داد پیام %~% که ای تو را دو زبان پارسی و تازی رام
# 2 بدان دو چیره زان چون ثنا کنی بر شاه %~% تو را ثنا بود اندر جهان ز خاص و ز عام
# 3 بگو که دولت گوید همی که بنده تست %~% که تا ابد نکنم جز به درگه تو مقام
# 4 ز بهر ملک تو را من که دولتم شب و روز %~% کنم به مصلحت تو به جد و جهد قیام
# 5 ز هیچ لشکر باکی مبر که لشکر تو %~% ستارگان سپهرند و گردش ایام
# 6 همیشه کینه تو من کشم ز دشمن تو %~% رواست گر نکشی تیغ کینه کش ز نیام
# 7 پر آب داده حسامم به دست نصرت تو %~% تو را چه حاجت باشد به آبداده حسام
# 8 وگر نشاط شکار آیدت روا باشد %~% که با منست به هر بیشه کنون ضرغام
# 9 بدید ملک تو رویی چو صد هزار نگار %~% چو ژرف کرد نگه در سپهر آینه فام
# 10 تو آن مظفر شاهی که از جلالت تو %~% گرفت شاهی سامان و یافت عدل آرام
# 11 ابوالملوک ملک ارسلان بن مسعود %~% که هفت کشور شادست ازین مبارک نام
# 12 تو هفت کشور بگرفته و مخالف تو %~% ز هفت چرخ شده مبتلا به هفت اندام
# 13 ز روز عمر تو اکنون همی برآید صبح %~% بلی و روز بداندیش تو رسید به شام
# 14 نصیب تست ز گردون سعادت برجیس %~% چنانکه حظ مخالف نحوست بهرام
# 15 نداند آنکه بدان و بدین نگاه کند %~% که آفتاب کدامست و همت تو کدام
# 16 فلک تمام کند خسروا به هر وقتی %~% چنانکه رای تو باشد کند زمانه تمام
# 17 ظفر به پیش سپاه تو نامزد گردد %~% اگر سپاه کشی سوی مصر و بصره و شام
# 18 سپهر گردان دامی نهاد خصم تو را %~% که سخت زود شود همچو مرغ بسته به دام
# 19 میان ببندد پیشت غلام وار سپهر %~% چو بست پیش تو ترکش سپهروار غلام
# 20 زمانه جز به مراد تو برنیارد دم %~% سپهر جز به رضای تو برندارد گام
# 21 ز وام شاهی تو صد یکی نتوخت از آنک %~% برین مدور فیروزه فام داری وام
# 22 خدایگانا هنگام عشرتست و طرب %~% نشاط باید کردن درین چنین هنگام
# 23 نبید خواه ز بادام چشم دلجویی %~% از آنکه آمد وقت شکوفه بادام
# 24 هلال باشد با آفتاب جفت شده %~% چو روز بزم گرفتی به دست زرین جام
# 25 به جام زرین می خواه از آنکه زرین شد %~% ز بخشش تو همه سایلانت را در و بام
# 26 جهان ستانا تا هست قوت و نیرو %~% ز تست نیروی ایمان و قوت اسلام
# 27 به ذات خویش ندارم درین قصیده سخن %~% بگفتم آنچه شنیدم ز دولت پدرام
# 28 اشارتیست ز دولت به عمر و ملک ابد %~% بشارتیست جهان را ازین خجسته پیام
# 29 به کامگاری بر پیشگاه ملک نشین %~% به بختیاری اندر سرای عدل خرام
PageV1P233
### || [genre: Q]
# 1 خدایگانا بخرام و با نشاط بخرام %~% ز بهر نصرت دین و معونت اسلام
# 2 کشیده تیغی چون تیغ آفتاب به چنگ %~% شده ز ضربت آن صبح عمر دشمن شام
# 3 بر اهل عصیان شمشیر تو گذارده زخم %~% بر اوج کیوان شبدیز تو گذارده گام
# 4 ز بهر تقویت و عون و فتح و نصرت تو %~% قضا ز دوده سنان و قدر کشیده حسام
# 5 فرو شده به همه محنت و بلا دشمن %~% برآمده ز همه همت و مرادت کام
# 6 نصیب تو ز زمانه سعادتست و علو %~% که از علو لقب تست وز سعادت نام
# 7 همی ستانی ملک و همی گزاری کام %~% به آسمانی اقبال و ایزدی الهام
# 8 کشیده سایه انصاف تو به بحر و به بر %~% رسیده منفعت جود تو به خاص و به عام
# 9 فروخت نور دل و نار طبع تو ورنه %~% هنر بماندی تاریک و عقل بودی خام
# 10 به سال و مه زند از بخشش تو گردون لاف %~% به روز و شب کند از خلعت تو گیتی لام
# 11 همی نماید شاها چو صد هزار نگار %~% به چشم شکر ز دست تو صورت انعام
# 12 ز مهر و کین تو خیزد همی بهار و خزان %~% ز عفو و خشم تو زاید همی ضیا و ظلام
# 13 ز هول رزم تو چون ابر می بگرید تیغ %~% ز مهر بزم تو چون گل همی بخندد جام
# 14 ز تف آتش سوزان و بأس سطوت تو %~% همی نیابد گردون گردگرد آرام
# 15 سپهر فخر ز اقبال تو فزود شرف %~% جهان ملک ز انصاف تو گرفت نظام
# 16 ز رتبت تو کم آید به پایها افلاک %~% ز مدت تو کم آید به دورها ایام
# 17 عدو ز دور چو ملواح حلم طبع تو دید %~% گمان ببرد که دارد اجل به زیرش دام
# 18 چو شیر گون فلک از گرد قیرگون شبه شد %~% عقیق رنگ شود خنجر زمرد فام
# 19 ز هول و هیبت پشت زمین و روی هوا %~% به چشم ها همه تنین نماید و ضرغام
# 20 به زیر گرد سیه روی درکشد خورشید %~% ز حرص خوردن خون کام خوش کند بهرام
# 21 ز گرد و خون سبک این هر دو را اجل بیند %~% سیاه و سرخ شده رنگ و روی و گونه کام
# 22 به هر طرف که تو از حمله گرز بگذاری %~% بخیزد احسنت از تربت نبیره سام
# 23 مبارزان دلاور ز ترس نشناسند %~% که دم اسب کدامست و یال اسب کدام
# 24 زمین ز تنگی همچون دلی شده غمگین %~% هوا ز گرمی همچون سری شده سرسام
# 25 شده بر آتش پیکار گوشت پخته به تف %~% ولیک باز ترنجیده پوست بر تن خام
# 26 زمین پهن پر اجسام گشته و ارواح %~% ز بیم تیغ تو بیزار گشته از اجسام
# 27 بماند خواهی شاها تو تا جهان ماند %~% میان به خدمت تو بسته دولت پدرام
# 28 که حکم عدل چنان آمد از شریعت حق %~% که ملک بر تو حلالست و بر ملوک حرام
# 29 خدایگانا هر ساعتم ز هفت افلاک %~% عقوبتی و عذابی رسد به هفت اندام
# 30 نه شخص زار مرا قوت شتاب و درنگ %~% نه حلق تلخ مرا لذت از شراب و طعام
# 31 نشستگاهم سمجی که بر سر کوهیست %~% ز سنگ خارا دیوار دارد و در و بام
# 32 بدین نهادست امروز حال و قصه من %~% خدای داند تا چون شود مرا فرجام
# 33 ز تیغ تیزترم خاطریست در مدحت %~% گرم چه هست یکی حبس تنگ تر ز نیام
# 34 صبور و صابر گشتم به حبس و بند ار چند %~% زمانه داردم اندر بلای جان انجام
# 35 نگویم از پس این حسب حال و محنت خویش %~% که شد به درد و غم و رنج طبع توسن رام
# 36 امید و بیم من از روزگار زایل شد %~% که یافتم ز بد و نیک روزگار اعلام
# 37 تمام مردی گشتم چو بر گرفتم من %~% ز روز دولت و محنت نصیب خویش تمام
# 38 همیشه گردون تا هست پایه انجم %~% همیشه انجم تا هست مایه احکام
# 39 به بختیاری از روی خرمی بر خور %~% به کامگاری در صحن مملکت بخرام
# 40 بگرد ملک تو عز تو در مجال و مدار %~% به پیش تخت تو بخت تو در سجود و قیام
# 41 خدای ناصر و دولت رفیق و نصرت جفت %~% زمانه بنده و گردون رهی و بخت غلام
PageV1P234
### || [genre: Q]
# 1 نهاد زلف تو بر مه ز کبر و ناز قدم %~% کراست دست بر آن مشک گون غالیه شم
# 2 چو بود عارض تو لاله طبیعی رنگ %~% مگر نمود مرا عنبر طبیعی خم
# 3 بهاری روی تو از زلف تو فزون گشته ست %~% بهای دیبا آری فزون شود ز علم
# 4 ز خون دلها خطی نوشت خامه حسن %~% که آن به حلقه و خالست معرب و معجم
# 5 ز ضم نهادند اعرابش از چه شد مکسور %~% به جزم کردند او را چرا بود مدغم
# 6 تو را صفت به مه و گل نکرد یارم از آنک %~% مهت ز جمع عبیدست و گل زخیل خدم
# 7 شکیب و صبرم در دل نگر که روز و شبست %~% یکی فزون نشود تا یکی نگردد کم
# 8 چو پر شود به دماغم ز تف عشق بخار %~% ز ابر چشم فرود آیدم چو باران نم
# 9 ستام شب را خیری کند به طرف سرشک %~% چو زیر زین کشد او پشت باره ادهم
# 10 همی به حیرت و حسرت زنم دمی که زنم %~% از آنکه باز پسین دم گمان برم که زنم
# 11 وگر دلم ز دم سرد گرم گشت رواست %~% نه سرد باشد در گرم کوره ها هر دم
# 12 اگر دژم شدم از روزگار غم نخورم %~% که زود دولت خواجه مرا کند خرم
# 13 عماد دولت بوسعد مایه همه سعد %~% که هدیه است ز گردون و تحفه عالم
# 14 مضای عزمش بر روی باد بست جناح %~% ثبات حزمش در مغز کوه کوفت قدم
# 15 زهی فروخته و افراخته چو مهر و سپهر %~% بنای ملک به حد حسام و نوک قلم
# 16 تویی که رادی و انصاف تو بکند و ببست %~% به مال چشم نیاز و به عدل دست ستم
# 17 دیم به جود چو ثنا گفت کف راد تو بود %~% دو بهره بیش نباشد همیشه همه ز دیم
# 18 بر آشکار و نهان واقفست خاطر تو %~% که رهنمای وجودست و پیشوای عدم
# 19 بود زبانی و هستت صدف زمانه بلی %~% تو بوده ای غرض از گوهر بنی آدم
# 20 به پیش نور ضمیر تو ملک را مظلم %~% به نزد حل بیان تو چرخ را مبهم
# 21 چو هست ضد خداوند طالع تو به طبع %~% زحل نتیجه نوحه ست و مادر ماتم
# 22 چگونه باشد زنده مخالف تو از آنک %~% فسرده گشتش در تن ز هول کین تو دم
# 23 نساختندی در تن چهار دشمن ضد %~% اگر نگشتی مهر تو در میانه حکم
# 24 به اره گر ز سرش تا قدم فرود آرند %~% دو نیمه گردد زو ناچکیده خون چو بقم
# 25 چنانکه مهر درم باژگونه دارد نقش %~% درست خیزد ازو گاه ضرب نقش درم
# 26 شگفت نیست ازین طبع سست کژ که مراست %~% همه مناقب تو راست آید و محکم
# 27 همی به وصف تو جنبد ضمیرم اندر دل %~% همی به مدح تو گردد زبانم اندر فم
# 28 همیشه تا ز عدو در عقود هست نشان %~% همیشه تا ز طمع بر طبایعست رقم
# 29 نشاط را به دل و دولت تو باد امید %~% امید را به سر همت تو باد قسم
# 30 سماحت تو مثل گشته چون سخای عرب %~% کفایت تو سمر گشته چون دهای عجم
# 31 به شکر و مدحت تو تیز گشته طبع و زبان %~% به مال و نعمت تو سیر کرده آز شکم
PageV1P235
### || [genre: Q]
# 1 از کرده خویشتن پشیمانم %~% جز توبه ره دگر نمی دانم
# 2 کارم همه بخت بد بپیچاند %~% در کام زبان همی چه پیچانم
# 3 این چرخ به کام من نمی گردد %~% بر خیره سخن همی چه گردانم
# 4 در دانش تیز هوش برجیسم %~% در جنبش کند سیر کیوانم
# 5 گه خسته آفت لهاوورم %~% گه بسته تهمت خراسانم
# 6 تا زاده ام ای شگفت محبوسم %~% تا مرگ مگر که وقف زندانم
# 7 یک چند کشید و داشت بخت بد %~% در محنت و در بلای الوانم
# 8 چون پیرهن عمل بپوشیدم %~% بگرفت قضای بد گریبانم
# 9 بر مغز من ای سپهر هر ساعت %~% چندین چه زنی که من نه سندانم
# 10 در خون چه کشی تنم نه زوبینم %~% در تف چه بری دلم نه پیکانم
# 11 حمله چه کنی که کند شمشیرم %~% پویه چه دهی که تنگ می دانم
# 12 رو رو که بایستاد شبدیزم %~% بس بس که فرو گسست خفتانم
# 13 سبحان الله مرا نگوید کس %~% تا من چه سزای بند سلطانم
# 14 در جمله من گدا کیم آخر %~% نه رستم زالم و نه دستانم
# 15 نه چرخ کشم نه نیزه پردازم %~% نه قتلغ بر تنم نه پیشانم
# 16 نه در صدد عیون اعمالم %~% نه از عدد وجوه اعیانم
# 17 من اهل مزاح و ضحکه و رنجم %~% مرد سفر و عصا و انبانم
# 18 از کوزه این و آن بود آبم %~% در سفره آن و این بود نانم
# 19 پیوسته اسیر نعمت اینم %~% همواره رهین منت آنم
# 20 آنست همه که شاعری فحلم %~% دشوار سخن شدست آسانم
# 21 در سینه کشیده عقل گفتارم %~% بر دیده نهاده فضل دیوانم
# 22 شاهین هنرم نه فاخته مهرم %~% طوطی سخنم نه بلبل الحانم
# 23 مر لؤلؤ عقل و در دانش را %~% جاری نظام و نیک ورانم
# 24 نقصان نکنم که در هنر بحرم %~% خالی نشوم که در ادب کانم
# 25 از گوهر دامنی فرو ریزد %~% گر آستیی ز طبع بفشانم
# 26 در غیبت و در حضور یکرویم %~% در انده و در سرور یکسانم
# 27 در ظلمت و عدل روشن اطرافم %~% در زحمت و شغل ثابت ارکانم
# 28 با عالم پیر قمار می بازم %~% داو سه سه و سه شش همی خوانم
# 29 وانگه بکشم همه دغای او %~% بنگر چه حریف آب دندانم
# 30 بسیار بگویم و برآسایم %~% زان پس که زبان بسی برنجانم
# 31 کس در من هیچ سر نجنباند %~% پس ریش چو ابلهان چه جنبانم
# 32 ایزد داند که هست همچون هم %~% در نیک و بد آشکار و پنهانم
# 33 والله که چو گرگ یوسفم والله %~% بر خیره همی نهند بهتانم
# 34 گر هرگز ذره ای کژی باشد %~% در من نه ز پشت سعد سلمانم
# 35 بر بیهده باز مبتلا گشتم %~% آورد قضا به سمج ویرانم
# 36 بکشفت سپهر باز بنیادم %~% بشکست زمانه باز پیمانم
# 37 در بند ز شخص روح می کاهم %~% از دیده ز اشک مغز می رانم
# 38 بیهش نیم و چو بیهشان باشم %~% صرعی نیم و به صرعیان مانم
# 39 غم طبع شد و قبول غم ها را %~% چون تافته ریگ زیر بارانم
# 40 چون سایه شدم ضعیف در محنت %~% وز سایه خویشتن هراسانم
# 41 با خنجر زخم یافته گویم %~% با کوژی خم گرفته چوگانم
# 42 اندر زندان چو خویشتن بینم %~% تنها گویی که در بیابانم
# 43 در زاویه فرخج و تاریکم %~% با پیرهن سطبر و خلقانم
# 44 گوریست سیاه رنگ دهلیزم %~% خوکیست کریه روی دزبانم
# 45 گه انده جان به یأس بگسارم %~% گه آتش دل به اشک بنشانم
# 46 تن سخت ضعیف و دل قوی بینم %~% امید به لطف و صنع یزدانم
# 47 باطل نکند زمانه ام زیرا %~% من بنده روزگار پیمانم
# 48 والله که چو عاجزان فرو مانم %~% هر گه که به نظم وصف او رانم
# 49 حری که من از عنایت رایش %~% با حاصل و دستگاه امکانم
# 50 رادی که من از تواتر برش %~% در نور عطا و ظل احسانم
# 51 ای آنکه همیشه هر کجا هستم %~% بر خوان سخاوت تو مهمانم
# 52 بی جرم نگر که چون در افتادم %~% دانی که کنون چگونه حیرانم
# 53 بر دل غم و انده پراکنده %~% جمع است ز خاطر پریشانم
# 54 زی درگه تو همی رود بختم %~% در سایه تو همی خزد جانم
# 55 مظلومم و خیزد از تو انصافم %~% بیمارم و باشد از تو درمانم
# 56 آخر وقتی به قوت جاهت %~% من داد ز چرخ سفله بستانم
# 57 از محنت باز خر مرا یک ره %~% گرچند به دست غم گروگانم
# 58 چون بخریدی مرا گران مشمر %~% دانی که بهر بهایی ارزانم
# 59 از قصه خویش اندکی گفتم %~% گرچه سخنست بس فراوانم
# 60 پیوسته چو ابر و شمع می گریم %~% وین بیت چو حر زو ورد می خوانم
# 61 فریاد رسیدم ای مسلمانان %~% از بهر خدای اگر مسلمانم
# 62 گر بیش به شغل خویش برگردم %~% هم پیشه هدهد سلیمانم
PageV1P236
### || [genre: Q]
# 1 اوصاف جهان سخت نیک دانم %~% از بیم بلا گفت کی توانم
# 2 نه آنچه دانم همی بگویم %~% نه آنچه بگویم همی بدانم
# 3 کز تن به قضا بسته سپهرم %~% وز دل به بلا خسته جهانم
# 4 از خواری ویحک چرا زمینم %~% ار من به بلندی بر آسمانم
# 5 بر جایم و هر جایگه رسیده %~% گویی ز دل بخردان گمانم
# 6 از واقعه جور هفت گردون %~% پنداری در حرب هفت خوانم
# 7 دایم ز دم سرد و آتش دل %~% چون کوه تفته بود دهانم
# 8 بفسرد همه خون دل ز اندوه %~% بگداخت همه مغز استخوانم
# 9 نشگفت که چون فاخته بنالم %~% زیرا که درین تنگ آشیانم
# 10 از بس که ز چشم آب و خون ببارم %~% پیوسته من این بیت را بخوانم
# 11 پیراهنم از خون آب دیده %~% چون توز کمانست و من کمانم
# 12 چون بافته پرنیانم ایراک %~% بیچاره تر از نقش پرنیانم
# 13 در و گهر طبع و خاطر من %~% کمتر نشود زانکه بحر و کانم
# 14 هر گونه چرا داستان طرازم %~% کامروز بهر گونه داستانم
# 15 بختم چو نخواهد خریدن از غم %~% این چرخ بها می کند گرانم
# 16 زین پیش تنم قوتی گرفتی %~% چون در دل و جان گفتمی جوانم
# 17 امروز هوازی به راه پیری %~% همچون ره از پیش کاروانم
# 18 بر عمر همی جاه و سود جستم %~% امروز من از عمر بر زیانم
# 19 بس باک ندارم همی ز محنت %~% مغبون من ازین عمر رایگانم
# 20 ای جان برادر ورا نمودی %~% با عهد نبودی چو دوستانم
# 21 در دوستی من عجب بمانی %~% در چرخ همی من عجب بمانم
# 22 دانی که به باطل چگونه بندم %~% دانی که به حق من چه مهربانم
# 23 گفتی که همانی که دیده بودم %~% یک بهره نبوده همی همانم
# 24 آنم به ثبات و وفا که دیدی %~% در چهره و قامت اگر جز آنم
# 25 پیچان و توان نحیف و زردم %~% گویی به مثل شاخ خیزرانم
# 26 از عجز چو بی جان فکنده شخصم %~% در ضعف چو بی شخص گشته جانم
# 27 خفتن همه بر خاک و از ضعیفی %~% بر خاک نگیرد همی نشانم
# 28 هست این همه محنت که شرح دادم %~% با این همه پیوسته ناتوانم
# 29 هر چند که پژمرده ام ز محنت %~% در عهد یکی تازه بوستانم
# 30 بالله که نه رنجورم و نه غمگین %~% بس خرم و نیکو و شادمانم
# 31 با مفخر آزادگان بخوانم %~% با رتبت آزادگان بیانم
# 32 در معرکه روزگار دونم %~% با هر چه همی آورد توانم
# 33 مانده خرد پر دل از رکابم %~% رنجه هنر سرکش از عنانم
# 34 برقم که کشیده یکی حسامم %~% دودم که زدوده یکی سنانم
# 35 وانگه که مرا زخم کرد باید %~% شمشیر کشیده زد و زبانم
# 36 پیداست هنرهای من به گیتی %~% گر چند من از دیده ها نهانم
# 37 گیرم که من از روزگار ماندم %~% امروز درین حبس امتحانم
# 38 والله که ز جور فلک نترسم %~% کز عدل شهنشاه در امانم
# 39 در حبس آرایش نخیزد از من %~% برنامه بماندست تر زبانم
# 40 ور هیچ بخواهد خدای روزی %~% از بخت چه انصافها ستانم
# 41 اندر دم دولت زمین بدرم %~% گر مرگ نگیرد دم روانم
# 42 بر سیم به خامه گهر ببارم %~% در سنگ به پولاد خون برانم
# 43 فردا به حقیقت بهار گردم %~% امروز به گونه اگر خزانم
# 44 وین بار به لوهور چون درآیم %~% گر بگذرم از راه قلتبانم
# 45 اندوه تو هم پیش چشم دارم %~% گر من چه در اندوه بیکرانم
# 46 ارجو که چو دیدار تو ببینم %~% بر روی تو زین گوهران فشانم
# 47 ترسم که تلافی بود و زان پس %~% گر رنج و عنا کم شود توانم
# 48 تو مشک به کافور بر فشانی %~% من عاج به شمشاد در نشانم
# 49 دانم سخن من عزیز داری %~% داری سخن من عزیز دانم
# 50 دانی تو که چه مایه رنج بینم %~% تا نظمی و نثری به تو رسانم
PageV1P237
### || [genre: Q]
# 1 شخصی به هزار غم گرفتارم %~% در هر نفسی به جان رسد کارم
# 2 بی زلت و بی گناه محبوسم %~% بی علت و بی سبب گرفتارم
# 3 در دام جفا شکسته مرغی ام %~% بر دانه نیوفتاده منقارم
# 4 خورده قسم اختران به پاداشم %~% بسته کمر آسمان به پیکارم
# 5 هر سال بلای چرخ مرسومم %~% هر روز عنای دهر ادرارم
# 6 بی تربیت طبیب رنجورم %~% بی تقویت علاج بیمارم
# 7 محبوسم و طالعست منحوسم %~% غمخوارم و اخترست خونخوارم
# 8 برده نظر ستاره تاراجم %~% کرده ستم زمانه آزارم
# 9 امروز به غم فزونتری از دی %~% وامسال به نقد کمتر از پارم
# 10 طومار ندامتست طبع من %~% حرفیست هر آتشی ز طومارم
# 11 یاران گزیده داشتم روزی %~% امروز چه شد که نیست کس یارم
# 12 هر نیمه شب آسمان ستوه آید %~% از گریه سخت و ناله زارم
# 13 زندان خدایگان که و من که %~% ناگه چه قضا نمود دیدارم
# 14 بندیست گران به دست و پایم در %~% شاید که بس ابله و سبکبارم
# 15 محبوس چرا شدم نمی دانم %~% دانم که نه دزدم و نه عیارم
# 16 نز هیچ عمل نواله ای خوردم %~% نز هیچ قباله باقیی دارم
# 17 آخر چه کنم من و چه بد کردم %~% تا بند ملک بود سزاوارم
# 18 مردی باشم ثناگر و شاعر %~% بندی باشد محل و مقدارم
# 19 جز مدحت شاه و شکر دستورش %~% یک بیت ندید کس در اشعارم
# 20 آنست خطای من که در خاطر %~% بنمود خطاب و خشم شه خوارم
# 21 ترسیدم و پشت بر وطن کردم %~% گفتم من و طالع نگونسارم
# 22 بسیار امید بود در طبعم %~% ای وای امیدهای بسیارم
# 23 قصه چه کنم دراز بس باشد %~% چون نیست گشایشی ز گفتارم
# 24 کاخر نکشد فلک مرا چون من %~% در ظل قبول صدر احرارم
# 25 صدر وزرای عصر ابونصر آن %~% کافزوده ز بندگیش مقدارم
# 26 آن خواجه که واسطه ست مدح او %~% در مرسله های لفظ دربارم
# 27 گر نیستم از جهان دعا گویش %~% در هستی ایزدست انکارم
# 28 گر نه به ثنای او گشایم لب %~% بسته ست مان به بند زنارم
# 29 ای کرده گذر به حشمت از گردون %~% از رحمت خویش دور مگذارم
# 30 جانم به معونت خود ایمن کن %~% کامروز شد آسمان به آزارم
# 31 برخاست به قصد جان من گردون %~% زنهار قبول کن به زنهارم
# 32 آنی تو که با هزار جان خود را %~% بی یک نظر تو زنده نشمارم
# 33 ای قوت جان من ز لطف تو %~% بی شفقت خویش مرده انگارم
# 34 شه بر سر رحمت آمدست اکنون %~% مگذار چنین به رنج و تیمارم
# 35 ارجو که به سعی و اهتمام تو %~% زین غم بدهد خلاص دادارم
# 36 این عید خجسته را به صد معنی %~% بر خصم تو ناخجسته پندارم
# 37 برخور ز دوام عمر کز عالم %~% در عهد تو کم نگردد آثارم
PageV1P238
### || [genre: Q]
# 1 خواجه بوطاهر ای سپهر کرم %~% کرمت در جهان چو علم علم
# 2 می بنازد روان آدم از آنک %~% چون تویی خاست از بنی آدم
# 3 ای ز فضل تو نامدار عرب %~% وی ز جود تو سرفراز عجم
# 4 در جهان کش به سروری دامن %~% بر فلک نه به افتخار قدم
# 5 شد زمستان و نوبهار آمد %~% تازه شد باز چهره عالم
# 6 در هوا نیز باز نزدیکست %~% که کمان ره به زه کند رستم
# 7 گشته از سبزه دشت پر دیبا %~% شده از لاله کوه پر میرم
# 8 بر چمن بارور کند هر شب %~% شاخ را عون باد و قوت نم
# 9 بی گمان روز بنده نو شده است %~% دل چه داری ز روزگارم دژم
# 10 چه نشانی به باغ عزت خار %~% چه نمانی به جای شادی غم
# 11 عیش ناخوش همی کنی به سخط %~% سود بی خود چرا کشی به ستم
# 12 روزگاری چنین تر و تازه %~% نوبهاری چنین خوش و خرم
# 13 می خور و می ده و ببال و بناز %~% کامجو عیش ران بناز و بچم
# 14 اندرین روزگار پر گوهر %~% اگر امروز مانده ای بر کم
# 15 چون گهر سخت روی بفروزی %~% با جهانی هنر کما اعلم
# 16 چون تو کس را که بخت یاری کرد %~% نعمت و کام در نیابد کم
# 17 من به عقل اندرو همی نگرم %~% که جهان زود گرددت ز خدم
# 18 تا ز چرخ و فلک سجود آرند %~% پیش تو چون شمن به پیش صنم
# 19 دشمنان را به عنف کامی کف %~% دوستان را به لطف و شادی دم
# 20 جانستانی چو موسی عمران %~% جان دهی همچو عیسی مریم
# 21 پس ازین نیز هیچ خم ندهد %~% پشت جاه تو را سپهر به خم
# 22 در سر کلک تو کند خسرو %~% روزی لکر و سپاه و حشم
# 23 نزند چرخ جز به حکم تو پی %~% نزند ابر جز به امر تو دم
# 24 شغل هایی به رسم و قاعده ها %~% بنهی بس به رسم و بس محکم
# 25 برگشایی به طبع هر مشکل %~% بر فروزی برای هر مبهم
# 26 همه ارکان سروری را باز %~% نقش دیبا کنی و مهر درم
# 27 بر همه خلق باز بگشاید %~% در انعام تو کلید نعم
# 28 فضل ورزی چو صاحب عباد %~% مال بخشی چو صاحب مکرم
# 29 بخل را در زنی به چشم انگشت %~% آز را پر کنی به جود شکم
# 30 خدمت مادحان دهی به سلف %~% صله سایلان دهی به سلم
# 31 بر نگارد به جای مهر شرف %~% نام تو بر نگینه خاتم
# 32 که ز مدحت کند زمانه حدیث %~% گه به جانت خورد سپهر قسم
# 33 قصه بخت خود نخوانم نیز %~% غصه حال خود نگویم هم
# 34 هر جراحت که روزگارم کرد %~% سعی اقبال تو کند مرهم
# 35 کانچه گویم همی خبر دهدت %~% از نهاد و جود کون و عدم
# 36 زین سخن ها به گوش حرص شنو %~% از چو من مادح و چو من محرم
# 37 وانچه دیگر کسان تو را گویند %~% ماهتابست و قصه میرم
# 38 تا به باغ ارم زنند مثال %~% باد بختت به فر باغ ارم
# 39 بسته بر همت تو مهر نشان %~% زده بر دولت تو بخت رقم
# 40 با بقای تو کامرانی جفت %~% با مراد تو شادمانی ضم
PageV1P239
### || [genre: Q]
# 1 کار آنچنان که آید بگذارم %~% عمر آنچنان که باید بگسارم
# 2 دل را ز کار گیتی برگیرم %~% تن را به حکم ایزد بسپارم
# 3 چون نیستم مقیم درین گیتی %~% خود را عذاب خیره چرا دارم
# 4 لیکن ز قوت چاره نمی بینم %~% گر خواسته نباشد بسیارم
# 5 آن را که جانور بود از قوتی %~% چاره نباشد ایدون پندارم
# 6 بر جای خویش ار چه همی گردم %~% گویی که ای برادر پرگارم
# 7 در ظلمت زمانه همی گردم %~% گویی مگر ستاره سیارم
# 8 در کار هر چه بیش همی کوشم %~% افزون همی نگردد مقدارم
# 9 در کشتنم به گرد من اندر شد %~% پیوسته همچو دایره تیمارم
# 10 از عمر خویش سیر شدم هر چند %~% زان آرزو که دارم ناهارم
# 11 بینم همی شماتت بدخواهان %~% ور نه ز نیستی نبدی عارم
# 12 سرم همی بداند بد گویم %~% من سر خود چگونه نگهدارم
# 13 کاین تن چنان ضعیف شد از بس غم %~% کاندر دلم ببیند اسرارم
# 14 پیوسته از نیاز چرا نالم %~% چندین کزین دو دیده گهربارم
# 15 گر دیده ام نبدی بانی %~% ور من چنین زمانه نشد یارم
# 16 ای سیدی نکوست نکوکاری %~% منت خدای را که نکوکارم
# 17 آزار کس نجویم از هر چیز %~% وز دوستان خویش نیازارم
# 18 روزی که راحتی نرسد از من %~% مر خلق را ز عمر نپندارم
# 19 گر هیچ آدمی را بدخواهم %~% از مردی و مروت بیزارم
# 20 در طبع من بدی نبود ایراک %~% مداح شهریار جهان دارم
# 21 محمود سیف دولت و دین شاهی %~% کاوصاف او بیابی ز اشعارم
# 22 سیفی که سیف عدل همی گوید %~% بزدود سیف دولت زنگارم
PageV1P240
### || [genre: Q]
# 1 تو را بشارت باد ای خدایگان عجم %~% به جاه کسری و ملک قباد و دولت جم
# 2 پیام داد مرا دولت خجسته به تو %~% که ای دو دیده و جان شهنشه اعظم
# 3 تو را بشارت دادم به ملک هفت اقلیم %~% که تیغ تیز تو خواهد گشادن این عالم
# 4 به چین کنند به مدح تو خطبه بر منبر %~% به مصر و بصره به نامت زنند زر و درم
# 5 به شهر مکه به امرت روند سوی غزا %~% به روم و زنگ به نامت کنند جامه عمل
# 6 روان آدم شادان شد از تو شاه از آنک %~% به چرخ بردی از قدر گوهر آدم
# 7 به چون تو شاه به آیین شدست کار جهان %~% به چون تو خسرو روشن شدست چشم حشم
# 8 سرای ملکت محکم به تو شده عالی %~% بنای دولت عالی به تو شده محکم
# 9 برنده تیغ تو آسان کننده دشوار %~% رونده کلک تو پیدا کننده مبهم
# 10 برد سنان تو از روی پادشاهی چین %~% دهد حسام تو مر پشت کافری را خم
# 11 زده است بازوی تو در عنان دولت چنگ %~% نهاده پای تو اندر رکاب ملک قدم
# 12 چو شهریار تو باشی و پادشاه جهان %~% ندید خواهد چشم زمانه روی ستم
# 13 میان هند ببندی روان ز خون جیحون %~% کنون که گردد تیغت میان هند حکم
# 14 چو شد فروزان خورشید روشن از مشرق %~% کجا برآید از جایگاه تیره ظلم
# 15 تهی شود همه بیشه ز آهو و خرگوش %~% چو از نشیب که از خود برون شود ضیغم
# 16 زمین ز خون عدو گردد احمر و اشقر %~% چو کار زار تو گردد بر اشهب و ادهم
# 17 چو تیز ناوک تو با کمان بپیوندد %~% تن و روان مخالف جدا شوند از هم
# 18 چو آفتاب حسامت در آید از در هند %~% ز خون نماند اندر تن عدوی تونم
# 19 کنون که تیغ تو مانند ابر خون بارد %~% جهان سراسر گردد چون بوستان ارم
# 20 به هر کجا که نهد روی رایت عالیت %~% به دولت تو نیاید فتوح و دولت کم
# 21 شوند از آمد و رفتن مبارزان مانده %~% ز فتحنامه نوشتن شود ستوه قلم
# 22 به خنجر ای ملک اکنون تو خسته ای دل کفر %~% که کرده ای تو چه بسیار خسته را مرهم
# 23 به جود باطل کردی سخاوت حاتم %~% به تیغ باطل کردی شجاعت رستم
# 24 هر آنکه جز رقم بندگی کشد بر خود %~% برو کشد ز فنا دست روزگار رقم
# 25 جهان فلک را بر تارکش فرود آرد %~% اگر برآرد جز بر مراد رای تو دم
# 26 همیشه تا به جهان اندرون غم و شادیست %~% تو شاد بادی و وانکو به تو نه شاد به غم
# 27 تو پادشاه جهان و جهان به تو یاور %~% ملوک عصر تو را بنده تو ولی نعم
# 28 همیشه قدر تو عالی و بخت تو پیروز %~% همیشه عمر تو افزون و جاه تو خرم
PageV1P241
### || [genre: Q]
# 1 هر آن جواهر کز روزگار بستانم %~% چرا دهم به خس و خار ار نه بستانم
# 2 به دست چپ بدهم آن گهر که در یک سال %~% بهای صد گهر از دست راست بستانم
# 3 چو تیر هر جا ناخوانده گر همی نروم %~% چرا که دایم سر کوفته چو پیکانم
# 4 بدان جهت همه کس را چو خویشتن خواهم %~% که من به دست و دل و تیغ گوهر افشانم
# 5 سخن نتیجه جانست جان چرا کاهم %~% گمان مبر که چو پروانه دشمن جانم
# 6 اگر جهان خرد خوانیم رواست که من %~% هم آخشیجم و هم مرکزم هم ارکانم
# 7 بلی به فرمان گویم اگر هجا گویم %~% از آنکه قول خداوند را به فرمانم
# 8 بخوان ز قرآن بر از یحب و ما یظلم %~% بدان طریق روم زانکه اهل قرآنم
# 9 کسی که خانه و خوانش ندیده ام هرگز %~% به مدح او سخن چرب و خوش چرا رانم
# 10 به گاه خدمت بر دستها چو بوسه دهم %~% چنان بگریم گویی که ابر نیسانم
# 11 چهار گوهر و هفت اخر و دوازده برج %~% هر آنچه بینی من صد هزار چندانم
# 12 من از دوازده و هفت و چار بگذشتم %~% چه گر به صورت با خلق عصر یکسانم
# 13 علوم عالم دانم ولیکن اندر عصر %~% اگر دو مردم دانم بدان که نادانم
# 14 خرد پشیمان نبود ز مدح گفتن من %~% ز مدح گفتن این مهتران پشیمانم
# 15 سزد که فخر کند روزگار بر سخنم %~% از آنکه در سخن از نادران گیهانم
# 16 خدای داند کز شعر نام جویم و بس %~% وگرنه جز به شهادت زبان نگردانم
# 17 بگفتم این وز من سر به سر سماع کنند %~% درست و راست که مسعود سعد سلمانم
PageV1P242
### || [genre: Q]
# 1 چون مشرفست همت بر رازم %~% نفسم غمی نگردد از آزم
# 2 چون در به زیر پاره الماسم %~% چون زر پخته در دهن گازم
# 3 بسته دو پای و دوخته دو دیده %~% تا کی بوم صبور که نه بازم
# 4 با هر چه آدمیست همی گویی %~% در هر غمی کش افتد انبازم
# 5 من گوهرم ز آتش دل ترسم %~% ناگاهی آشکاره شود رازم
# 6 نه نه که گر فلک بودم بوته %~% وآتش بود اثر بنگدازم
# 7 روی سفر نبینم و از دانش %~% گه در حجاز و گاه در اهوازم
# 8 ابرم که در و لؤلؤ بفشانم %~% چون رعد در جهان بود آوازم
# 9 از راستی چو تیره بود بیتم %~% دشمن کشم از آن چو بیندازم
# 10 زان شعر کایچ خامه نپردازد %~% کانرا به یک نشست نپردازم
# 11 بادم به نظم و نثر و نه نمامم %~% مشکم به خلق و جود و نه غمازم
# 12 مقصود می نیابم و می جویم %~% مقصد همی نبینم و می تازم
# 13 بر عمر و بر جوانی می گریم %~% کانچم ستد فلک ندهد بازم
# 14 با چرخ در قمارم و می مانم %~% وین دست چون نگر که همی بازم
PageV1P243
### || [genre: Q]
# 1 از قد تو سرو بوستان سازم %~% وز خد تو ماه آسمان سازم
# 2 از نرگس چشم باغت آرایم %~% وز زلف تو تار ضیمران سازم
# 3 نه نه رویت به بوستان ماند %~% وز روی تو رخ چو ارغوان سازم
# 4 در باغ نکو رخ تو روز و شب %~% دیدار تو راحت روان سازم
# 5 چون عشق تو هست کاهش جانم %~% دیدار تو را غذای جان سازم
# 6 از بهر گلت گلاب می ریزم %~% وز دیده همی گلابدان سازم
# 7 تا قامت همچو تیر تو دیدم %~% من این تن زار چون کمان سازم
# 8 از هندو رخ ظریف تر داری %~% در هند مکان خود از آن سازم
# 9 میل تو همه به زعفران بینم %~% از رخ ز برات زعفران سازم
# 10 تو ساخته ای دو نار بر سوسن %~% من باز دو دیده ناردان سازم
# 11 گر انده عشق کاروان گردد %~% من در دل جای کاروان سازم
# 12 فرتوت به عشقت ای صنم گشتم %~% خود را چه سبب همی جوان سازم
# 13 کی باشد دل ز تو بپردازم %~% با مدح عمید شه قران سازم
# 14 خورشید زمانه نصربن رستم %~% کز وی در هند خان و مان سازم
# 15 طبعم گهر مدیح او سازد %~% نشگفت اگر ز طبع کان سازم
# 16 مدحش سپه است و من همی در وی %~% از خاطر خویش پهلوان سازم
# 17 گردونش چو صاحب جهان کردست %~% زان از وی صاحب جهان سازم
# 18 از ابر سخاش باغ دل دایم %~% ماننده روضه جنان سازم
# 19 باد سبکست طبع او دایم %~% من از حلمش کهی گران سازم
# 20 از هفتم چرخ اگر گذر یابم %~% از همت او برو مکان سازم
# 21 من جوزا را به بندگیش آرم %~% از زر کمریش بر میان سازم
# 22 وانگاه به سوی زهره بشتابم %~% از مدحش در دهان زبان سازم
# 23 ای آنکه ز نعمت و ز فر تو %~% من در تن مغز استخوان سازم
# 24 بس روز بود ز دولت و فرت %~% بر چرخ ز جاه سایبان سازم
# 25 در دل هوات روشنی دارم %~% بر سر ز سخات طیلسان سازم
# 26 ایرا که ز تست بر تنم جامه %~% در جامه هم از تو سو زیان سازم
# 27 هستند کسان که من مر ایشان را %~% از دولت تو به خان و مان سازم
# 28 روبه بودم بلا و هور اکنون %~% خود را شیر نر ژیان سازم
# 29 جود تو ز نعمتم کند قارون %~% زانکه نغمات بی گمان سازم
# 30 جاوید بقای جاه تو خواهم %~% تا شغل ثنات جاودان سازم
# 31 کردست مرا مدیح تو پیدا %~% چون یاد مدیح تو نهان سازم
# 32 هر جا که سم ستور تو آید %~% من قبله خویش خاک آن سازم
# 33 هر در که در ورود نکو خواهت %~% من تکیه خود همی بر آن سازم
# 34 در خانه به بندگیت بنشینم %~% وز دانش باغ غیب دان سازم
PageV1P244
### || [genre: Q]
# 1 آمد صفر امروز چو دی رفت محرم %~% این شادیت آورد گر آن بود همه غم
# 2 تا بر عقب ماه محرم صفر آید %~% شادیت فزون باد و همه ساله غمت کم
# 3 ای بار خدایی که تو را یار نباشد %~% در حرمت و در مکرمت از تخمه آدم
# 4 تا هست تو را دولت و اقبال پیاپی %~% تو جام می لعل همی خواه دمادم
# 5 من بنده یکی فال نکو خواهم گفتن %~% اندر خور ایام تو ای مفخر عالم
# 6 خواهم ز خدا تا بود این گردش ایام %~% بهتر بودت حال مؤخر ز مقدم
# 7 ای بوالفرجی کز تو فرح یافته احرار %~% وی بونصری کز تو شده نصرت محکم
# 8 تا لاجرم افلاک همی گوید و ایام %~% احسنت زهی پور گرانمایه رستم
# 9 همواره تو را دولت و اقبال قرین باد %~% تا جز به خداوندی و رادی نزنی دم
# 10 تا روی بتان باشد چون چشم سمن سرخ %~% تا پشت سمن باشد چون زلف بتان خم
# 11 پایندگیت داد به عز اندر ایزد %~% کاندر دل احرار عزیزی و مکرم
# 12 تا شاد همی باش بدین فرو بدین شان %~% با حشمت اسکندر و با مرتبت جم
# 13 همواره بر اعدای تو ایام دژم باد %~% روز تو به انواع همیشه خوش و خرم
PageV1P245
### || [genre: Q]
# 1 سپاس ازو که مر او را بدو همی دانیم %~% وزانچه هست نگردیم و دل نگرانیم
# 2 چنانکه دانیم او را به عقل کی باشد %~% چنانکه باشد او را به وهم کی دانیم
# 3 چگونه انکار آریم هستی او را %~% که ما به هستی او را دلیل و برهانیم
# 4 چو مستحیلان شوم و حرامخواره نه ایم %~% ازین سبب همه ساله اسیر حرمانیم
# 5 اگر به خواسته یکسان نه ایم شاید از آنک %~% نه آدمیم و به اصل و نژاد یکسانیم
# 6 ز رنج بر ما خانه بسان زندان شد %~% به دست انده ازین روی را گروگانیم
# 7 زبان و دیده فضل و فضاحتیم همه %~% چو دیده و چو زبان در میان زندانیم
# 8 شدست بر ما گردان سپهر پنداری %~% از آن چو مرکز بر جا همی فرومانیم
# 9 هزاردستان گشتیم در روایت شعر %~% از آن ز خلق جهان چون هزار دستانیم
# 10 نیاز نیست به ما خلق را همی به جهان %~% چنانکه گویی ما همچنان از ارکانیم
# 11 اگر ز خاک نگشته ست خوب صورت ما %~% شگفت نیست از آن در میان دیوانیم
# 12 اگر نه دیوند این مردمان دیو نشان %~% چرا چو مردم مصروع گشته حیرانیم
# 13 به کان حکمت مانند نور خورشیدیم %~% به بحر دانش مانند ابر نیسانیم
# 14 چنانکه تابش خورشید و ابر و باران ما %~% گهی به شوره ستانیم و گه به بستانیم
# 15 خیال آن بت خورشید روی نادیده %~% چو مه به آخر اندر محاق و نقصانیم
# 16 ندیده خوبی گشته اسیر عاشقی ایم %~% ندیده وصلی مانده اسیر هجرانیم
# 17 نه عاشق صنمانیم عاشق کیشیم %~% نه از نگارین دوریم دور از اقرانیم
# 18 بخاصه ناصر مسعود شمس نادر دهر %~% که ما به یکجا در مهر چون تن و جانیم
# 19 اگر نه روز و شب اندر ستایش اوییم %~% یقین بدانکه نه از پشت سعد سلمانیم
# 20 ز بهر حضرت غزنین و اهل فضلش را %~% غلام و بنده گردیز و زابلستانیم
# 21 بسان آدم دوراوفتاده ایم از خلد %~% از آن ز لهو و نشاط و سرور عریانیم
# 22 چنانکه آدم از کرد خود پشیمان شد %~% ز کردهای خود امروز ما پشیمانیم
# 23 چو شاخ بیدیم از راستی همیشه از آنک %~% ز باده هر کس چون برگ بید لرزانیم
# 24 نه بنده ایم خداوند دانش و هنریم %~% که بندگان خداوند شاه کیهانیم
# 25 امیر غازی محمود سیف دولت و دین %~% که او چو احمد مکی و ما چو حسانیم
# 26 ز بس که بر ما زو رحمت است پنداری %~% که کف رادش ابرست و ما گلستانیم
# 27 ز روزگار نداریم هیچگونه گله %~% که سخت خرم و بانعمت و تن آسانیم
# 28 جواب ناصر مسعود شمس گفتم ازین %~% که بهر آن سخنان را چنین همی رانیم
# 29 که از قصیده ما حاصل آمد این معنی %~% زبان ندارد اگر قافیه برگردانیم
# 30 عطای یعقوب ای روشن از تو عالم علم %~% تو آفتابی و ما ذره را همی مانیم
# 31 کنون که دوریم از تو زروی و رای تو ما %~% چو ذره بی مهر از چشم عدل پنهانیم
# 32 عجب نداریم از روزگار خویش که ما %~% نه چون دگر کس در نعمت فراوانیم
# 33 بر زمانه ز ما این گنه بسنده بود %~% که نیک شعر و قوی خاطر و سخندانیم
# 34 ثنا نگوییم الا خدایگانی را %~% که ما ز دولت او زیر بر و احسانیم
# 35 نه از درودگر و از کفشگر خبر داریم %~% نه بر فقاعی و پالیزبان ثنا خوانیم
# 36 سخن بر تو فرستم از آنکه تو دانی %~% که ما به دانش نه چون فلان و بهمانیم
# 37 به شعر داد بدادیم داد ما تو بده %~% که ما چو داد بدادیم داد بستانیم
PageV1P246
### || [genre: Q]
# 1 شب دراز و ره دور و غربت و احزان %~% چگونه ماند تن یا چگونه ماند جان
# 2 بسان مردم بی هوش گشته زار و نزار %~% دلم ز درد غریبی تن از غم بهتان
# 3 مرا دو دیده به سیر ستارگان مانده %~% که کی برآید مه کی فرو شود سرطان
# 4 بنات نعش بگیرد ز هفت کوکب بیم %~% که باشد از سپری لاجوردگون تابان
# 5 رهی دراز و درو جای جای یخ بسته %~% درین دو خاک به کردار را کاهکشان
# 6 مرا ز سودا دل در هزار گونه هوس %~% به کار خویش فرومانده عاجز و حیران
# 7 ز روی گنبد خضرا نهان شده پروین %~% مه چهارده تابان شده ز چرخ کیان
# 8 چو روی خسرو محمود سیف دولت و دین %~% که افتخار زمین است و اختیار زمان
# 9 مظفری ملکی خسروی خداوندی %~% که جاه و قدرش بگذشته است از کیوان
# 10 شهی که هند شد از فر او بسان بهشت %~% چو روی داد ز غزنین به سوی هندستان
# 11 خدایگانا دانی که بنده تو چه کرد %~% به شهر غزنین با شاعران چیره زبان
# 12 هر آن قصیده که گفتیش را شدی یک ماه %~% جواب گفتم زان بر بدیهه هم بزمان
# 13 اگر نه بیم تو بودی شها به حق خدای %~% که راشدی را بفکندمی ز نام و نشان
# 14 اگر دو تن را جنگ اوفتادی اندر شعر %~% ز شعر بنده بدیشان شواهد و برهان
# 15 یکی به دیگر گفتی که این درست نبود %~% اگر بگوید مسعود سعد بن سلمان
# 16 چو پایگاهم دیدند نزد شاهنشه %~% که داشتم بر او جاه و رتبت و امکان
# 17 به پیش شاه نهادند مر مرا تهمت %~% به صد هزاران نیرنگ و حیلت و دستان
# 18 مگر ز پایگه خود بیفکنند مرا %~% به پیش همه شه سود مرا کنند زیان
# 19 چو من جریده اشعار خویش عرضه کنم %~% نخست یابم نام تو بر سر دیوان
# 20 سزد که نام من این نامدار ثبت کنی %~% به ملک غفلت در متن دفتر نیسان
# 21 مرا مدار به طبع و هنر گران و سبک %~% که من به مایه سبک نیستم به طبع گران
# 22 همیشه تا به جهان سالی و تهی نبود %~% جواهر از اعراض و عناصر از الوان
# 23 دو حال نیک و بد آید همی ز سمت ملک %~% بهفت کوکب و از پنج و حس چار ارکان
# 24 چو سرو و لاله بناز و چو صبح و باغ بخند %~% چو ماه و مهر بتاب و چو عقل و روح بمان
# 25 خجسته دولت و فرخنده بخت تو هر سال %~% چو آفتاب منیر و چو نوبهار جوان
# 26 بخر مرا و نکویم بدار زیرا من %~% بهر نکویی حقم به هر بها ارزان
# 27 همیشه بادی در ملک بی کرانه عزیز %~% همیشه بادی از بخت جاودان شادان
# 28 نشاط کن ملکا بر سماع نای علی %~% نبید رنگین خور بر کنار آب روان
# 29 چنانکه چرخ بپاید تو همچو چرخ بپای %~% چنانکه کوه بماند تو همچو کوه بمان
PageV1P247
### || [genre: Q]
# 1 دولت جوان و ملک جوان و ملک جوان %~% ملک جهان گرفتن و دادن نکو توان
# 2 ای ترک باد جنگ برون کنی یکی ز سر %~% برخیز و باده در ده بر فتح جنگوان
# 3 بنمود خسروان جهان را نموده نی %~% تیغ علا دولت و دین خسرو جهان
# 4 مسعود پادشاهی کز فر ملک او %~% آرایش بهار ستد صورت خزان
# 5 شاهی که رخش او را دولت بود دلیل %~% شاهی که تیغ او را نصرت بود فسان
# 6 اندر پی گمانش پی بگسلد یقین %~% واندر دم یقینش بی بفکند گمان
# 7 تا جود او به راه امل گشته بدرقه %~% نگسست کاروان مکارم ز کاروان
# 8 درماندگان کم درمی را سخای او %~% از دل همی به حاصل هستی کند ضمان
# 9 ترسیدگان بی نظیری را امید او %~% بر درج اعتماد نویسد همی امان
# 10 شاها زمین ز قوت اقبال ملک تو %~% ممکن بود که دست برآرد به آسمان
# 11 شاخ گل از نشاط دل افروز بزم تو %~% واجب بود که جانور آید به بوستان
# 12 امنست در حوالی ملک تو کار بند %~% عدلست در حوالی ملک تو قهرمان
# 13 دستت همی زمین را مفلس کند به زر %~% تیغت همی هوا را قارون کند ز جان
# 14 موجود شد ز کوشش تو در شاهوار %~% معلوم شد ز بخشش تو گنج شایگان
# 15 ملک تو عدل را پسری سخت نیک بخت %~% عدل تو ملک را پدری نیک مهربان
# 16 از دست تو ندیده مگر تیغ تو بلای %~% بر کار تو نکرده مگر گنج تو زیان
# 17 گیتی ز کارکرد تو گوید همی خبر %~% زیرا که دستبرد تو بیند همی عنان
# 18 بیند جلالت تو و گوید ثنای تو %~% گردون و روزگار تو بی چشم و بی دهان
# 19 از زخم گام باره تو در صمیم دی %~% بر کوه لاله رسته و بر دشت ضیمران
# 20 تو سوی شیر تاخته از حرص صید شیر %~% بر سخته زور و قوت بازو به امتحان
# 21 برده دو زخم حربه به یک خاستن به کار %~% کرده دو شیر شرزه به یک حمله بی روان
# 22 بگشادشان دو روزن جانکاه بر دو یال %~% ریزان از آن دو روزن از خون دو ناودان
# 23 آغاز کرده خاک زمین را ز خون این %~% آهار داده سنگ سیه را ز مغز آن
# 24 این را نبوده کاری دندان عمر خوار %~% وان را نداده یاری چنگال جانستان
# 25 این سست پنجه گشته از آن بازوی قوی %~% وان کندیشک مانده از آن خنجریمان
# 26 حفظ خدای و تقویت چرخ و سعی بخت %~% بوده تو را پناه و معین و نگاهبان
# 27 تا فتح جنگوان تو در داستان فرود %~% گم شد حدیث رستم دستان ز داستان
# 28 اسباب غزو ساخته چون جد و چون پدر %~% چون جد و چون پدر کمر فتح بر میان
# 29 ره پیش برگرفتی و ناگاه پیش تو %~% مردان کار دیده و گردان کاردان
# 30 بر باره زمانه گذار و زمین نورد %~% تندر صهیل و اختر سیر و قضا توان
# 31 در لعب کر و فر تو گردان چو گردباد %~% بر عطف طعن و ضرب تو پیچان چو خیزران
# 32 خوش بگسلد چو خیزد زنجیر آهنین %~% باز ایستد به جای به یک تار پرنیان
# 33 حزم تو را ز فرق گذشته لب سپر %~% عزم تو را به گوش رسیده زه کمان
# 34 راندی چنانکه خاک نشورید بر زمین %~% رفتی چنانکه مرغ نجنبید ز آشیان
# 35 نادیده راههای تو را روزها اثر %~% نا داده گرزهای تو را بادها نشان
# 36 گه کوه زیر پای تو گه ابر زیردست %~% گه چرخ همرکاب تو گه وهم همعنان
# 37 آن کوه را که خاصه تو را جنگ جای بود %~% در پیش سجده کرد همی گنبد کیان
# 38 پرداختی طریقی مشکل به هفت روز %~% بر کوفتی ثغوری هایل چو هفت خوان
# 39 بر کشوری زدی که درو کیش کافری %~% سالی هزار بوده به تاریخ باستان
# 40 خلقی نه مردم آسا نه آدمی سرشت %~% با دیو هم سجیت و با غول همزبان
# 41 آنجا شراب تیغ چشیدند ناشتا %~% آنجا غریو کوس شنیدند ناگهان
# 42 بسته کمر ز هیبت و ز بیم تیغ تو %~% جز تیغ آفتاب نیفکنده زیر ران
# 43 چون بنگریستند به دستی نبود بیش %~% از راه کهکشانش تا راه کهکشان
# 44 یک خرده یادم آمد و این نیک خرده ایست %~% شاید که در سخن کنم این خرده را بیان
# 45 نمرود ساخت کرکس و آگه نبود از آنک %~% دارد سپهر گردون زانگونه نردبان
# 46 شمشیر آبدار تو در چین فکند زود %~% فرشی و سایبانی از آتش و دخان
# 47 از خون تازه یافت زمین لعل مقنعه %~% وز گرد تیره یافت هوا مشک طیلسان
# 48 گشتی چو شرزه شیر سپاهی به یک نفس %~% شستی ز کفر و شرک جهانی به یک زمان
# 49 نیلوفری حسام تو کشت آن گروه را %~% بر پشت و سینه لاله و بر چهره زعفران
# 50 در هر تنی پراکند آن پرنیان پرند %~% خاکی کزو نروید جز دار پرنیان
# 51 شد غورغار ژرف یک آهنگ رود خون %~% شد صحن دشت پهن همه کوه استخوان
# 52 سعی قوی نمود بیک بیک ضعیف %~% زخم سبک گزارد همی خنجر گران
# 53 خسته ز پیش تیغ تو و نعل رخش تو %~% خونش به نهروان شد و گردش به قیروان
# 54 خاکستری شد آن کوه از آتش نبرد %~% دودی سیه برآمد زان تیره دودمان
# 55 روح الامین فریشتگان را چه گفت گفت %~% خشنود گشت بار خدای از خدایگان
# 56 این چاشنیست شربت تیغ تو هند را %~% باقی دهد که باقی بادی تو جاودان
# 57 بخت جوان یکی شد با رای پیر تو %~% ای کرده باز پیر جهان را ز سر جوان
# 58 اکنون یکی به پیشگه عدل برنشین %~% یک هفته حرص جنگ ز خاطر فرونشان
# 59 بستان چو ناردان و چو گلنار باده ای %~% زان کش رخ و لبست چو گلنار و ناردان
# 60 شهزاده میزبان و تو مهمان روزگار %~% بسته میان به خدمت مهمان و میزبان
# 61 تا دایمست جنبش گردون و آفتاب %~% تا واجبست گردش نوروز و مهرگان
# 62 از چرخ حل و عقد زمانست بر زمین %~% وز دهر امر و نهی مکین است بر مکان
# 63 از بخت هر مراد که خواهی همی بیاب %~% وز دهر هر نشاط که داری همی بران
PageV1P248
### || [genre: Q]
# 1 همه زمین و زمان خرمست و آبادان %~% به پادشاه زمین و به شهریار زمان
# 2 ابوالمظفر سلطان عالم ابراهیم %~% که روزگار نبیند به حق چو او سلطان
# 3 خدایگانی توقیع و ذکر او منشور %~% جهان ستانی نامه ست و نام او عنوان
# 4 ز دست فتنه برآید به رزم او چنگال %~% به کام مرگ برآید ز تیغ او دندان
# 5 یکی حصاری گیرد چو بر گشاد دو چنگ %~% یکی سپاهی خاید چو باز کرد دهان
# 6 بکوبد آنکه خلاف خدایگان خواهد %~% که کارنامه بی مغز را یکی برخوان
# 7 نگاه کن که چه بر خویشتن بپیچد از وی %~% چگونه روی بدو داد محنت و حرمان
# 8 شدش فرامش آن حال کامد از جاجرم %~% نمد قبایی پوشیده پاره و خلقان
# 9 به راه مرکب او بود پیر لاشه خری %~% ز چوب کرده رکاب و ز لیف کرده عنان
# 10 همه فراغت او آنکه گرم خفتی شب %~% همه تنعم او آنکه سیر خوردی نان
# 11 لباس خوبش پشم و بساط نرمش خاک %~% سلیح و آلت خاشاک و خون او انبان
# 12 به فر و دولت و اقبال شهریار اجل %~% به قدر و رتبت بگذاشت تارک از کیوان
# 13 چو یافت از ملک شرق زور و زهره شیر %~% بدو سپرد ملک مرغزار هندستان
# 14 ز رزم جویان دادش چهل هزار سوار %~% چو تیغ آخته قد و چو نیزه بسته میان
# 15 ولایتی که بدو داد خسرو عالم %~% هزار رای فزون بود در نواحی آن
# 16 به طول بود ز مهیاره تا به آسا سرو %~% به عرض بود ز کشمیر تا به سیبستان
# 17 چو مار پیچان بودی ز حد تیغش رای %~% چو برگ لرزان بودی ز نوک تیرش خان
# 18 چو از قبایل نسبت همی به شیبان کرد %~% شدند بر فلک از مفخرش بنی شیبان
# 19 بدان سپاه و بدان خواسته فریفته شد %~% بگشت در سر بی هوش و مغز او عصیان
# 20 به نیم ساعت کفران ز هر چه نعمت داشت %~% تهی نشاندش آری چنین کند کفران
# 21 به پای ها بر بندی شدی دوال رکاب %~% به گردن اندر طوقی شدش ز خفتان
# 22 طلوع بودش چون نجم و نجم نام ویست %~% غروب باشد آری پس از طلوع بدان
# 23 به قرب خسرو شد محترق چنین باشد %~% هر آن ستاره که با آفتاب کرد قران
# 24 کدام حصن ز هند او حصار خواست گرفت %~% که نه به دولت سلطان برو شدی زندان
# 25 نه پند بودش از حال قتلغ و بیرنی %~% نه عبرت افتاد او را ز بی خرد به میان
# 26 نه از ستادن یاد آمدش که در سنور %~% چه ره گرفت چو اصرار کرد بر طغیان
# 27 ز راجه پیران و ز رایکان چه لشکر داشت %~% بر آن حصار برافراخته چو چرخ کیان
# 28 چو فوجی از سپه شاه روی داد بدو %~% مه نشاط وی اندوه گشت و سود زیان
# 29 شدش فرامش از بویه لباح و دمن %~% فرو گرفت به نیرنگ و تنیل و دستان
# 30 همی به قوت گردن فراخت همچون شیر %~% همی به کوشش آتش فشاند چون ثعبان
# 31 غریو مرکب خسرو چو گرد حصن بتاخت %~% گرفت سخت گریبان بخت او خذلان
# 32 سعادت ملک او را فرو کشید ز حصن %~% به غل دو دست و همی خواست زینهار و امان
# 33 شکوه شاه به خم کرد چون کمان پشتش %~% گلوی او به زه اندر کشید همچو کمان
# 34 ز نور و ساده نه محکمترست فرهنده %~% کزین دو جای حصین تر نبود در کیهان
# 35 خیال آن را گردون نکرده بود قیاس %~% سپاه آن را گیتی ندیده بود کران
# 36 نه در دیارش بادی وزیده از اسلام %~% نه در زمینش بویی رسیده از ایمان
# 37 چو رأیت ملک آن جایگاه سایه فکند %~% زنای موکب عالی بخاست بانگ و فغان
# 38 سری نبود که آنرا نبود هوش وخرد %~% تنی نماند که آن را نخست جان و روان
# 39 خدای عزوجل نصرتیش داد که چرخ %~% به خسروان گذشته نداده بود نشان
# 40 هزار بتکده هر یک هزار ساله فزون %~% سپاه خسرو کردش به یک زمان ویران
# 41 دگر فتوح ملک یاد چون توانم کرد %~% که عاجزست ز اوصاف او بنان و بیان
# 42 بگویم اکنون زان جمله مختصر لختی %~% که نیست قادر اندیشه در تمامی آن
# 43 ز فتح بودیه گرده یکی به نظم آرم %~% حقیقتست که افزون شود ز صد دیوان
# 44 عمر چو دید که آمد سپاه خسرو شرق %~% بتاب آتش سوزان و زور باد وزان
# 45 ز گرد ایشان خورشید و ماه گشته سیاه %~% ز بار ایشان ماهی و گاو گشته گران
# 46 در آب جست چو ماهی از آنکه دانست او %~% که تیغ خسرو مرگست و رست ازو نتوان
# 47 ز بهر جنگ ملک مرکبان چوبین ساخت %~% نهنگ وار در افکندشان به آب روان
# 48 نشسته در شکم هر یکی دویست سوار %~% به زیر ایشان آن مرکبان بر آب سنان
# 49 بر آب کشتی خسرو روان چو کشتی نوح %~% زمین گرفته ز شمشیر تیز او طوفان
# 50 چو شد زمانی اندر میان آب حسام %~% فروخت آتشی از خون و جان شرار و دخان
# 51 در آب غرق عمر با سپاه چون فرعون %~% ملک مظفر گشته چو موسی عمران
# 52 عدو شکسته و سحرش همه فرو خورده %~% به دست شاه جهان آن حسام چون ثعبان
# 53 ز فتح غور و ز حال محمد علاش %~% چه شرح دانم دادن به صد هزار زبان
# 54 چو کوه ثهلان آسوده بود از جنبش %~% چو چرخ گردان بی باک بود از حدثان
# 55 نه از فراخی پهنای او برون شده باد %~% نه بر بلندی بالای او زده باران
# 56 چو قصد کرد به پیکار رزم او خسرو %~% چو حلقه بست سپه گرد آن حصار کلان
# 57 ز بس که خون راند آنجا سپاه خسرو گشت %~% جبال غور همه پر شقایق نعمان
# 58 نه دیر دیدند او را سراییان ملک %~% به پالهنگ کشان پیش خسرو ایران
# 59 خدای داند تا از خزانه های ملوک %~% از آن حصار چه برداشت شهریار جهان
# 60 زهی به دولت ملک تو چرخ کرد زمین %~% زهی به نصرت و فتح تو دهر کرده ضمان
# 61 نه بی رضای تو اختر همی کند تأثیر %~% نه بی هوای تو گردون همی کند دوران
# 62 کدام کار که رایج نبودت از گردون %~% کدام کام که حاصل نگشتت از یزدان
# 63 کدام شاه است از شاهزادگان بزرگ %~% که او نبوسید آن فر خجسته شادروان
# 64 همیشه تا بود اندر زمین ضیا و ظلام %~% همیشه تا رسد اندر جهان بهار و خزان
# 65 چو آفتاب بتاب و چو نوبهار بخند %~% چو روزگار بگرد و چو کوهسار بمان
# 66 به بزم بنده نواز و به رزم خسرو بند %~% به جود گیتی بخش و به تیغ ملک ستان
# 67 خدای عزوجل مستجاب گرداناد %~% به خیر دعوت مسعود سعد بن سلمان
PageV1P249
### || [genre: Q]
# 1 گوهری جان نمای و پاک چو جان %~% گوهری پر ز گوهر الوان
# 2 زده بر پشت او یکی خایسک %~% سوده بر روی او بسی سوهان
# 3 روشنش کرده هر دو روی آتش %~% تنکش کرده هر دو روافسان
# 4 در دو حدش دو روی او صیقل %~% زده الماس و یافته مرجان
# 5 نه ببینند روی او به یقین %~% نه بدانند حد او به گمان
# 6 زخم او چون قوی ندید ضعیف %~% دست او چون سبک نیافت گران
# 7 چرخ رنگست و همچو چرخ بدو %~% باز بسته همه صلاح جهان
# 8 بر ز ناهید و مشتری و درو %~% فعل بهرام و گونه کیوان
# 9 تیز و روشن چو شعله آتش %~% سبز و تازه چو شاخی از ریحان
# 10 ظلمت حرب را زدوده شهاب %~% دهن رزم را کشیده زبان
# 11 روی تاریک ها بدو روشن %~% کار دشوارها ازو آسان
# 12 تابش او به قصد راندن خون %~% لرزه او ز حرص بردن جان
# 13 بر کند جان و نیستش چنگال %~% بخورد عمر و نیستش دندان
# 14 بوده گردون عدل را خورشید %~% گشته دعوی ملک را برهان
# 15 چرخ قدر ولی به دوست بلند %~% سود عمر عدو ازوست زیان
# 16 دوست را روز رزم و دشمن را %~% اصل فتحست و مایه خذلان
# 17 آلت یمن و گوهر نصرت %~% آفت خود و فتنه خفتان
# 18 یار او لعبتی است زرد و نزار %~% پیکری بی روان و زرد و نوان
# 19 بی قراریست با هزار قرار %~% ناتوانیست با هزار توان
# 20 قد او همچو تاب یافته تبر %~% سر او همچو آب داده سنان
# 21 رویش از خاک دید گونه پیر %~% تنش از آب یافت زور جوان
# 22 رنگ دادست شسته رویش را %~% نور خورشید و قطره باران
# 23 باز کرده دهن سخن گوید %~% که بود گنگ باز کرده دهان
# 24 او کند مشکل را حل %~% زو شود مبهم زمانه بیان
# 25 نه برو دور چرخ پوشیده %~% نه درو راز روزگار نهان
# 26 رفتن راه راست جسته به سر %~% خدمت شاه راست بسته میان
# 27 کار دولت همی بپیرایند %~% هر دو در دست خسرو ایران
# 28 پادشا بوالمظفر ابراهیم %~% آن به حق خسرو و به حق سلطان
# 29 آنکه از مهر زیبدش افسر %~% وانکه از چرخ شایدش ایوان
# 30 خسروی زو چو آسمان برین %~% مملکت زو چو روضه رضوان
# 31 دشت از موکبیست مرکب او %~% که ازو عاجزست بادبزان
# 32 لنگرش چون فروکشید رکاب %~% باد پایش چو بر کشید عنان
# 33 از همه سقطها شدست ایمن %~% که بتگ در نیابدش حدثان
# 34 ای به تو زنده ملت اسلام %~% وی به تو تازه سنت ایمان
# 35 نه چو فرتو مهر در حمل است %~% نه چو جود تو ابر در نیسان
# 36 سرکشان را رسول تو شمشیر %~% خسروان را خطاب تو دهقان
# 37 روح بر جان تو ثناگستر %~% عقل بر همت تو مدحت خوان
# 38 با فنا ناچخ تو هم حمله %~% با فلک باره تو هم جولان
# 39 خسته تیغ تو نرفت و نجست %~% جسته رزم تو نیافت امان
# 40 آتش هیبت تو را باشد %~% اختر و آسمان شرار و دخان
# 41 طبع تیغ تو سرد و خشک آمد %~% زان شدش خون گرم بر دامان
# 42 زخم بر خنجر تو پتک ز دست %~% به دو نیمه چرا کند سندان
# 43 تیر تر از عقاب یابد پر %~% کرکسان را چرا کند مهمان
# 44 از سخای تو نیز گشت و روا %~% شغل ضراب و پیشه وزان
# 45 نه عجب کز سخاوت تو کنون %~% از زر و سیم بفکند حملان
# 46 تکیه بر گنج کن که جود تو را %~% زر یکساعته ندارد کان
# 47 ای زمین را به حق شده خسرو %~% وی جهان را قبول کرده ضمان
# 48 خسروان را ز شاه باقی باد %~% تا بقای بقا بود به جهان
# 49 شصت سال تمام خدمت کرد %~% پدر بنده سعدبن سلمان
# 50 گه به اطراف بودی از عمال %~% گه به درگاه بودی از اعیان
# 51 دختری خرد دارم و پسری %~% با دو خواهر به بوم هندستان
# 52 دختر از اشک دیده نابینا %~% پسر از روزگار سرگردان
# 53 سی چهل تن ز خویش و از پیوند %~% بسته در راحت تو جان و روان
# 54 همه خواهان ملک و دولت تو %~% در سعادت ز ایزد سبحان
# 55 ای رهاننده خلق را ز بلا %~% زین بلا بنده را تو باز رهان
# 56 که دلم تنگ و طبع مظلم کرد %~% تنگی بند و ظلمت زندان
# 57 روز عیشم ز محنت و شدت %~% تیره چون ظلم و تلخ چون هجران
# 58 جرم من گرچه سخت دشوارست %~% در ره رحمت تو صد چندان
# 59 به امید آمده به حضرت شاه %~% راه زد بر امید من حرمان
# 60 مادح شاهم از که جویم عز %~% بنده شاهم از که خواهم نان
# 61 تا کند لعل روی لاله بهار %~% تا کند زردرنگ برگ خزان
# 62 تا بود بر سپهر هفت اختر %~% تا بود در جهان چهار ارکان
# 63 ملک عالیت باد در بیعت %~% چرخ گردانت باد در فرمان
# 64 شده با فتح رای تو قرین %~% کرده با عدل دولت تو قران
# 65 سرطانی به تن پر از علت %~% سرطانی به دل پر از احزان
PageV1P250
### || [genre: Q]
# 1 این نعمت و این رتبت و این خلعت سلطان %~% فرخنده کند ایزد بر خسرو ایران
# 2 محمود براهیم شهنشاه جهانگیر %~% آن داده یزدان و دل دیده شاهان
# 3 رادی که چو او ابر نبارد که مجلس %~% گردی که چو او شیر نباشد گه میدان
# 4 شیریست که تیغست و را ناخن و چنگال %~% ابریست که زرست ورا قطره باران
# 5 ای آنکه بر گرز تو مغفر نه چو مغفر %~% ای آنکه بر تیغ تو خفتان نه چو خفتان
# 6 تو سیفی و از تست نگه داشتن دولت %~% بر ملک نباشد به جز از سیف نگهبان
# 7 در بزم تو را معجزه عیسی مریم %~% در رزم تو را معجزه موسی عمران
# 8 گفت تو ولی را به گه جود حیاتست %~% تیغ تو عدو را به گه کوشش ثعبان
# 9 شاها تو سلیمانی و در دولت و ملکت %~% هر مرکب شبدیز تو چون تخت سلیمان
# 10 فرمان تو بر خلق روانست همیشه %~% بر خلق جهان جمله روان بادت فرمان
# 11 او چوب روان داشت تو را کوه روانست %~% او تخت یکی داشت تو را باره فراوان
# 12 افعال تو نیکوست به هر حال چو دولت %~% خلق تو ستوده ست به هر جای چو ایمان
# 13 هر دل که شود خسته تیر غم و اندوه %~% جز رای تو او را نکند دارو و درمان
# 14 هر جای که نام تو رسد در همه گیتی %~% گر چند خرابست شود یکسره عمران
# 15 هرگز نرسد فتنه بر آن بقعت شاهی %~% آباد بر آنجای که از روضه رضوان
# 16 تعویذ کند گیتی هر نامه که آن را %~% محمود براهیم بود بر سر عنوان
# 17 موجود شد و بهری از آن آمد باقی %~% وانگاه مرکب شد ازو این چار ارکان
# 18 چون جنبش و آرامش تو کینه و مهرست %~% هر چار پدیدار شد از قدرت یزدان
# 19 این خاک گران آمد و آن باد سبک شد %~% این آب روان آمد و آن آتش سوزان
# 20 فانی شود از قهر تو و کین توزین روی %~% از آب همه ساله شود فانی و ویران
# 21 آرام تو برباید بر جنبش تو زین %~% از باد همی خاک شود عاجز و پژمان
# 22 زیرا که گه رزم بجنبی سوی حمله %~% جنبان شود از مرکز تا تارک کیوان
# 23 آن چار دگرسان نشود آری هرگز %~% این چار طبایع نشود هیچ دگرسان
# 24 این بنده چو در مجلس مدح تو سرایم %~% گر سحر شود بر شعرا گردد تاوان
# 25 هر بیت که چون تیر به اندام زمن رفت %~% در وقت زند بر دل بدخواه تو پیکان
# 26 سحرست خداوندا در مدح تو شعرم %~% زیرا که همی عالم ازو گردد حیران
# 27 با این همه عاجز شدم از مدح تو شعرم %~% زیرا که همی عالم ازو گردد حیران
# 28 دانم که چو من عاجزم از مدحت تو کس %~% مدح تو نگوید به سزا در همه گیهان
# 29 ای خلعت فرخنده تو را وصف چه گویم %~% کت گشت فزون مرتبت از خسرو ایران
# 30 افزون نشود جاه تو گر مدح تو گویند %~% ور مدح نگویندت نقصان نشود زان
# 31 ای شاه تو خورشیدی و خورشید چنانست %~% نز مدح زیادت شود و نز ذم نقصان
# 32 آراسته گشتی بتن شاهی کو را %~% ناورد و نیارد به جهان همتا دوران
# 33 ای شاه همه شاهان زیبنده شاهی %~% زیبد که نیندیشی از گنبد گردان
# 34 تو خسرو کیهانی وز شادی تو خلق %~% شادند تو زینی که همی باشی شادان
# 35 دانی که خداوند جهان سلطان از تو %~% شادست و تویی معجزه او را برهان
# 36 یک ذره تهی نیست ز مهر تو تن او %~% جانست ورا مهر تو شایسته دو چندان
# 37 آن کن که بود در همه سال سوی تو %~% خلعت پس یکدیگر چون قطره باران
# 38 خرم شدی و تازه ازین خلعت عالی %~% خرم شود از ابر بلی دایم بستان
# 39 تا از فلک گردان خورشید بتابد %~% وافزون شود از تابش او گوهر درکان
# 40 بادی تو چو خورشید وز تو نیز خزاین %~% راننده کان گشته پر از گوهر الوان
# 41 فرمانت روا باد ابر عالم و بر تو %~% میمون و همایون باد این خلعت سلطان
PageV1P251
### || [genre: Q]
# 1 قدحی نوش کرد شاه زمین %~% شاه محمود سیف دولت و دین
# 2 تا که نفس چو آب او شد پاک %~% شد متین شخص او چو کوه متین
# 3 نز پی علتی و رنجی خورد %~% بود بر صحت تنش به یقین
# 4 گیرد آیین خسروان زیراک %~% خسروان را چنین شدست آیین
# 5 بوستان را بگفت باد که کرد %~% قدحی نوش پادشاه زمین
# 6 بوستان از برای شاه به راه %~% بازگسترد سنبل و نسرین
# 7 بست بر گلستان ز گل حجله %~% وز شکوفه درخت را آذین
# 8 شاخها از برای خدمت او %~% کوژ کردند پشت را همگین
# 9 لاله ها از برای شربت را %~% حقه هایی شدند یاقوتین
# 10 چون ملک نوش کرد شربت را %~% یافت در طبع پاک او تسکین
# 11 تهنیت کرد شاه را قدسی %~% کرد روح الامین برو آمین
# 12 خسروا رای تو رسانیدست %~% رایت خسروی به علیین
# 13 تا بروید به بوستان سوسن %~% تا بتابد ز آسمان پروین
# 14 تا بود زلف نیکوان بر رخ %~% حلقه در حلقه گشته چین در چین
# 15 شاد بادی ز ملک و دولت و عمر %~% هر سه بادند با تو گشته قرین
# 16 فتح و اقبال مرا تو را پس و پیش %~% نصرت و سعد بر یسار و یمین
# 17 بر تو فرخنده باد و فرخ باد %~% ای شهنشاه شربت نوشین
# 18 دولتت پیشکار باد و رهی %~% ایزدت رهنمای و بخت معین
PageV1P252
### || [genre: Q]
# 1 ثقت الملک را خدای جهان %~% دولتش بهره داد بخت جوان
# 2 طاهربن علی که از رایش %~% شد جوان باز پیر بوده جهان
# 3 روزگار ار ز طبع او بودی %~% نشدی چیره بر بهار خزان
# 4 در مدار فلک نیفتادی %~% روز و شب را تفاوت و نقصان
# 5 تا شکفته بهار دولت او %~% کرد چون باغ عرصه گیهان
# 6 روی و چشم دعوی او شده است %~% از دل و روی لاله نعمان
# 7 جامه و نامه بزرگی را %~% جاه و نامش علم شد و عنوان
# 8 بی دل او شهامت و فطنت %~% بی کف او سماحت و احسان
# 9 ماه بی نور و تیغ بی آبست %~% شاخ بی بار و ابر بی باران
# 10 ای ضمیر تو فضل را معیار %~% وی ذکای تو عقل را میزان
# 11 از گمان تو عاجزست یقین %~% از یقین تو قاصرست گمان
# 12 عدل را از تو تیز شد بازار %~% ظلم را از تو کند شد دندان
# 13 از تو جاه و بزرگی و حشمت %~% یافته نظم و رونق و سامان
# 14 از تو قلب الاسد که شادی دید %~% ماند از آن روز باز از خفقان
# 15 چشم نرگس به دشمنت نگریست %~% گشت مأخوذ علت یرقان
# 16 تا گران گشت پله جودت %~% قیمت زر و سیم شد ارزان
# 17 نه شگفت از سخاوت تو کند %~% این و آن را عیار بی حملان
# 18 گر زر و سیم را نکردی چرخ %~% در دل خاک و طبع سنگ نهان
# 19 هر زر و سیم کافرید خدای %~% تو به روزی بدادیی آسان
# 20 در کف تو چو خوش بخندد جام %~% زار بر خویشتن بگرید کان
# 21 زانکه چندان عطا دهی که همی %~% مایه زر نباشدش چندان
# 22 تا به بزم تو منقطع نشود %~% صله رود ساز و مدحت خوان
# 23 نیست بیکار سکه ضراب %~% هست پربار کفه وزان
# 24 بر عرض ها درت گشاده شود %~% تا سخاوت تو را بود دربان
# 25 بی هوای تو نیست هیچ ضمیر %~% بی ثنای تو نیست هیچ مکان
# 26 صلت تو گشاده داد در %~% نعمت تو نهاده دارد خوان
# 27 جودت آن میزبان که در گیتی %~% کرد امل های خلق را مهمان
# 28 رایت آن قهرمان که از وی دید %~% حاسد و ناصح تو قهر و امان
# 29 بخشش از مدحت تو یافته شد %~% گنج بر بخشش تو یافت زیان
# 30 خلق و خلق تو در همه معنی %~% راست چون دین و پاک چون ایمان
# 31 نوبهاری و باغ تو مسند %~% آفتابی و چرخ تو ایوان
# 32 قصر جاه تو را گشاده دری %~% دولت از صحن روضه رضوان
# 33 آب عز تو را کشیده رهی %~% نعمت از قعر چشمه حیوان
# 34 لفظ و دست تو را به رزم و به بزم %~% که به هر نوع کرده اند ضمان
# 35 صفت لفظ عیسی مریم %~% معجز دست موسی عمران
# 36 کاین به دم کرده مرده را زنده %~% وان به کف کرد چوب را ثعبان
# 37 نکته ای گویم از جلالت تو %~% استماعی کنش به عقل و به جان
# 38 قدر کیوان بلند شد زیراک %~% پایه رتبت تو شد کیوان
# 39 سعد اکبر بدان بود برجیس %~% که برد دولت تو را فرمان
# 40 هست بهرام با عدوت به چنگ %~% در کفش زان بود کشیده سنان
# 41 همه از رای تو ستاند نور %~% مهر تابان ز گنبد گردان
# 42 سزد ار وقت لهو تو ناهید %~% همچو خنیاگران زند دستان
# 43 تیر جادوگه نگار سخن %~% شود از نوک کلک تو حیران
# 44 رهبر عزم تست ماه که هست %~% برده از اختران سبق برهان
# 45 گر به سندان و خاره یازد چرخ %~% نام تو برنهد برین و برآن
# 46 زیر نام تو موم گردد و گل %~% تارک خاره و دل سندان
# 47 خردت را هنر نکرد قیاس %~% هنرت را خرد ندید کران
# 48 از مدیح تو عاجز آمد فهم %~% وز صفات تو خیره گشت بیان
# 49 چو بکردند قسمها نرسید %~% قسمت دشمن تو جزخذلان
# 50 چون بدادند بخش ها نامد %~% بخش بدخواه تو مگر حرمان
# 51 تن بدخواهت ار شود فولاد %~% بر تنش ترس تو شود سوهان
# 52 ور کند قصد آن که بگریزد %~% گرددش پوست گرد تن زندان
# 53 از پی کارزار دشمن تو %~% بر گرفته ست چرخ تیر و کمان
# 54 هست و باشد کمان و تیرش را %~% از بلا قبضه وز اجل پیکان
# 55 چون بخیزد ز جای هیبت تو %~% به تگ اندر نیابدش حدثان
# 56 وهم تو چون نهد به کاری روی %~% نتواندش داد چرخ نشان
# 57 حزم تو در مقام کوه رکاب %~% عزم تو در مسیر باد عنان
# 58 نه عجب گر شود گذرگه تو %~% از کمال و شرف سپهر کیان
# 59 پس از آن نیز پرستاره بود %~% راه تو همچو راه کاهکشان
# 60 آن سپهرست رای سامی تو %~% که کند گرد مملکت جولان
# 61 گویی ابرست خنجرت که به طبع %~% هم درو صاعقه ست و هم طوفان
# 62 در ثنای تو تیز باشد و سخت %~% گه تک نوک کلک و عقد بنان
# 63 وز هراس تو پست گردد و کند %~% یشک پیل دمان و شیر ژیان
# 64 همت تو به هیچ حال ندید %~% فسخ در عزم و نقص در پیمان
# 65 خاطر تو به هیچ وقت نخواند %~% سوره سهو و آیه نسیان
# 66 با گشاد مثال تو نبود %~% معتمد هیچ جوشن و خفتان
# 67 بی سؤال و جواب تو نشود %~% معتبر هیچ حجت و برهان
# 68 دیر زی ای بهار هر بقعت %~% شاد باش ای سوار هر میدان
# 69 که به مهر و به ماه تو شده اند %~% روزگار و سپهر پایندان
# 70 ای بزرگی و حشمت تو شده %~% اصل تمکین و مایه امکان
# 71 مردمان متهم کنند مرا %~% با همه کس جدل زدن نتوان
# 72 که کشد سوی لووهور همی %~% دل مسعود سعدبن سلمان
# 73 در دل من به ایزد ارماندست %~% ذره ای از هوای هندستان
# 74 چه کنم من به لووهور آخر %~% نزد آن قوم بی سر و سامان
# 75 کی کشد دل به بقعتی که شود %~% تالی دوزخی به تابستان
# 76 روی تابم ز عز مجلس تو %~% خویشتن را در افکنم به هوان
# 77 بود اندر جهان چون من گوریش %~% باشد اندر جهان چو من نادان
# 78 دارم ایمان به دولت شاهیت %~% مال از انواع و نعمت از الوان
# 79 هر کس از بهر نام و نان کوشد %~% من ز جاه تو نام دارم و نان
# 80 تو رسانیدیم به جاه بلند %~% تو رهانیدیم ز بند گران
# 81 از فراوان مکارم تو رسید %~% کسوت من به اطلس و برکان
# 82 برگشادی به یک سخن بر من %~% در اقبال مجلس سلطان
# 83 در بزرگی همی کشم دامن %~% بر کشیده سر از همه اقران
# 84 مرده بودم تو کردیم زنده %~% از پس فضل و رحمت یزدان
# 85 ناتوان گشته بودم از محنت %~% مر مرا دولت تو داد توان
# 86 عاجزم در ثنات گرچه مراست %~% لفظ سحبان و معنی حسان
# 87 این که گفتم همه حقیقت گیر %~% اینکه گویم همه مجاز مدان
# 88 کافرم کافرم گر اندیشم %~% نعمت وافر تو را کفران
# 89 در خراسان و در عراق همی %~% عاشقانند بر هنر همگان
# 90 همه اندر ثنای من یک لفظ %~% همه اندر هوای من یکسان
# 91 خرد نامیست اینکه شرح دهند %~% که فلان زنده شده به سعی فلان
# 92 زیور فاخر عروس ثنات %~% کردم از در و گوهر و مرجان
# 93 شاید ار بر مدیح شکر تو من %~% جان فشانم که از تو دارم جان
# 94 ای به جاه تو شاهی آسوده %~% وی برای تو دولت آبادان
# 95 گر ز نیسان جهان شود خرم %~% اینک آمد به خرمی نیسان
# 96 از پی باغ فرش ها آورد %~% ابر نیسان ز میرم و کمسان
# 97 طبع گیتی نگار باز افکند %~% بر چمن هفت رنگ شادروان
# 98 لاله از حرص باز کرده دهن %~% زانکه شد غنچه چو سرپستان
# 99 شیر اگر ابر دارد از پی چیست %~% سر پستان غنچه در بستان
# 100 به دو هفته همه گلستان شد %~% بر زمین هر چه بود خارستان
# 101 چمن از گلشن و شکوفه شدست %~% تخت کسری و تاج نوشروان
# 102 شد به یک بار نقش سوزن کرد %~% هر کجا بود صنعت کمسان
# 103 دیده عقل را به نقش بهار %~% قدرت کردگار گشت عیان
# 104 داد شادی بده به جام نبید %~% باز داد از لب بتان بستان
# 105 تا بود متفق ز هفت انجم %~% در تن این مختلف چهار ارکان
# 106 چرخ را بی خلاف محکم باد %~% در وفاق هوای تو پیمان
# 107 همه ساله ز بخت یاری بین %~% همه مدت به کام دولت ران
# 108 با طرب خیز و با نشاط نشین %~% در شرف پای و در بزرگی مان
# 109 تو میان بسته پیش تخت ملک %~% پیش تو روزگار بسته میان
# 110 تو گشاده دهان به حل و به عقد %~% دهر در مدح تو گشاده دهان
# 111 رتبت جاه تو سپهر محل %~% سطوت بأس تو زمانه توان
# 112 باد فرخنده عید بر تو و باد %~% از تو مقبول طاعت رمضان
PageV1P253
### || [genre: Q]
# 1 شب آخر شد از جهان شب من %~% که نگرددش روز پیرامن
# 2 بست صورت مرا چو در پوشید %~% شب تیره سیاه پیراهن
# 3 که بر اطراف چرخ زنگاری %~% به کواکب بدوختش دامن
# 4 از سیاهی شب به رنگ و به شکل %~% بود چون ماه منخسف روزن
# 5 ریخته دهر قیر بر صحرا %~% بیخته چرخ دوده بر برزن
# 6 چرخ گردان چو خسروان بزرگ %~% در و گوهر نشانده بر گرزن
# 7 چون به نظاره در سپهر کبود %~% بنگرستم چنان فتادم ظن
# 8 کز شهاب و مجره بر گردون %~% زر و تیغ است بر محک و مسن
# 9 چون بدیدم که صبح باز گرفت %~% از چراغ ستارگان روغن
# 10 شاد گشتم بدانکه دانستم %~% که چو خورشید دید خواهم من
# 11 طلعت آنکه نور طلعت او %~% می فروزد چو آفتاب زمن
# 12 پادشا بوالمظفر ابراهیم %~% آسمان خوی و ابر پاداشن
# 13 آن ستوده چو فضل در هر باب %~% وآن گزیده چو فخر در هر فن
# 14 هیبتش گرنه دست داودست %~% موم چون گرددش همی آهن
# 15 ای تو از خلق چون خرد ز روان %~% تنت از دهر همچون سر ز بدن
# 16 نیست رای تو را ظلام خطا %~% نیست جود تو را غبار منن
# 17 مجلس تو ز تو به شب روز است %~% صفه تو ز تو شده گلشن
# 18 مسند از روی تو به نور چو چرخ %~% مجلس از لفظ تو به در چون عدن
# 19 مجلست جز خلاف را منبع %~% درگهت جز نیاز را مأمن
# 20 مشک شد خاک زیر پای ولیت %~% مار شد در کف عدوت رسن
# 21 دشمنت را نماند یک تن دوست %~% دوستت را نماند یک دشمن
# 22 باد و خاکی گه شتاب و درنگ %~% آب و ناری به رای و پاداشن
# 23 با رفیقان و پیش مهمانان %~% عید تو مورد گشت روی سمن
# 24 در مصاف تو از شهاب سهام %~% نتواند گریخت اهریمن
# 25 گر عدوی تو آفتاب شود %~% کندش خشم تو چو نجم پرن
# 26 با سر تیغ و گردن گرزت %~% سر سرخست و گردن گرزن
# 27 از نهیب شکستن و بستن %~% سر گردن بخست و گردن تن
# 28 ناچخ تیغ تو زر اندودست %~% هر دو روئین گذار و شیر اوژن
# 29 زانکه افسان تیغ و ناچخ تو %~% ترک خودست و غیبه جوشن
# 30 ای یلان پشت رزم می نمایید %~% کز پی رزم زنده شد بهمن
# 31 ای گرازان هلاجهان گیرید %~% که جهان را پدید شد بیژن
# 32 ای ضحی کرده عقل را ایام %~% ای برافکنده روزگار فتن
# 33 هر که هست از سخن گرفت شرف %~% باز از تو شرف گرفت سخن
# 34 از عطارد فصیح تر بودم %~% چو زحل کرده ای مرا الکن
# 35 گر بر آتش نهی مرا چون موم %~% ور در آب افکنیم چون چندن
# 36 در صفات توام به باغ ثنا %~% می سرایم چو فاخته به چمن
# 37 گر مرا دیده و زبان از تو %~% نیست امروز جاری و روشن
# 38 این و آن را به کوری و گنگی %~% باد نهزان تنگ چشم و دهن
# 39 تا همی گل دمد به فروردین %~% سوسن آید به بار در بهمن
# 40 شاد بادی به طبع همچون گل %~% تازه بادی به روی چون سوسن
# 41 در سلامت به مجلس میمونت %~% باز آورده ایزد ذوالمن
PageV1P254
### || [genre: Q]
# 1 نگاه کن به بزرگی و جاه این ایوان %~% که برگذشته به رفعت ز تارک کیوان
# 2 نشسته سلطان بر تخت با جمال و کمال %~% که دور بادا چشم کمال ازین سلطان
# 3 ابوالملوک ملک ارسلان بن مسعود %~% سپهر قدر و قدر رتبت و زمانه توان
# 4 به حلم کوه متین و به رأی بدر منیر %~% به طبع بحر محیط و به قدر چرخ کیان
# 5 زمانه دارا اندر زمانه شاهی نیست %~% که او نخواست ز تیغ تو زینهار و امان
# 6 حریم ملک چنان شد ز عدل تو ملکا %~% که بر رمه به چراگاه گرگ گشت شبان
# 7 به پادشاهی بر عدل سود کردی تو %~% نکرد هرگز بر عدل هیچ شاه زیان
# 8 نگاه کردم یک فخر عدل را آنست %~% که فخر کرد پیمبر به عصر نوشروان
# 9 کنون به عصر تو و یاد عصر تو جاوید %~% هزار فخر نماید همی زمین و زمان
# 10 تو پادشاه جهانی و چرخ و گیتی رام %~% تو شهریار جوانی و ملک و بخت جوان
# 11 بوی و بادی صاحبقران درین گیتی %~% ز خسروان چو تو صاحبقران ندید قران
# 12 ز حرص جود تو در کان همی بخندد زر %~% ز بیم دست تو بر زر همی بگرید کان
# 13 خدایگانا گستاخی است اندر شعر %~% که شاعر آن را نیکو کند به شعر بیان
# 14 ملوک فالی کز لفظ شاعران شنوند %~% خجسته دارند ای زینت ملوک جهان
# 15 درین قصیده ز مدحت کرانه کرد رهی %~% اگر چه مدح تو را طبع او ندید کران
# 16 هزار یک ز ثنای تو گفت نتواند %~% به حسب حال بخواهد همی گشاد زبان
# 17 اگر چه پویه غزوت بود چو جد و پدر %~% ز بهر تقویت دین و نصرت ایمان
# 18 نداشت باید در طبع و دل عزیمت هند %~% بسنده باشد یک ترک تو به هندستان
# 19 به بزم ساقی تو هست زاده خاتون %~% به رزم یاور تو هست بچه خاقان
# 20 تهی نباید کردن خزانه از زر و سیم %~% نباید آورد ای شاه در خزینه زیان
# 21 به زر و سیم نباید همی خریدن ترک %~% دریست سخت گشاده رهیست نیک آسان
# 22 چو بندگان همه ترکان چیره دستانند %~% کشید باید لشکر به غزو ترکستان
# 23 چو گشت ویران بوم و بر نتیجه رأی %~% بکند باید بوم و بر نبیره خان
# 24 بهر غنیمت چندان به دستت آید ترک %~% که بی کرانه سپاهی فرازت آید از آن
# 25 به کف گرفتی ملک و تمام داری مرد %~% یقین شمر که چنین است رسم این گیهان
# 26 به مرد ملک بجای و بمال مرد به پای %~% نگاه داشتن ملک جز چنین نتوان
# 27 تو مال داری چندان که هر چه خواهی مرد %~% به جان ببندد پیش تو روز جنگ میان
# 28 اگر که نهمت غزویت هست کار بساز %~% ز بهر غزو سپاهی چو ابر و باد بران
# 29 نه ممتنع بودت غزو اگر نباشد هند %~% به ترک و روم کش این لشکر و سپاه گران
# 30 ربیع ملک شد از عدل وجود تو خرم %~% چنانکه باغ ربیع از نسیم و از باران
# 31 یقین بود که ربیع است تازه ملک تو را %~% که هیچ وقت نبیند گزند باد خزان
# 32 دریغ ربیع نگر تا ربیع شیبانی %~% چگونه آید با چند خدمت الوان
# 33 به کینه بندد و آرد به حضرتت امسال %~% به رسم خدمت صد زنده پیل مست ژیان
# 34 زهدی ها که رسانید و مالها کاورد %~% یقین بدان که شود ده خزینه آبادان
# 35 به بارگه رمه زنده پیل مست آورد %~% که کوههای دمانند و حصن های روان
# 36 دویست مرکب دریا گذار دشت نورد %~% که گاه کوه رکابند و گاه باد عنان
# 37 زمانه پیش تو او را چو دید بسته کمر %~% چه گفت گفت زهی قدر گوهر شیبان
# 38 تو شهریارا کیخسروی به جاه و هنر %~% ربیع پیش تو مانند رستم دستان
# 39 نه هیچ شاه چنین بنده داشت اندر ملک %~% نه هیچ بنده چنین جاه داشت از اعیان
# 40 کنون که نوبت آسایش است و وقت نشاط %~% به شادکامی بنشین و مطربان بنشان
# 41 بنوش باده که بی باده شادکامی نیست %~% ز شادکامی بی باده کس نداد نشان
# 42 جمال دولت بین و بساط فخر سپر %~% سرای ملک فروز و نهال عدل نشان
# 43 به جان و طبع نبید و سماع خواه که هست %~% نبید قوت طبع و سماع راحت جان
# 44 درین مبارک قصر و بدین همایون تخت %~% هزار سال به پای و هزار سال بمان
# 45 زبان گشاده چو مسعود سعد پیش تو باد %~% هزار شکر سرای و هزار مدحت خوان
PageV1P255
### || [genre: Q]
# 1 چرا نگرید چشم و چرا ننالد تن %~% کزین برفت نشاط و از آن برفت وسن
# 2 چنان بگریم کم دشمنان ببخشایند %~% چو یادم آید از دوستان و اهل وطن
# 3 سحر شوم ز غم و پیرهن همی بدرم %~% ز بهر آنکه نشان منست پیراهن
# 4 ز رنج و ضعف بدان جایگه رسید تنم %~% که راست ناید اگر در خطاب گویم من
# 5 صبور گشتم و دل در بر آهنین کردم %~% بخاست آتش ازین دل چو آتش از آهن
# 6 بسان بیژن در مانده ام به بند بلا %~% جهان به من بر تاریک چون چه بیژن
# 7 برم ز دستم چون سوزن آژده وشی %~% تنم چو سوزن و دل همچو چشمه سوزن
# 8 نبود یارم از شرم دوستان گریان %~% نکرد یارم از بیم دشمنان شیون
# 9 ز درد و انده هجران گذشت بر من دوش %~% شبی سیاه تر از روی و رأی اهریمن
# 10 نمی گشاد گریبان صبح را گردون %~% که شب دراز همی کرد بر هوا دامن
# 11 طلایه بر سپه روز کرد لشکر شب %~% ز راست خرقه شعری ز چپ سهیل یمن
# 12 مرا ملال گرفته ز دیر ماندن شب %~% تنی به رنج و عذاب و دلی به گرم حزن
# 13 در آن تفکر مانده دلم که فردا را %~% پگاه ازین شب تیره چه خواهدم زادن
# 14 از آنکه هست شب آبستن و نداند کس %~% که هاله چون سپری شد چه زاید آبستن
# 15 گذشت باد سحرگاه وز نهیب فراق %~% فرو نیارست آمد بر من از روزن
# 16 نخفته ام همه شب دوش و بوده ام نالان %~% خیال دوست گوای منست و نجم پرن
# 17 نشسته بودم کآمد خیال او ناگاه %~% چو ماه روی و چو گل عارض و چو سیم ذقن
# 18 مرا بیافت چو یک قطره خون جوشان دل %~% مرا بیافت چو یک تار موی نالان تن
# 19 ز بس که کندد و زلف و بس که راندم اشک %~% یکی چو در ثمین و یکی چو مشک ختن
# 20 مرا و او را از چشم و زلف گرد آمد %~% ز مشک و لؤلؤ یک آستین و یک دامن
# 21 به ناز گفت که از دیده بیش اشک مریز %~% به مهر گفتم کز زلف بیش مشک مکن
# 22 درین مناظره بودیم کز سپهر کبود %~% ز دوده طلعت بنمود چشمه روشن
# 23 چو رای خسرو محمود سیف دولت و دین %~% که پادشاه زمینست و شهریار زمن
# 24 جهانستانی شاهی مظفری ملکی %~% که رام گشت به عدلش زمانه توسن
# 25 نموده اند به ایوانش سروران طاعت %~% نهاده اند به فرمانش خسروان گردن
# 26 به نام و ذکرش پیراست منبر و خطبه %~% به فر و جاهش آراست یاره و گرزن
# 27 هزار گردون باشد به وقت باد افراه %~% هزار دریا باشد به روز پاداشن
# 28 خدایگانا هر بقعتی که جود تو یافت %~% وبا نیارد گشتنش زمانه ریمن
# 29 اگر زمین همه چون صبح پر ز تیغ شود %~% شود به پیشش رایت چو قرص مهر مجن
# 30 دو چشم دولت بی تیغ تو بود اعمی %~% زبان دولت بی مدح تو بود الکن
# 31 ز تو بنازد اقبال چون بدن به روان %~% به تو بماند تایید چون روان به بدن
# 32 به دشمنان بر روز سپید روشن را %~% سیاه کردی چون شب از آن بخفت فتن
# 33 چو روز رزم تو بر طاغیان خزان باشد %~% ز خون چگونه کند ذوالفقار تو گلشن
# 34 به رنگ تیغ تو شد آبهای دریا سبز %~% ز بهر آن را دارند ماهیان جوشن
# 35 حرام باشد خون برنده خنجر تو %~% حلال باشد در کارزار خون شمن
# 36 ز بیم تیغ تو دشمن نماند در گیتی %~% ز جود کف تو گوهر نماند در معدن
# 37 مگر که ذات تو جانست کش نداند وهم %~% مگر که وصف تو عقلست کش نیابد ظن
# 38 چگونه باشد دستت به جود بی گوهر %~% چگونه آید تیغت به رزم بی دشمن
# 39 سخن فرستم از اوصاف تو همی منثور %~% به مجلس تو رسانم چو نظرم کردم من
# 40 اگر ندادی اوصاف تو مرا یاری %~% چگونه یافتمی در خور ثنات سخن
# 41 همیشه تا دمد از روی ماه تابش مهر %~% همیشه تا دمد از کنج باغ روی سمن
# 42 خجسته مجلس تو بوستان خندان باد %~% درو کشیده صف دلبران چو سرو چمن
# 43 به خدمت تو همیشه فلک ببسته میان %~% به مدحت تو همیشه جهان گشاده دهن
# 44 سپهر ساخته از بهر دوستانت تاج %~% زمانه دوخته از بهر دشمنانت کفن
# 45 همیشه موکب تو سعد و فتح را مأوا %~% همیشه درگه تو عدل و ملک را مأمن
PageV1P256
### || [genre: Q]
# 1 مقدمه چو درآمد ز لشگر نیسان %~% به باغ ساقه برون راند از سپاه خزان
# 2 به باغ رایت عالیش سرو آزادست %~% به کوه مطرد رنگینش لاله نعمان
# 3 کنار باغ ز نورسته شاخ پر تیرست %~% میان باغ ز نورسته غنچه پر پیکان
# 4 زمین بگسترد از سبزه هر زمان مفرش %~% سپهر بر کشد از ابر هر زمان ایوان
# 5 مشاطه گل پیوست لؤلؤ خوشاب %~% عروس گلبن بربست گوهر الوان
# 6 به مجمر گل از بوی عود ماند اثر %~% به جام لاله دراز رنگ باده مانده نشان
# 7 به باغ عرعر بی جان همی کند حرکت %~% به شاخ بلبل بی رود می زند دستان
# 8 بسان کاشان بی رنگ خامه نقاش %~% چگونه گشت همه باغ پرنگارستان
# 9 مگر که باغ به نیسان چو ملک مایه گرفت %~% ز طبع و خاطر خورشید خسرو ایران
# 10 امیر غازی محمود سیف دولت و دین %~% که هست نامش بر نامه شرف عنوان
# 11 سپهر قدری کو را متابع است سپهر %~% جهان ستانی کو را مسخر است جهان
# 12 سرای او را در بزم دولتست بساط %~% حسام او را در رزم نصرتست فسان
# 13 نه ملک زیبد بی او نه چرخ بی خورشید %~% نه خلق باشد بی او نه کشت بی باران
# 14 نه جور بینی ازو و نه تیرگی ز بهار %~% نه نقص یابی ازو و نه عیب در قرآن
# 15 کدام بند که او را نه نام اوست کلید %~% کدام دارد که او را نه ذکر او درمان
# 16 سرای و خانه نیکوسگال و بدخواهش %~% به تیغ تیزش آباد این و آن ویران
# 17 شگفت نیست که آبست تیغ او بی شک %~% به آب باشد ویران جهان و آبادان
# 18 در آن زمان که براندازدش به ابر شود %~% سنانش برق درخشنده و اجل باران
# 19 چو پشت ماهی و چون پشت سنگ پشت شود %~% ز روی جوشن و برگستوان همه میدان
# 20 چو سایه گردد تن از حسام چون خورشید %~% چو یخ شود دل در رزم همچو تابستان
# 21 ز هوا طعنه درافتد به نیزه ها لرزه %~% ز بیم ضرب درافتد به تیغ ها خفقان
# 22 حسام در دل هر کس چو نار در کوره %~% عمود بر سر هر یک چو پتک بر سندان
# 23 خدایگان زمین اندر آن زمان گویی %~% هزار دارد دل یا هزار دارد جان
# 24 ز زخم تیغش چون باد در قفس باشد %~% به پیش حمله او در تن عدوش روان
# 25 ز تیغ و حمله او چشم و روی دشمن او %~% چو لاله گردد از خون و چون زر اندر کان
# 26 به گرز بر سر و چشم و دهانش پست کند %~% به تیغ تیز کند تنش پر ز چشم و دهان
# 27 ز بهر دیدن و گفتار باشد از کف شاه %~% درین ز پیکان دیده در آن ز تیغ زبان
# 28 خدایگانا آنی که چون برآشفتی %~% نگه کنند به هر نوع برتری ز گمان
# 29 اگر ملوک بخوانند کارنامه ملک %~% نخست نام تو بینند بر سر عنوان
# 30 سپهر هشت شود چون کنند چتر تو باز %~% بهشت نه شود آنگاه که گسترندت خوان
# 31 تو خفجه پاشی و بیکار شد ز تو صراف %~% تو بدره بخشی و بی شغل شد زتو وران
# 32 ز بهر پاکی جود تو عدل تو نه شگفت %~% که از عیار زر و سیم بفکند حملان
# 33 ز تیغ تو نکند خسروی به معرکه سود %~% ز دست تو نکند مادحی به بزم زیان
# 34 زمین دو پیکر گردد ز بس که در حمله %~% ز سر دو نیمه کند خنجر تو تا به میان
# 35 خدنگ تیز تو چون از عقاب یابد پر %~% چرا که کرکس را در وغا کند مهمان
# 36 ز هیبت تو گمان افتد که جانوریست %~% بروز بار به پیش تو شیر شاد روان
# 37 اگر بداندی آهن که خنجر تو ازوست %~% به جای جوهر از طبع راندی مرجان
# 38 ز ترک بچه که زاید ز بهر خدمت تو %~% چو کلک زاید برجسته قد و بسته میان
# 39 تو را سعادت چون بندگان کند خدمت %~% تو را جلالت چون چاکران برد فرمان
# 40 چو ابر و باد به طاعت همی بکوشم من %~% به شکر مدح تو روز و شب آشکار و نهان
# 41 ز اهتزازم ماننده کشیده حسام %~% ز بار شکرم ماننده خمیده کمان
# 42 اگر نبودی دیدار و مدح تو بودی %~% دهان و چشمم بر دیده و زبان زندان
# 43 همیشه تا بود از مهر پر ز نور فلک %~% همیشه تا شود از ابر پر ز گل بستان
# 44 به دولت اندر همچون زمانه گیتی دار %~% به نعمت اندر همچون سپهر نهمت ران
# 45 هزار شهر بگیر و هزار شاه ببند %~% هزار قصر برآر و هزار سال بمان
PageV1P257
### || [genre: Q]
# 1 بگذشت ز پیش من نگار من %~% با موی سمور و باخز ادکن
# 2 تابنده ز موی روی چون ماهش %~% چونانکه مه از میانه خرمن
# 3 چون سرو و به سرو بر مه و زهره %~% چون ماه و به ماه بر گل و سوسن
# 4 آن روشن و تیره عارض و زلفش %~% چون روی پری و رای اهریمن
# 5 بر بسته میان و در زده ناوک %~% بگشاده عنان و در چده دامن
# 6 گفتم که بکش عنان مکن تندی %~% ای تند سوار کره توسن
# 7 ای جعد تو بر شکسته چون زلفت %~% چون جعد و چو زلف عهد من مشکن
# 8 ای سوخته بر تو خاصه و عامه %~% وی شیفته گشته بر تو مرد و زن
# 9 شایسته تری ز عقلم اندر سر %~% بایسته تری ز جانم اندر تن
# 10 بفشان سر آن دو زلف را از گرد %~% وان گرد درین دو دیده بپراکن
# 11 تا دیده تیره گشته از گریه %~% از گرد دو زلف تو شود روشن
# 12 گفتا که سر دو زلف نفشانم %~% مشک است و عبیر بر دو زلف من
# 13 گرد سپه شهنشه غازی %~% محمود شه یگانه در هر فن
# 14 آن بار خدای خاتم و خنجر %~% آن بار خدای یاره و گرزن
# 15 ای آنکه به گاه کوشش و بخشش %~% دشمن مالی و مال را دشمن
# 16 ببنند نبشته ناصح و حاسد %~% بر کلک و حسام دیده معدن
# 17 آن در مجلس بر آنکه لانیأس %~% وین در میدان بر اینکه لاتأمن
# 18 ای بیژن روزگار و از سهمت %~% بر دشمن تو جهان چه بیژن
# 19 آبستن شدن به فتح ها تیغت %~% پیداست نشان روی آبستن
# 20 آنک بنگر ز روی او یکسر %~% کارام نماندش گه زادن
# 21 تا دسته چتر و ناچخت شاها %~% از چندان کرده اند و از چندن
# 22 اینجا ز نهیب زرد چون شمشاد %~% آنجا ز نشاط سرخ چون روین
# 23 ای شاه جهان تو بندگان داری %~% چون رستم و طوس و بیژن و قارن
# 24 لشکر کش و قلعه گیر و دشمن کش %~% پیل افکن و شاه گیر و شیر اوژن
# 25 تا هر ساعت یکی تو را بنده %~% فتحی آرد تو را زهر معدن
# 26 آن کس که برون نهد ز خطت سر %~% وز امر و مثال تو کشد گردن
# 27 بندی گردد رکاب بر پایش %~% طوقی گرددش جیب پیراهن
# 28 چون آهن و سنگ سوخته بادا %~% دشمنت بر آتش غم و شیون
# 29 جفت تو همیشه دولت عالی %~% یار تو همیشه ایزد ذوالمن
# 30 این شعر بدان طریق گفتم من %~% «کای فتنه برزن آستین برزن »
PageV1P258
### || [genre: Q]
# 1 دوش تا صبحدم همه شب من %~% عرضه می کرده ام سپاه سخن
# 2 بیشتر زان سپاه را دیدم %~% از لباس هنر برهنه بدن
# 3 امرای سخن بسی بودند %~% این تفحص نکرده بد یکتن
# 4 زین سپس کار هر یکی به سزا %~% سازم ار خواهد ایزد ذوالمن
# 5 بنخفتم چو شمع تا بنشست %~% زرد شمع اندرین سپید لگن
# 6 همه شب زین دو چشم تیره چو شب %~% پر کواکب مرا شده دامن
# 7 به عجب بر سر بنات النعش %~% جمع گشته بسان نجم پرن
# 8 دم من همچو باد در آذر %~% چشم من همچو ابر در بهمن
# 9 نرگس و گل شدم که نگشایم %~% جز به باد و به آب چشم و دهن
# 10 سخنم نیست بر زمانه روان %~% همچو بر روی سنگ سخت ارزن
# 11 ناروایی سخن همی ترسم %~% که زبان مرا کند الکن
# 12 خط موهوم شد ز باریکی %~% اندرین حبس فکرت روشن
# 13 یا ز مرمر شدست اندیشه %~% در دل همچو چشمه سوزن
# 14 بس شگفتی نباشد ار باشد %~% رنج و تیمار من ز دانش من
# 15 بخت من زیر فضل شد ناچیز %~% زانکه بسیار گشت در هر فن
# 16 خیزد از آهن آتشی که چو آب %~% می شود زو گداخته آهن
# 17 آهنم بی خلاف زانکه همی %~% در دل خویش پرورم دشمن
# 18 به حقیقت چراغ را بکشد %~% اگر از حد برون رود روغن
# 19 نشوم خاضع عدو هرگز %~% گر چه بر آسمان کند مسکن
# 20 باز گنجشک را برد فرمان %~% شیر روباه را نهد گردن
# 21 راست گردد سپهر کژ رفتار %~% رام گردد زمانه توسن
# 22 بکنم کار و کار فرمایم %~% هستم اندر دو جای تیغ و مسن
# 23 جوشنم گر شود منازع تیغ %~% تیغ گردم چو او شود جوشن
# 24 زان تن من بود همی به عنا %~% زان دل من بود همی به حزن
# 25 کاندر افتاد همی به طبع ملال %~% کاندر آید همی به عمر شکن
# 26 گر بخواهد خدایگان زمین %~% شاه محمود شهریار زمن
# 27 پادشاهی که زیبدش گاه بار %~% ماه و خورشید یاره و گرزن
# 28 نوبهارست کز سخاوت او %~% هست بر نیکخواه او گلشن
# 29 سایل بزم او سزد حاتم %~% کشته رزم او سزد بهمن
# 30 چون یلان در وغا برانگیزد %~% آتش رزمگاه روز فتن
# 31 ای به هنگام حلم صد احنف %~% وی به هنگام حرب صد بیژن
# 32 زیر آلای تست حزم خرد %~% دون اوصاف تست غایت ظن
# 33 باطن دشمنم چو ظاهر زشت %~% باطن من چو ظاهرم احسن
# 34 عود و چندن نه هر دو خوشبویند %~% بر زمین هر دو را یکیست وطن
# 35 چون به آتش رسند هر دو به هم %~% نبود فعل عود چون چندن
# 36 راستم همچو سرو در هر باب %~% زان برم نیست همچو سرو چمن
# 37 آتش شغل من نجسته هنوز %~% دود عزلم برآمد از روزن
# 38 تا چو باران رضای تو بچکد %~% بر من و تازه داردم چو سمن
# 39 به خدایی که آکند صنعش %~% مشک در ناف آهوان ختن
# 40 که اگر من شوم به دانش پیر %~% همچنان چون صدف به در عدن
# 41 چون صدف در همه جهان نکنم %~% جز به دریای مدح تو معدن
# 42 که جز از تو به هیچ خدمت و مدح %~% طمع دارم ز خلق پاداشن
# 43 بر وفات حفاظ و سوک خرد %~% پاره ام باد جیب و پیراهن
# 44 ور نباشد به معصیت راضی %~% به برم زانکه روبه است سمن
# 45 ای چو کعبه وحوش را همه امن %~% خلق را قصر و درگهت مأمن
# 46 نیت کعبه کرده بنده تو %~% بنده را زین مراد باز مزن
# 47 تا بخواهد ز ایزد آمرزش %~% پیش از آن کش شود لباس کفن
# 48 بندد اندر رضای یزدان دل %~% تن گشاید ز بند اهریمن
# 49 تا فروزند در مجوس آذر %~% تا پرستند در هنود وثن
# 50 چرخ ملک تو باد با خورشید %~% باغ لهو تو باد پر سوسن
PageV1P259
### || [genre: Q]
# 1 با دل پر آتش و دو دیده پر خون %~% رفتم از لاوهور خرم بیرون
# 2 تافته از دشمنان و شیفته از دوست %~% سوخته از روزگار و خسته ز گردون
# 3 گردان ز عشقت ای به حسن چو لیلی %~% گرد بیابان و کوه و دشت چو مجنون
# 4 گاه زند راه بر صبوری من عشق %~% گاه کند بر دلم فراق شبیخون
# 5 فتنه برانگیختم ز شهر چو گشتم %~% بر سر مفتول زلفکان تو مفتون
# 6 این تن و جان از فراق قارون گشتند %~% تا به غم اندر فرو شدند چو قانون
# 7 زان لب و زان غمزگان چون رطب و خار %~% گشتم زرد نزار و کوژ چو عرجون
# 8 هر جا کز راه پی نهادم آنجا %~% گشتست از خون دیدگانم معجون
# 9 نیست عجب گر درین ره از پس این روز %~% خاک نزاید نبات جز که طبر خون
# 10 گر تو بخواهی که مر مرا دریابی %~% خیز و بیا و نگاه دار اثر خون
# 11 دردا کز هجر یار گشتم پر درد %~% غبناگز روزگار گشتم مغبون
# 12 باشد هرگز که باز بینم و بوسم %~% دو رخ گلگون یار و دو لب میگون
# 13 تا به نمانم ز جور عشق هم اینجا %~% تا به نمیرم ز درد هجر همیدون
# 14 هستم آگه که نیستی آگه جانا %~% تا چه همی بینم از زمانه وارون
# 15 خار مغیلان مرا چو قالی رومی است %~% برگ درختان مرا چو دیبه مرقون
# 16 بسته میان تنگ و روز و شب بگشاده %~% به رغم عشق از دو دیده بسته دو جیحون
# 17 گر نبدی آتش دلم به حقیقت %~% راه من از آب دیده گشتی سیحون
# 18 از غم تو پیش این دو دیده گریان %~% هامون چون کوه گشت و کوه چو هامون
# 19 کارم انشاد کردن غزل و مدح %~% یارم شمشیر و نام ایدز بیچون
# 20 مونس من مدح های خسرو محمود %~% آنکه غلامش سزد به دانش مأمون
# 21 آنکه بدو تازه شد نهاد سکندر %~% وانکه بدو زنده گشت نام فریدون
# 22 همت او آسمان و رایش خورشید %~% دولتش از رای او چو ماه برافزون
# 23 ذکرش چون نام کردگار مبارک %~% فرش چون سایه همای همایون
# 24 رایش چرخی که نگردد هرگز %~% باشد با هر کسی به فعل دگرگون
# 25 تیغش ماری که زهر او نشود دفع %~% ز تف بدخواه او به دارو و افسون
# 26 دانی شاها که من به مجلس عالی %~% هرگز ناورده ام قصیده مدهون
# 27 دانی شاها که چند گاه شب و روز %~% بودم ز اندیشه همچو مردم مجنون
# 28 رفتم و غواص وار گوهر حکمت %~% از صدف بحر عقل کردم بیرون
# 29 تا که برو گردن عروس مدیحت %~% جمله بیاراستم به گوهر مخزون
# 30 لاجرم از پرده نشاط و سعادت %~% بیرون ماندم مشاطه کردار اکنون
# 31 رفتم تا در جهان ثنای تو گویم %~% دارم در خدمت تو شکر تو مضمون
# 32 نه غلطست این کجا توانم رفتن %~% زانکه به جود و سخات هستم مفتون
# 33 رحم کن ای شهریار عادل و مشنو %~% بر من مرحوم قول دشمن ملمون
# 34 منگر شاها به قول حاسد و غماز %~% مشنو بر من حدیث هر خس و هر دون
# 35 تا پس آبان بود همی مه آذر %~% تا پس تشرین رسد همی مه کانون
# 36 ملک تو پاینده باد و دولت باقی %~% ناصح تو شادمان و حاسد محزون
# 37 ملک باقیت را سعادت همبر %~% دولت عالیت را جلالت مقرون
# 38 روز تو فرخنده باد و عیش تو خرم %~% و آمدن عید بر تو فرخ و میمون
# 39 گاهی لشکرکشی به تبت و بلغار %~% گه سپه آری به سر سنی و بداوون
# 40 گاه بگیری دو زلف بچه خاقان %~% گاه ببوسی لبان زاده خاتون
# 41 بنده ز هر منزلی فرستد شعری %~% در وی هر نکته ای چو لؤلؤ مکنون
PageV1P260
### || [genre: Q]
# 1 خدای عز و جل در ازل نهاد چنان %~% که جمله از دو محمد بود صلاح جهان
# 2 ز یک محمد گردد زمانه آسوده %~% ز یک محمد باشد شریعت آبادان
# 3 محمد قرشی و محمد بهروز %~% که یافت عز و شرف دین و ملک ازین و از آن
# 4 وزیر زاده وزیری که از فنون و هنر %~% ز وصف و نعتش عاجز بود بیان و بنان
# 5 کمینه مایه از طبع اوست بحر محیط %~% کهینه پایه از قدر اوست چرخ کیان
# 6 زهی به جاه تو معمور کعبه دولت %~% زهی به صدر تو منسوب قبله احسان
# 7 تویی که چشم وزارت چو تو ندید وزیر %~% تویی که لفظ کفایت چو تو نداند نشان
# 8 زده شکوه تو در شرق و غرب لشکرگاه %~% فکنده امن تو در بر و بحر شادروان
# 9 خطابهای تو را دهر برنهاد به سر %~% مثال های تو را باز بسته ملک به جان
# 10 فروغ عدل تو ایام ملک را خورشید %~% مضای عزم تو دعوی ملک را برهان
# 11 هزار دریا جودی نشسته در مجلس %~% هزار عالم فضلی نشسته در ایوان
# 12 بر عطای تو بسیار جمع دهر اندک %~% بر ذکای تو دشوار حکم چرخ آسان
# 13 به مکرمت ها دادست سیرت تو ظهور %~% به آرزوها کردست همت تو ضمان
# 14 ولوع تو به سخا ممکنست و نزدیکست %~% که از عیار زر و سیم بفکند حملان
# 15 ز تو پذیرد کیوان سعادت برجیس %~% ز تو ستاند برجیس رفعت کیوان
# 16 ضیا ذهن تو زاید ز چشمه خورشید %~% نسیم خلق تو خیزد ز روضه رضوان
# 17 براعت تو خرد را همی دهد یاری %~% سخاوت تو امل را همی کند مهمان
# 18 کمال را به دها تو تیز شد بازار %~% نیاز را ز عطای تو کند شد دندان
# 19 هنر ندید در ایام تو فتور و خلل %~% ستم نیافت ز انصاف تو نجات و امان
# 20 گشاده داد تو بر زخم های جور کمین %~% کشیده بر تو بر کردگاه آز کمان
# 21 نوشته صورت مهر تو در دل اقبال %~% نشسته لشکر خشم تو در دم حدثان
# 22 فلک معالی جاه تو را نکرده قیاس %~% جهان معانی تو را پاک ندیده کران
# 23 هنر سرای تو را راست یافت چون اسلام %~% خرد هوای تو را پاک دید چون ایمان
# 24 به دهر با چو تو داور کجا بود مظلوم %~% به ملک با چو تو معمار کی شود ویران
# 25 به حشمت تو جهان شد چنانکه باد چنین %~% که حاجتی نبود بیش تیغ را به فسان
# 26 زه گریبان طوق است گردن آن را %~% که پای بیرون آرد ز دامن عصیان
# 27 مساعی تو در شر و خیر بست و گشاد %~% به تیغ صاعقه انگیز و کلک فتنه نشان
# 28 فری ز پویه آن بندیی که بند فلک %~% شود گشاده چو بیرون گذاردش زندان
# 29 به رنگ برگ خزان گشته از خزان و بهار %~% دونده با سه موکل به هم چو باد خزان
# 30 به دو زبانی مشهور گشته بی تهمت %~% به سر بریدن مأخوذ گشته بی طغیان
# 31 چو جرم دهر مرکب شده ز ظلمت و نور %~% چو دور چرخ معین شده به سود و زیان
# 32 به زندگانی و مرگی دلیل خلق شدست %~% که تنش پیری پیرست و سر جوان جوان
# 33 چنان گزارد رازی که گویدش خاطر %~% که گوش نشنودش اینت غایت کتمان
# 34 به حل و عقد و به ابرام و نقض در کف تو %~% همی طرازد و سازد مصالح گیهان
# 35 در آن محال که تعویذ جان بود شمشیر %~% در آن مضیق که زندان تن شود خفتان
# 36 زند ز خاک زمین بر هوا تف دوزخ %~% جهد ز باد هوا بر زمین دم ثعبان
# 37 سیه شود شب و از وی شهاب تیغ کند %~% مثال مردمک چشم صورت شیطان
# 38 گران شود سر مردم به زخم های سبک %~% سبک شود دل گردان به گرزهای گران
# 39 چو برگ لرزه درافتد به عضوهای زمین %~% چو سرمه گرد بخیزد ز دیده های زمان
# 40 به گوش پر شود از کوس ناله تندر %~% به تیغ بردمد از خاک لاله نعمان
# 41 شود مطول گوی زمین ز خسته بدن %~% شود مسطح خم فلک ز جسته روان
# 42 چو زهر گردد در کام ها لعاب و دهن %~% چو مار پیچد در یالها دوال عنان
# 43 چنان کز آب شکافد ز آتش دل سنگ %~% چنان کز آتش خیزد ز آب تیغ دخان
# 44 حسام روشن روز امل کند تیره %~% گران رکاب تو نرخ اجل کند ارزان
# 45 ز تیغ و نیزه نداری شکوه و بگرازی %~% چو تیغ آخته قد و چو نیزه بسته میان
# 46 بر آن جهنده پوینده دونده به طبع %~% که در درنگ یقین است و در شتاب گمان
# 47 تبارک الله از آن باره ای که نسبت کرد %~% تنش به کوه متین و تکش به باد وزان
# 48 به یال گردن دریابد او هدایت دست %~% به پشت و پهلو بشناسد او اشارت ران
# 49 چو دست و پایش پرگاروار بگشاید %~% هزار دایره صورت کند به یک جولان
# 50 بره تو ابری و باشی نشسته بر بادی %~% کزو صنوف قضا و قدر بود باران
# 51 به دست فرخت آن آب رنگ صاعقه فعل %~% کز آبش آتش خیزد ز صاعقه طوفان
# 52 هزار زخم ز خایسک خورد و پاره نشد %~% دو پاره کرد به یک زخم تارک سندان
# 53 تویی که قدرت و امکان تو درین گیتی %~% بقا شدست و فنا اینت قدرت و امکان
# 54 کم از بلند محل تو چرخ با رفعت %~% کم از بزرگ عطای تو بحر بی نقصان
# 55 به بزم و رزم کند سجده بذل و بأس تو را %~% روان حاتم طائی و رستم دستان
# 56 همه رضای تو سازد هر آنچه سازد بخت %~% همه عطای تو را زیبد آنچه زاید کان
# 57 به فخر دولت بر دیده مالد آن نامه %~% که از محمد بهروز باشدش عنوان
# 58 به بد نظر نبود هیچ دیده را سوی تو %~% که نه مژه همه بر پلک او شود پیکان
# 59 خلاف نیست که اندر تن مخالف تو %~% چهار خلط بود دشمن چهار ارکان
# 60 بزرگ بار خدایا شنیده ای به خبر %~% که از نوائب گیتی چه دیده ام به عیان
# 61 به رنج بودم عمری ز چرخ بی هنجار %~% به درد ماندم قرنی ز چرخ نافرمان
# 62 دل نژندم گم کرده راه و من ماندم %~% چو گمرهان متردد چو بی دلان حیران
# 63 به تنگی اندر همخانه گشته با ظلمت %~% به ظلمت اندر همخوابه گشته با خذلان
# 64 بلا فراوان راندم نگشت باز بلا %~% فغان فراوان کردم نکرد سود فغان
# 65 ز بس که دیده من روی من بشست به آب %~% نماند آبش و نزدیک خلق شد خلقان
# 66 نبودم آگه کآمد بشارتی ناگه %~% مرا به عاطفت شاه و رحمت یزدان
# 67 گرفت شغلم رونق که بود بی رونق %~% به باغ مدح تو پیوسته می زنم دستان
# 68 همه هوای من آنست کاین سپهر دو تا %~% به اعتدال شب و روز را کند یکسان
# 69 به بوستان ها نظم قلاده گلبن %~% شود موافق با نقش حله نیسان
# 70 کند طبیعت مینا و لعل و پیروزه %~% هر آنچه ابر دهد در و لؤلؤ و مرجان
# 71 ز دست بفت زمین کسوتی کند کهسار %~% ز کارکرد هوا زینتی زند بستان
# 72 برافکنند بهر کوه دیبه ششتر %~% بگسترند بهر دشت مفرش کمسان
# 73 چو نوعروسان باید لباس و پیرایه %~% ز باد و ابر تن و شاخ عاطل و عریان
# 74 به لحن بلبل و قمری ز آبهای چو می %~% کند پدید دل خلق رازهای نهان
# 75 برآید ابر و مسام هوا فرو گیرد %~% چو مست عاشق دامن کشان و نعره زنان
# 76 اگر به آب چو آبستن گران باشد %~% ز بهر شیر سبک باز مالیش پستان
# 77 بدان امید که او را به مهر شیر دهد %~% شکوفه باز کند در چمن به حرص دهان
# 78 به قصد حضرت تو در مراحل آرم روی %~% چو مهر مرحله آرد برابر میزان
# 79 بهار و تابستان من عزم خدمتت یابم %~% همه سلامت فصل بهار و تابستان
# 80 به فخر تا بنبوسم زمین درگه تو %~% به کام باز نبینم زمین هندستان
# 81 من این چنینم و از دولت تو محرومم %~% چه حیلت است چه با بخت سر زدن نتوان
# 82 مگر سپهری و هستی که باشد از تو همی %~% نصیب هر کس رزق و نصیب من خذلان
# 83 نبوده ام دو زبان هرگز و نبود چو من %~% به خامه دو زبان یک تن اندرین میدان
# 84 بود به نظمم در ده لطیفه صد معنی %~% بود ز گفته من یک قصیده ده دیوان
# 85 بگفت من نرسد صد هزار مدحت گو %~% که هست راوی من صد هزار مدحت خوان
# 86 چو من نداری مادح مرا عزیز بدار %~% چو من نداری بنده مرا ز پیش مران
# 87 چنانکه خواهی بینی مرا به هر مجلس %~% چنانکه خواهی یابی مرابه هر میدان
# 88 حدیث دونان بر من به ناسزا مشنو %~% که سخت زور بماندم به طالع از بهتان
# 89 وزان شهید حیات الاالله الرحمت %~% به من رسید فراوان مکارم الوان
# 90 چگونه منکر و کافر شوم به نعمت تو %~% چو گفته باشم در صد قصیده طیان
# 91 ندید کس که مرا بود عادت انکار %~% ندید کس که مرا خاست تهمت کفران
# 92 حسد کنندم و درمان آن ندانم یافت %~% که دید هرگز داروی درد بی درمان
# 93 همیشه رنجه ام و هیچ رنج دانا را %~% ز رنج ها نبود چون عداوت نادان
# 94 درست و راست بگفتم به رحمت ایزد %~% نه راست گفت منازع به نعمت سلطان
# 95 همیشه تا بود از بهر حکم کون و فساد %~% ستاره در حرکات و سپهر در داوران
# 96 ستاره وار بر اقبال پیش دستی کن %~% سپهروار بر ایام کامرانی ران
# 97 همه مراد که جویی ز چرخ یافته گیر %~% همه نشاط که داری ز چرخ ساخته دان
# 98 به طبع دولت با همت تو در بیعت %~% به طبع نصرت با همت تو در پیمان
# 99 به حق که داند گفتن چنانکه داند گفت %~% ثنا و مدح تو مسعود سعدبن سلمان
# 100 بهار گردد بزمت چو این قصیده خوش %~% به لحن خواند ابوالفتح عندلیب الحان
PageV1P261
### || [genre: Q]
# 1 چون نهان گشت چشمه روشن %~% خاک را تیره گشت پیرامن
# 2 شب پر از در و گوهر و لؤلؤ %~% از گریبان چرخ تا دامن
# 3 از نهیب شب دراز و سیاه %~% برمیده کواکب از مسکن
# 4 متفرق بنات نعش از هم %~% به هم اندر خزیده نجم پرن
# 5 هست دیوار و بام را گویی %~% از سیاهی شب درو روزن
# 6 شب تاریک سرمه بود مگر %~% که ازو چشم زهره شد روشن
# 7 من بگشته ز حال و صورت خویش %~% در غم آن نگار سیم ذقن
# 8 گشته از ضعف همچو بی تن جان %~% مانده بر جای همچو بی جان تن
# 9 مونسم شمع و هر دو تن گریان %~% من ز هجر بت او ز مهر لگن
# 10 اشک او بر مثال زر عیار %~% اشک من از قیاس در عدن
# 11 همچو جان منش بسوزش دل %~% همچو رنگ منش به رنگ بدن
# 12 بر گل نظم چون هزار آوا %~% تا گه صبح می سرایم من
# 13 مدحت صاحب اجل منصور %~% مفخر آل احمد بن حسن
# 14 آنکه در آفرینش عالم %~% غرض او بد ز ایزد ذوالمن
# 15 از پی طبعش آفریده نشاط %~% وز پی مدحش آفریده سخن
# 16 آسمان گر ز همتش بودی %~% گشتی ایمن ز قحط و آز زمن
# 17 زادی از بوستان ز زر ترنج %~% رستی ا ندر چمن ز سیم سمن
# 18 ای گزیده چو علم در هر باب %~% وی ستوده چو فضل در هر فن
# 19 خلق و طبع تو گوهر و درست %~% حزم و عزم تو آتش و آهن
# 20 چون مدیحت مرا فصیح کند %~% حشمت تو مرا کند الکن
# 21 گر به خدمت همی کنم تقصیر %~% تات بر من تبه نگردد ظن
# 22 که همی من به خود بپردازم %~% از بلای زمانه ریمن
# 23 دوست تا از برم جدا گشتست %~% در برم دشمن است پیراهن
# 24 دوستان چون جفا کنند همی %~% من چه امید دارم از دشمن
# 25 گر چه دورم ز مجلس سامیت %~% من ازین بخت و دولت توسن
# 26 همچو قمری به باغ دولت تو %~% هستم استاده و گشاده دهن
# 27 می سرایم ثنا و مدحت تو %~% طوق مهرت فکنده بر گردن
# 28 تا دهد نور چرخ را خورشید %~% تا دهد زیب باغ را سوسن
# 29 دست تو سوی جام های نبید %~% چشم تو سوی لعبتان ختن
# 30 اصل جاه از جهان فضل بگیر %~% بیخ بخل از زمین آز بکن
PageV1P262
### || [genre: Q]
# 1 بیار آن مه دیده و مهر جان %~% که بنده ست و چاکرورا این و آن
# 2 از آن ماه پرورده مهر بخت %~% که از ماه تن دارد از مهر جان
# 3 چو بر کف گرفتیش گویی مگر %~% همی بر سمن بشکفد ارغوان
# 4 چو بر لب نهادیش گوید خرد %~% مگر آب نار است یا ناردان
# 5 ازو کس دهان ناف آهو نکرد %~% که نه زهره بستد ز شیر ژیان
# 6 چنان باشد اول که گویی مگر %~% ز سستی تنش را برآید روان
# 7 چنان گردد آخر که گویی تنش %~% دو دل دارد از باب زور و توان
# 8 چو گردد جوان پیر بوده چمن %~% می پیر زیبد ز دست جوان
# 9 زمین را ز دیبا بیاراستند %~% که روید همی لاله و ضیمران
# 10 سر کوه با افسر اردشیر %~% تن باغ با کسوت اردوان
# 11 چو افعی بپیچد همی شاخ از آنک %~% زمرد همی خیزد از خیزران
# 12 اگر دیده او شکوفه است زود %~% شود گفته چون دیده افعوان
# 13 چو شد زعفران بیز نگشاد هیچ %~% دهان را به خنده همی بوستان
# 14 کنون لب ز خنده نبندد همی %~% چو دامن تهی گشتش از زعفران
# 15 مرا ای به حسن تو خوبی ضمین %~% به مهر تو جانیست کرده ضمان
# 16 بهار ار نباشد مرا باک نیست %~% که قد تو سروست و روی ارغوان
# 17 تو ماهی و صدر من از تو فلک %~% تو حوری و بزم من از تو جنان
# 18 چو برداشتی جام روشن نبید %~% تو آن را قرین مه و زهره خوان
# 19 چو خرچنگم و شادی افزایدم %~% بلی چون کند ماه و زهره قران
# 20 بده می که تا یاد آید مرا %~% ز شبدیز در زیر بر گستوان
# 21 چو نازی به عزم شکار عدو %~% چو دیوی به زیر شهاب سنان
# 22 چو چرخی روان در طلوع و غروب %~% چو کوهی دوان در ضراب و طعان
# 23 کمانش دو پایست و تیرش دو دست %~% ولیکن به جستن چو تیر از کمان
# 24 ز سمش همی در کف نعل بند %~% شکسته شود پتک های گران
# 25 به داس آنچه بر دارد از نعل او %~% دگر اسب را نعل بستن توان
# 26 همی سایه با او برابر رود %~% گه سبق اگر نه ببردی رهان
# 27 به دریای خون کشتی جانور %~% رکاب و عنان لنگر و بادبان
# 28 بجنبد چو کوه ار بداری رکاب %~% بپرد چو باد ار گذاری عنان
# 29 نه کشتیست ابریست بارانش خوی %~% برو تازیانه ست باد بزان
# 30 خروشنده رعدش چو غران صهیل %~% درخشنده نعلش چو برق یمان
# 31 یکی پرنیان رنگ پرنده ای %~% که سندانست با زخم او پرنیان
# 32 چو از آتش نعل آهن تنان %~% ز گرد سپه سر برآرد دخان
# 33 تو گویی که در بوته کارزار %~% زبرجد همی حل کند بهرمان
# 34 ز محسوس برتر به حد و گهر %~% ز معقول کمتر به کردار و شان
# 35 ز چیزی که حس یقین عاجزست %~% نیابد عقل و گمان وصف آن
# 36 صفت چون کنم گوهری را که او %~% فزون از یقین است و دور از گمان
# 37 شد آسوده از قبضه او کفم %~% از آنم چنین رنجه و ناتوان
# 38 کنون لعبتی تیزتگ بایدم %~% که انگشت من باشدش زیر ران
# 39 دل ما نهانست و رازش پدید %~% دل او گشادست و رازش نهان
# 40 زبان درست از گشاده دهن %~% کند هر چه خواهیم گفتن بیان
# 41 پس او ضد ما آمد اندر سخن %~% که بسته دهانست و کفته زبان
# 42 اگر دو زبانست نمام نیست %~% در آن دو زبانیش عیبی مدان
# 43 که او ترجمان زبان و دلست %~% جز از دو زبان چون بود ترجمان
# 44 اگر استخوانیست از شکل و رنگ %~% چرا گشت ازو خون تیره روان
# 45 به فر همایست لیکن همای %~% نیارد ز منقار سود و زیان
# 46 همای استخوان خورد و هرگز که دید %~% که فر هما آید از استخوان
# 47 چو مرغیست در بوستان خرد %~% سراینده نامه باستان
# 48 اگر ممکنستی به حق خدای %~% من از دیدگان سازمش آشیان
# 49 ازیرا که در مدح خاص ملک %~% جهانی به هم برزند یک زمان
# 50 محمد که رایش مه از آفتاب %~% محمد که جاهش بر از آسمان
# 51 شرف گوهر خدمتش را به طوع %~% چو جزع یمانست بسته میان
# 52 کم از پایه قدر او هفت چرخ %~% کم از مایه خشم او هفتخوان
# 53 نهان گرددی قرص گیتی فروز %~% اگر گرددی همت او عیان
# 54 زهی رای تو مایه هر مثل %~% زهی جود تو اصل هر داستان
# 55 نه یکساله عمر تو گشته ست چرخ %~% نه یکروزه جود تو دادست کان
# 56 دهان و کفت ابر و خورشید شد %~% که آن در نثارست و این زرفشان
# 57 نه این از پی آن ببیند اثر %~% نه این از ره آن بیابد نشان
# 58 چو جاه تو شد عدل را بدرقه %~% چو رای تو شد ابر را دیدبان
# 59 شود در پی راه بخل و نیاز %~% سخا و عطای تو در هر مکان
# 60 ز جود تو چون گشت مال و نیاز %~% شکسته سپاه و زده کاروان
# 61 نخواهی ثنا تا عطاهای تو %~% ستانندگان را بود رایگان
# 62 نجویی همی مایه را هیچ سود %~% زهی سخت بی باک بازارگان
# 63 عیار سخا را به عامه شمر %~% چو حملان بر آن افکند امتنان
# 64 تو یک عیب داری و خالی ز عیب %~% نباشد مگر ایزد مستعان
# 65 بگفتم همه عیب اینست و بس %~% که جودست بر گنج تو قهرمان
# 66 تو انصاف ده چون بماند رمه %~% چو از گرگ درنده سازی شبان
# 67 جهان بزرگی تو نشگفت اگر %~% عطای تو گنجی بود شایگان
# 68 به وصف تو ای کرده وصفت ملک %~% به مدح تو ای گفته مدحت جهان
# 69 ز معنی همی آن فراز آمدم %~% که لفظش نگنجد همی در دهان
# 70 بترسد همی کشتی نظم من %~% که دریای مدحت ندارد کران
# 71 به سازنده آسمان و زمین %~% طرازنده نوبهار و خزان
# 72 که از بهر بخشش نگویم ثنا %~% تو را ای به بخشش زمین و زمان
# 73 نه محکم بود مرکز دوستی %~% چو پرگار باشد بر او سوزیان
# 74 فزونست ده سال تا من کنون %~% نه با دوستانم نه با دودمان
# 75 نه دل بیندم لذت نوبهار %~% نه تن یابدم نعمت مهرگان
# 76 من آن خوارم اندر جهان ای شگفت %~% که نیکو نگه داردم پاسبان
# 77 به حصن حصین اندرم آرزوست %~% که بینند حصن حصینم حصان
# 78 ز من دوستان روی برتافتند %~% نه کس دستیار و نه کس همزبان
# 79 ز نامم دهانشان بسوزد مگر %~% که هرگز نگفتند چون شد فلان
# 80 اگر مرده ام هم بباید کفن %~% وگر زنده ام هم بیرزم به نان
# 81 اگر گوهرم چند خواهد گرفت %~% عیارم چو زر این سپهر کیان
# 82 چه درآتش حبس بگدازدم %~% نه بر سنگ گوهر کنند امتحان
# 83 مرا جای کوهست و اندوه کوه %~% تنم در میان دو کوه کلان
# 84 فلک بر سرم اژدهایی نگون %~% زمین زیر من شرزه شیر ژیان
# 85 نه در زیر دندان آن تن ضعیف %~% نه با زخم چنگال این دل جبان
# 86 به رنج ار بکاهم ننالم ز غم %~% ز چرخ ار بمیرم نخواهم امان
# 87 چو کورست گردون چه خیر از هنر %~% چو کرست گردون چه سود از فغان
# 88 نه روز و شب این روزگار ابلقست %~% سرشتست در طبع ابلق خران
# 89 زمانه که با چون منی بد کند %~% چرا خواندش عقل بسیار دان
# 90 وگر چرخ کرد این بدیها چرا %~% بدین گشت با چرخ همداستان
# 91 جهان را چو من هیچ فرزند نیست %~% به من بر چرا گشت نامهربان
# 92 همه کام دلخواه از اقبال بین %~% همه داد سر بر ز دولت ستان
# 93 ز رای تو قدر تو چون مهر و ماه %~% ز خوی تو صدر تو چون مشک و بان
# 94 مبیناد عمر تو بوی فنا %~% مبیناد جاه تو روی هوان
# 95 به دولت به ناز و چو دولت به پای %~% ز نعمت به بال و چو نعمت بمان
# 96 به هر باغ چهرت چو گل تازه روی %~% به هر بزم طبعت چو مل شادمان
# 97 ز اقبال و افضال هر ساعتی %~% طریقی گشای و نهالی نشان
# 98 چو اختر همه تازگی ها بیاب %~% چو گردون همه آرزوها بران
PageV1P263
### || [genre: Q]
# 1 پیرگشته جهان به فضل خزان %~% شد به اقبال خاص شاه جوان
# 2 بوستانیست بزم فرخ او %~% برده مایه ز رتبت نیسان
# 3 دیدگانند نسترن چهره %~% مطربانند عندلیب الحان
# 4 گل و لاله ست باده سوری %~% یافته بوی این و گونه آن
# 5 دست خاص ملک چو ابر بهار %~% کرده بر باغ مکرمت باران
# 6 عمده مملکت رشید که ملک %~% زو بیفروخت چون ز مهر جهان
# 7 آنکه پیشش زمانه بست و گشاد %~% خدمت و مدح را میان و دهان
# 8 داده دعوی جود را انصاف %~% کرده درد نیاز را درمان
# 9 شب کینش ندیده تابش صبح %~% سود مهرش ندیده بوی زیان
# 10 تا ترش گشت روی هیبت او %~% کند شد شیر چرخ را دندان
# 11 هر چه ویران کند سیاست او %~% نکند روزگارش آبادان
# 12 وانچه آباد کرده همت او %~% کرد نتواندش فلک ویران
# 13 کرد جودش چو میزبانی کرد %~% آرزوهای خلق را مهمان
# 14 زین سبب تیغ همتش کردست %~% ای شگفتی نیاز را قربان
# 15 ای ستوده جواد هر مجلس %~% وی نبرده سوار هر میدان
# 16 تحفه بس بدیعی از گردون %~% هدیه بس شریفی از گیهان
# 17 بهتر از خدمت تو نیست پناه %~% برتر از مدحت تو نیست بیان
# 18 ساخته در تن از هوای تواند %~% این مخالف شده چهار ارکان
# 19 گر نبودی ز حرص خدمت تو %~% کالبد کی قبول کردی جان
# 20 روشن از تست عالم اقبال %~% تازه از تست روضه احسان
# 21 محمدمت را ز جاه تو تمکین %~% مکرمت را ز طبع تو امکان
# 22 از سخای تو می بگرید ابر %~% از عطای تو می بگرید کان
# 23 پای قدرت کبود کرد و سیاه %~% به لگد روی و تارک کیوان
# 24 هر که جوید ز دست تو روزی %~% نیست ممکن که باشدش حرمان
# 25 وانکه قرب جوار جاه تو داشت %~% هیچ باکی ندارد از حدثان
# 26 وانکه از بأس و سطوت تو بخست %~% داد نتواندش زمانه امان
# 27 وانکه از نصرت تو خالی ماند %~% به هزیمت گریزد از خذلان
# 28 بر نکو خواه تو ظلام ضیاست %~% بر بداندیش تو هوا زندان
# 29 تند کوهی است حزم تو که فکند %~% لرزه بر کوه بابل و سهلان
# 30 تیز تیغی است عزم تو کآن را %~% نصرت و فتح صیقل است و فسان
# 31 عدل را جامه ایست حشمت تو %~% که نگرداندش فلک خلقان
# 32 ملک را نامه ایست سیرت تو %~% از هنر سطر و از خرد عنوان
# 33 صورت هر خبر که در گیتی است %~% دیده تدبیر تو به چشم عیان
# 34 هدف هر یقین که عالم راست %~% دوخته رای تو به تیر کمان
# 35 تویی آن راد کف کجا رادی %~% کرده ای بر همه جهان تاوان
# 36 جود هر دعویئی که خواهد کرد %~% به ز کف تو نیستش برهان
# 37 در جهان جست امید نعمت را %~% جو به درگاه تو نیافت نشان
# 38 چون در آن نعمت کثیر افتاد %~% بحر کردار ازو ندید کران
# 39 از برای تو آفریده مگر %~% هر چه نیکی است ایزد سبحان
# 40 همه الهام ایزدی باشد %~% هر چه در خلق تو دهند نشان
# 41 گفته و کرده تو را لایق %~% نص اخبار و آیت قرآن
# 42 چون کند تیز دشنه پیکار %~% روز بازار خنجر و پیکان
# 43 به کتف در جهد درخش حسام %~% به جگر بر زند شهاب سنان
# 44 این گران سر شود به زخم سبک %~% وان سبک دل شود به زخم گران
# 45 پشت را خم دهد شکنج زره %~% گوش را کر کند صریر کمان
# 46 تاب گیرد حسام چون آتش %~% سوی بالا کشد روان چو دخان
# 47 بر هوا ترس مرگ بنگارد %~% دهن شیر و دیده ثعبان
# 48 تو برانگیزی آفتاب نهاد %~% آن هیون هیکل فلک جولان
# 49 دل نداند که او چه خواهد کرد %~% او بداند که می چه خواهد ران
# 50 باد ساکن کنی به پای و رکاب %~% کوه گردان کنی به دست و عنان
# 51 به کف آن آبدار آتش زخم %~% کآب او دل کند چو آتشدان
# 52 بزنی بر میانه مغفر %~% بکشی تا به دامن خفتان
# 53 و این چنین معجزه تو دانی و بس %~% شاد باش ای سپهبد سلطان
# 54 پادشا بوالمظفر ابراهیم %~% که نیارد چو او هزار قران
# 55 شده زو تازه عزم اسکندر %~% مانده زو زنده عدل نوشروان
# 56 خشم او تف آتش دوزخ %~% عفو او آب چشمه حیوان
# 57 هر چه اندر جهان همه شاهیست %~% پیش او بوسه داده شادروان
# 58 گشته بر بد سکال دولت او %~% هر گلستان که بود خارستان
# 59 حاسدش در سؤال خشک دهن %~% دشمنش در جواب گنگ زبان
# 60 هر که دل کج کند بر او گردد %~% سوخته دل همچو لاله نعمان
# 61 ور به بد بنگرد بر او گردد %~% چشم او چشم نرگس از یرقان
# 62 گر ز ادبار خویش طایفه ای %~% به هوس گشته اند بی سامان
# 63 از سراسیمگی نمی بینند %~% کام آشفته اژدهای دمان
# 64 تو نگه کن که جان ایشان را %~% چه رساند به عاقبت طغیان
# 65 رمه را گرگ زود دریابد %~% چون کند گم رده سپرده شبان
# 66 مگر از بهر طوق طاعت شاه %~% گشته پرورده گردن عصیان
# 67 مگر از بهر حق نعمت شاه %~% عالمی را فرو خورد کفران
# 68 ای جهان را ز تو پدید شده %~% همه آثار رستم دستان
# 69 تو بسی با هزار ببر شمند %~% تو بسی با هزار شیر ژیان
# 70 دل بر این و بر آن مبند که چرخ %~% همه این ملک را برد فرمان
# 71 کرده اند اختران سیاره %~% به ثباتش هزار سال ضمان
# 72 به سر آرد تمام زود نه دیر %~% لشکر شاه ملک ایلک و خان
# 73 بزدوده حسام آب چو باد %~% بر چمن حله ای فکنده خزان
# 74 باغ را چون کنار سایل تو %~% پر ز دینار کرد باد بزان
# 75 هر چه گردش بهار سوزن کرد %~% تیر ماهش همی کند یکسان
# 76 همه از دیده خود بپالاید %~% دختر رز به خانه دهقان
# 77 می بخواه و به خرمی بنشین %~% وآنکه خواهی ز بندگان بنشان
# 78 داد گیتی بدادی اندر جود %~% داد سرما ز خز و می بستان
# 79 دشمنان را به موج مرگ انداز %~% دوستان را به اوج چرخ رسان
# 80 لشکری را ز مفلسی برکش %~% عالمی را ز نیستی برهان
# 81 مرغزار نشاط را بنیاد %~% به وزیر آن هزبر هندستان
# 82 آنکه از گوهرش به چرخ رسید %~% رتبت گوهر بنی شیبان
# 83 شرح احوال من ز من بشنو %~% چه شنوی از فلان و از بهمان
# 84 بنده ام تو را به طوع و به طبع %~% برسیده ز تو به نام و بنان
# 85 مدحت تو مرا عروس ضمیر %~% صفت تو مرا نگارستان
# 86 تحفه و هدیه منت همه روز %~% درج در و طویله مرجان
# 87 بس گران می فروشمش به بها %~% گرچه من می خرم به طبع ارزان
# 88 شرف مجلس تو می خواهم %~% نه کفایت من از بهای گران
# 89 گر جهانی به ساعتی بدهی %~% در نیاید به چشم جود تو آن
# 90 جامه افزون دهی ز سیم و ز زر %~% که بود بر عیارشان حملان
# 91 از تو پیش خدای می گویم %~% شکرهای مکارم الوان
# 92 نیست چیزی جز آنکه از بحرم %~% به گهر موج زد زمین و زمان
# 93 شعر من گشته فخر هر دفتر %~% نام من گشته تاج هر دیوان
# 94 حاسدان گشته خاسر و خائب %~% دشمنان مانده خیره و حیران
# 95 آنچه گفتم همه حقیقت دان %~% وآنچه گویم همی مجاز مدان
# 96 شب بی روز و درد بی داروست %~% حسد دون و کینه نادان
# 97 تا بود بر فلک طلوع و غروب %~% تا بود در زمین مکین و مکان
# 98 بر همه جنس دست نصرت یاب %~% بر همه نوع کام نهمت ران
# 99 در شرف چون شرف بتاب و بگرد %~% در طرب چون جهان بپا و بمان
# 100 به سخن ابروار لؤلؤ بار %~% به سخا مهروار زر افشان
# 101 گوش تو گه به لحن خنیاگر %~% هوش تو گه به قول مدحت خوان
# 102 بسته پیشت کمر دو پیکروار %~% بت مشکوی و لعبت کاشان
PageV1P264
### || [genre: Q]
# 1 ویژه می پیر نوش گشت چو گیتی جوان %~% دل چو سبک شد ز عشق در ده رطل گران
# 2 بر ارغوان بیش خواه از ارغوان رخ بتی %~% چو ارغوان باده ای که رخ کند ارغوان
# 3 خانه اندوه را زیر و زبر کن همی %~% زانکه به طبع و نهاد زیر و زبر شد جهان
# 4 از ابر تاریک رنگ شد آسمان چون زمین %~% وزاشکفه گونه گون گشت زمین آسمان
# 5 بتاز در مرغزار بناز در جویبار %~% بغلط در لاله زار بنشین در بوستان
# 6 قرابه سر بلیف ز باد کورآوری %~% مرغی در گردنا به لاف آری و جان
# 7 گرد بلا کن مگر در وی جفا کن مبین %~% نزد دغا کن مباز لفظ خطا کن بران
# 8 کام زیادت مجو کار زیادت مکن %~% سخن زیادت مگوی خلق زیادت مخوان
# 9 بس بود ار بخردی تو را سخنگوی بزم %~% سر ز سرین لعبتی بتی بریشم زبان
# 10 رویش سینه مثال ساقش دیده نگار %~% گردن ساعد نهاد گوشش انگشت سان
# 11 پنجه پهنش ز عاج بینی سختش ز ساج %~% چوبک پشتش ز مورد پهلویش از خیزران
# 12 لنگ ولیکن نه سست زرد ولکن نه زشت %~% گنگ و نگردد خموش ضخم و نباشد گران
# 13 نیست عجب گرز گوشت جداش کردند رگ %~% چون ز بر پوستش بنهادند استخوان
# 14 هوای جان را همی هواش گیرد از آنک %~% هواست او را سخن هواست او را زبان
# 15 ذاتش دارد به فعل ز هفت کوکب هنر %~% از آن ببستش خرد به هفت پرده میان
# 16 خود مگر زعفران که گشتش اندام زرد %~% اکنون شادی دهد دل را چون زعفران
# 17 راست نگردد به طبع تاش نمالند گوش %~% ناید اندر سخن تا بنخسبد ستان
# 18 غنوده نازنین که باشدش چون غنود %~% ران و کف دلبری زیر کف و زیر ران
# 19 خفته ز آواز او رامش بیدار دل %~% کودک و گوید تو را ز باستان داستان
# 20 جان او را دستیار دل او را دوستدار %~% طبع ورا سازوار عقل ورا ترجمان
# 21 به مهر همتای طبع به طبع همتای عقل %~% به لهو انباز دل به لحن انباز جان
# 22 بریست او را تهی که دل نباشد درو %~% راز دل خود به خلق فاش کند در زمان
# 23 آنکه بود یک زبان راز کند آشکار %~% هشت زبان ممکنست که راز دارد نهان
# 24 کرده ز یکپاره چوب ناخن از شکل و رنگ %~% که در نوازش ازو همی برآرد فغان
# 25 بتی است کز بهر او گر شودی ممکنم %~% دو قسمتم باشدی با او جان و روان
# 26 بباش مسعود سعد بر آنچه گویی همی %~% حق را باطل مکن یقین مگردان گمان
# 27 بی این لعبت مباش بی این پیکر مزی %~% چنین کن ار ممکنست جز این مکن تا توان
# 28 تا نبود نعمتی بباش مهمان خویش %~% چو نعمت آری به دست مباش جز میزبان
# 29 رای شرف خیزدت بر سر همت نشین %~% بار ثنا بایدت نهال رادی نشان
# 30 تند جهان رام شد تند مکن جان و دل %~% تیز فلک نرم شد تیز مشو زین و آن
# 31 مصاف دشمن بدر دیده حاسد بدوز %~% حشمت این برکشوب هیبت آن برفشان
# 32 بسنده باشد تو را تیر و کمان نبرد %~% تیر خرد مهتری وجودش اندر کمان
# 33 منصور آن نامور که ده یک یک عطاش %~% نداشت دارنده دهر نزاد زاینده کان
# 34 تنگ شدی جان خلق ز رحمت عام او %~% گر چو هوا نیستی که او نگیرد مکان
# 35 درخت اقبال را همچو زمین را درخت %~% بنان افضال را همچو قلم را بنان
# 36 نقطه ای از وهم او نگنجد اندر ضمیر %~% نکته ای از فضل او نیاید اندر بیان
# 37 چو بر گراید عنان دهرش بوسد رکاب %~% چون بنماید رکاب چرخش گیرد نشان
# 38 هنر سواری دلیر که روی میدان ازو %~% چو کاغذ از کلک او ز نعل گیرد نشان
# 39 تمام در روی او که کرد یارد نگاه %~% ز نور خورشید را که دید یارد عیان
# 40 مخائل سروری به کودکی زو بتافت %~% چو بر چمن شد دو برگ بوی دهد ضیمران
# 41 ای به کف از فقر و آز روی زمین را سپر %~% وی به دل از جهل و ظلم خلق جهان را امان
# 42 اگر بنامت یکی برون خرامد به جنگ %~% نام تو گرداندش باری چرخ کیان
# 43 بپوشد او را ز پوست باره او را به چرم %~% طبع چو ماهی و گرگ جوشن و برگستوان
# 44 ماه وفای تو را کسوف نامد ز عذر %~% گلبن جود تو را خار نگشت امتنان
# 45 گرفته راه امید نشسته رهبان عقل %~% که کاروان سخاش نگسلد از کاروان
# 46 چو نوبهار گزین خرمی از هر فلک %~% چو آسمان برین ایمنی از هر زیان
# 47 مال تو یکساعت است گنج تو ناپایدار %~% رو که برآسوده ای ز خازن و قهرمان
# 48 وصف تو چون گویمی جهان نیارد چو تو %~% اگر جهان نیستی مادر نامهربان
# 49 هر که ثنای تو را حد و نهایت نهاد %~% بحر و فلک را بجهد جست میان و کران
# 50 گویمش این احتراق نه از قران خیزدی %~% که نیست با آفتاب و ای تو کرده قران
# 51 گر به مدیح و به شکر داده ام انصاف تو %~% رای تو با من به جور چراست همداستان
# 52 اوج تو جویم ز چرخ چه داریم در حضیض %~% عز تو جویم ز دهر چه داریم در هوان
# 53 تازیم از بهر آن ضعیف مانده به جای %~% ز عجز چون صورتی ریخته بر بهرمان
# 54 موی برآورد غم بر سر شادی من %~% وز غم موی سپید مویی گشتم نوان
# 55 اگر شدم ناتوان ز پیری آری رواست %~% مرد ز پیری شود ای عجبی ناتوان
# 56 ز بس که چون عندلیب مدح سرائیدمت %~% کرد مرا روزگار خانه چون آشیان
# 57 سوخته خاکسترم از آنکه نگذاشت چرخ %~% از آتشم جز شرار از شررم جز دخان
# 58 اگر به نزدیک خلق خوارم و نایم به کار %~% روز نگهبان چراست بر من و شب پاسبان
# 59 همی ببارد چو ابر بر سر من هفت چرخ %~% هر چه بلا آفرید ایزد در هفتخوان
# 60 به مغزم اندر نشاند وز جگرم درگذشت %~% حد کشیده حسام نوک زدوده سنان
# 61 چنان فتاد آن درین که خار در برگ گل %~% چنان گذشت آن ازین که سوزن از پرنیان
# 62 مرا برون آر تو که آهوی مشک ناب %~% نبود و نبود مگر شکار شیر ژیان
# 63 چو گوهرم بازگیر ز بهر تاج هنر %~% چو زر بدین و بدان مرا مده رایگان
# 64 نیم چو بد عهد زر به زیر هر نام رام %~% به قدر و پایندگی چو گوهرم زامتحان
# 65 تیغم و طبعم به فضل تیز کند تیغ عقل %~% جز گهر من که دید هرگز تیغ و فسان
# 66 تا به دو قسمت جهان بهره دهد خلق را %~% لذتش اندر بهار نعمتش اندر خزان
# 67 چرخ سخایی چو چرخ روشن و عالی بگرد %~% کوه وفایی چو کوه ثابت و ساکن بمان
# 68 لهو و نشاط تو گرم سایه عیشت خنک %~% فکرت و رای تو پیر دولت و بختت جوان
# 69 جهان و تأیید باد تو را مشیر و مشار %~% سپهر و اقبال باد تو را معین و معان
# 70 فدای جان تو باد این سخن جان فزای %~% که ماند خواهد جان جاوید اندر جهان
PageV1P265
### || [genre: Q]
# 1 چو کردم از هند آهنگ حضرت غزنین %~% بر آن محجل تازی نهاد بستم زین
# 2 شبی شده به من آبستن و من اندر وی %~% ز ضعف سمع و بصر سست مانده همچو جنین
# 3 هوا سیاه تر از موی زنگیان و شهاب %~% چو باد یافته از دست دیلمان زوبین
# 4 چنین رهی و چپ و راستش قضا و قدر %~% چو ببر داده نخیز و چو شیر کرده کمین
# 5 سراب پشت زمین کرده پر تف دوزخ %~% سموم روی هوا بسته از دم تنین
# 6 چو رنج هجران در کوه سنگ تو بر تو %~% چو زلف خوبان در حوض آب چین بر چین
# 7 گهی به دشت شدی همعنان من صرصر %~% گهی به کوه شدی همرکاب من پروین
# 8 ز هول تن متفکر مرا ضمیر و خرد %~% ز بیم جان متحیر مرا گمان و یقین
# 9 بلا دماغ مرا آب داده بی آتش %~% اجل روان مرا خطبه کرده بی کابین
# 10 نخفت چشمم در راه لحظه ای گر چند %~% ز ریگ و سنگ بسی بود بستر و بالین
# 11 بدان ببردم ازو جان که بود پیوندم %~% ثنا و مدحت خاص خدایگان زمین
# 12 عماد دولت عالی جمال ملک رشید %~% که پای قدرش بسپرد اوج علیین
# 13 رسوم ملک نهاد و طریق عدل گشاد %~% به عزم های درست و به رایهای متین
# 14 سپهر دولت او را همی دهد تعلیم %~% صواب فکرت او را همی کند تلقین
# 15 به پای جاه فکرت را کشیده زیر رکاب %~% به دست امر جهان را گرفته زیر نگین
# 16 شتاب عزمش را سجده برده باد وزان %~% درنگ حزمش را قبله کرده کوه رزین
# 17 چو روز کرد ایادیش جود را روشن %~% چو کوه داد معالیش ملک را تسکین
# 18 ز خاک و باد نماید اثر به حزم و به رزم %~% ز آب و آتش گوید سخن به مهر و به کین
# 19 غمی شدست ز جودش به کوه زر عیار %~% خجل شدست ز دستش به بحر در ثمین
# 20 زهی به دولت تو پایدار نصرت و فتح %~% زهی به نصرت تو نامدار دولت و دین
# 21 که یافته ست در احکام عدل چون تو حکم %~% که داشتست در اطراف ملک چون تو نگین
# 22 نهاده رتبت تو بر سپهر گردان پای %~% فکنده سطوت تو بر قضا نافذ زین
# 23 سیاست تو ز آب روان برآرد گرد %~% کفایت تو ز سنگ سیه براند هین
# 24 ز جود تو شمری گشت دجله بغداد %~% ز خشم تو شرری گشت آذر برزین
# 25 حشر ز جود تو خواهد سحاب لؤلؤ بار %~% مدد ز خلق تو جوید نسیم مشک آگین
# 26 اگر لطافت تو جان دهد به شیر بساط %~% سزد که هیبت او جان برد ز شیر عرین
# 27 ز بهر تیغ تو دشمن قوی کند گردن %~% ز بهر شیر همی پرورد گوزن سرین
# 28 چرای مردم در مرغزار همت تست %~% ازان به روی بهی باشد و به جسم ثمین
# 29 بزرگ بار خدایا نکو شناخته ای %~% که نیست یک تن چون من تو را رهی و رهین
# 30 ز بهر مدح تو خواهم دو گوش قصه شنو %~% ز بهر روی تو دارم دو چشم گیهان بین
# 31 سه هفته بیش نبودم به بوم هندستان %~% اگر چه بود به خوبی چو روی حورالعین
# 32 رهی گذاشته ام کز نهیب وحشت او %~% به سوی دوزخ یازد همیشه دیو لعین
# 33 ز تنگ بیشه او کم برون شد نخجیر %~% به تند پشته او بد برآمدی شاهین
# 34 گواه بر من یزدان که بهر خدمت تو %~% مرا نداشت زمانی مگر نژند و حزین
# 35 عنان بخت گرفته هوای مجلس تو %~% همی کشید مرا تا به حضرت غزنین
# 36 دعات گویم پیوسته با دل تحقیق %~% ثنات گویم همواره بر سر تحسین
# 37 به نزد خالق والله که مستجابست آن %~% به نزد خلقان بالله که مستحب است این
# 38 همیشه تا ببر عاقلان شود موصوف %~% به ثقل خاک کثیف و به لطف ما معین
# 39 ز چرخ نور دهد زهره و مه و خورشید %~% به باغ بوی دهد سنبل و گل و نسرین
# 40 هر آن مراد که داری ز کردگار بیاب %~% هر آن نشاط که داری ز روزگار ببین
# 41 نموده طاعت امر تو را قضا و قدر %~% نهاده گردن حکم تو را شهور و سنین
# 42 بلند قدر تو با اوج چرخ کرده قران %~% خجسته فال تو به انجم سعد گشته قرین
# 43 جهانت مادح و داعی سپهر و دولت رام %~% زمانه بنده و چاکر خدای یار و معین
# 44 تو آن کسی که دعای تو بر زمین نرود %~% که نه فریشتگان ز آسمان کنند آمین
PageV1P266
### || [genre: Q]
# 1 تبارک الله بنگر میان ببسته به جان %~% ز بهر خدمت سلطان سپهبد سلطان
# 2 بلند رای علی خاص خسرو ابراهیم %~% که نه بقدرش چرخ است و نه به جودش کان
# 3 همی نتازد جز بهر نصرت اسلام %~% همی نکوشد جز بهر قوت ایمان
# 4 نه روز یارد کردن دلش نشاط سبک %~% نه خواب یارد دیدن به شب دماغ گران
# 5 به رای خویش کند کار همچو چرخ بلند %~% به چنگ خویش کند صید همچو شیر ژیان
# 6 زمانه باشد مقهور چون برد حمله %~% سپهر باشد مأمور چون دهد فرمان
# 7 قضا بترسد و چرخ و فلک بپرهیزد %~% ز نامه ای که علی خاص باشدش عنوان
# 8 به رای چرخی کان را نباشد اندازه %~% به طبع بحری کان را نیوفتد نقصان
# 9 نه به آستانه جاهش رسیده هیچ یقین %~% نه بر کرانه مدحش گذشته هیچ گمان
# 10 خجسته مجلس او را ز دولتست بساط %~% زدوده خنجر او را ز نصرتست فسان
# 11 نگر چه کرد او در کار جنگوان امسال %~% به رمح خطی و تیر خدنگ و تیغ یمان
# 12 چو سرکشیدند از خط و خط بدبختی %~% به جان و نفس امل برکشیدشان خذلان
# 13 عمید و خاصه سالار شهریار اجل %~% بساخت از پی کوشش چو رستم دستان
# 14 نه گشته تاری از موی بندگانش کم %~% نه پالهنگی گشته ز مرکبانش زیان
# 15 به کارزار شد و فتح کرده باز آمد %~% به رای روشن و عزم درست و بخت جوان
# 16 شده سپاهی از ذوالفقار او بی سر %~% شده جهانی از کارزار او ویران
# 17 سپه گردان از کارزار او خیره %~% نجوم تابان اندر حسام او حیران
# 18 نه نور داده چو تیغش ز گرد برق درخش %~% نه پویه کرده چو رخشش به دشت بادبزان
# 19 ز تف دماغ بجوشید زیر هر مغفر %~% ز جوش گشت جگر پاره زیر هر خفتان
# 20 به نور روی دلارام شد فروزان تیغ %~% به شکل ابروی معشوق خم گرفت کمان
# 21 چو خواب در سر مردان مرد جست حسام %~% چو وهم در دل گردان گرد رفت سنان
# 22 نه جای یافت همی در دماغ جز خنجر %~% نه راه برد همی سوی دیده جز پیکان
# 23 هوا و خاک ز گرد و ز خون به گونه و رنگ %~% بنفشه طبری گشت و لاله نعمان
# 24 عقاب وار قضا برگشاده تیز دو چنگ %~% نهنگ وار اجل باز کرده پهن دهان
# 25 به رزمگاه درآمد چو حیدر کرار %~% به دست قبضه آن ذوالفقار ملک ستان
# 26 چنان نمود همی خنجرش ز تیره غبار %~% چنانکه آتش سوزنده در میان دخان
# 27 چنان بگشت که گفتی هزار دارد دل %~% چنان شتافت که گفتی هزار دارد جان
# 28 بشد ز جای زمین چون فرو گرفت رکاب %~% بماند چرخ ز گردش چو برکشید عنان
# 29 زمانه وار همی کند هر چه یافت ز جای %~% اجل نهاد همی برد هر چه دید روان
# 30 اگر نه از پی دشمنش را به کار شدی %~% به هیچ حال نجستی ز تیر او حدثان
# 31 وگرنه مرگ ز یاران او یکی بودی %~% نیافتی ز حسامش به هیچ روی امان
# 32 زهی ستوده خلق خدای عز و جل %~% زهی گزیده و خاص خدایگان جهان
# 33 فراخته ست برای تو مملکت رایت %~% فروخته ست به روی تو شهریار ایوان
# 34 سپهر طبعی در صدر مسند مجلس %~% زمانه فعلی در گرد مرکب و میدان
# 35 سپاه عزم تو را پیشرو بود نصرت %~% خلاف رأی تو را راهبر بود حرمان
# 36 حسان و نیزه و تیر تو بگذرد که زخم %~% ز مغز روی و دل سنگ و تارک میدان
# 37 شکسته گشت به تیغ تو لشگر کفار %~% خراب شد به سپاه تو کشور افغان
# 38 ز بس که سوخته جان و رانده خون گشت %~% زمین و آب به رنگ خماهن و مرجان
# 39 به سور فتح تو مزمر همی زند زهره %~% به سوک دشمنت اندر کبود شد کیوان
# 40 تمام گفت ندانم ثنا و مدحت تو %~% گرم برون دمد از تن به جای موی زبان
# 41 زبان نگفت جز از بهر مدحت تو سخن %~% قلم نبست جز از بهر خدمت تو میان
# 42 چو بوی وصف تو یابد همی بخندد طبع %~% چون نور مدح تو بیند همی بنازد جان
# 43 به راه کرد بهار خجسته استقبال %~% ز شادکامی روی تو خرم و خندان
# 44 دریغ داشت سم مرکب تو را از خاک %~% بساط کرد زمین را به لاله و ریحان
# 45 ز سرو پر قد ممشوق گشت ساحت باغ %~% ز لاله پر رخ معشوق گشت لاله ستان
# 46 به باغ عز تو گلبن همی فشاند گل %~% به نظم مدح تو بلبل همی زند دستان
# 47 بزرگوارا آنی که در جهان چون تو %~% به هر هنر ندهد هیچ جای خلق نشان
# 48 مرا کنون تو خداوندی و تو خواهی بود %~% کراست چون تو خداوند در همه گیهان
# 49 بهای خویش ز تو چند بار یافته ام %~% گران خریدی مفروش مرمرا ارزان
# 50 یکی حکایت بشنو ز حسب حال رهی %~% به عقل سنج که عقلست عدل را میزان
# 51 بر این حصار مرا با ستاره باشد راز %~% به چشم خویش همی بینم احتراق و قران
# 52 منم نشسته در پیشم ایستاده به پای %~% خیال مرگ و دهان باز کرده چون ثعبان
# 53 گسسته بند دو پای من از گرانی بند %~% ضعیف گشته تن من ز محنت الوان
# 54 بلای من همه بود از رجا و از محمود %~% که گشته بادا این هر دو خرطه سبع روان
# 55 وگرنه کس را از من همی نیاید یاد %~% که هست یا نه مسعود سعدبن سامان
# 56 نشسته بودم در کنج خانه ای بدهک %~% به دولت تو مرا بود سیم و جامه و نان
# 57 چو بر حصار گذشتی خجسته رایت تو %~% شدی دمادم بر من مبرت و احسان
# 58 کنون نگویم کاحسان تو ز من ببرند %~% که چون حساب کنم بر شود ز عقد بنان
# 59 به دولت تو مرا نیست انده نفقات %~% ز خلعت تو مرا نیست جامه خلقان
# 60 ولیک کشت مرا طبع این هوای عفن %~% ز حیر گشتم از این مردمان بی سامان
# 61 نه مردمیست که با او سخن توان گفتن %~% نه زیرکیست که چیزی ازو شنید توان
# 62 اگر نبودی بیچاره پیر بهرامی %~% چگونه بودی حال من اندرین زندان
# 63 گهی صفت کندم حالهای گردش چرخ %~% گهی بیان دهدم رازهای چرخ کیان
# 64 مرا ز صحبت او شد درست علم نجوم %~% حساب هندسه و هیأت زمین و مکان
# 65 چنان شدم که بگویم بر گمان به یقین %~% که چند باشد یک لحظه چرخ را دوران
# 66 چنان کنم که دگر سال اگر فرستم شعر %~% بدیع صنعت تقویم من بود با آن
# 67 سر زمستان بی حد فرستمت اشعار %~% اگر به جان برهم زین سموم تابستان
# 68 اگر نبودی تیمار آن ضعیفه زال %~% که چشمهاش چو ابرست و اشک چون باران
# 69 خدای داند اگر غم نهادمی بر دل %~% که حال گیتی هرگز ندیدمی یکسان
# 70 ولیک زالی دارم که در کنار مرا %~% چو جان شیرین پرورد و مرد کرد و کلان
# 71 نسبت هرگز او را خیال و نندیشید %~% که من به قلعه سومانم او به هندستان
# 72 همی بخواند با آب چشم و با زاری %~% خدای عز و جل را به آشکار و نهان
# 73 در آن همی نگرم من که هر شبی تا روز %~% چه راز گوید یارب به منش باز رسان
# 74 نه بیش یاد کنم هیچ رنج و شدت خویش %~% نه بیش شرح دهم نیز محنت و هجران
# 75 قصیدهات فرستم همه مناقب تو %~% همه موافق اوصاف و مختلف اوزان
# 76 یقین شدم که به کوشش زمن نگردد باز %~% اگر قضایی هست کردست ایزد سبحان
# 77 چو نیست دولت رنجور کی شود کم رنج %~% بخواهد ایزد دشوار کی شود آسان
# 78 همیشه تا پس نیسان همی ایار بود %~% همیشه تا رسد آذر همی پس از نیسان
# 79 شود چو دیبه چین باغها ز ابر بهار %~% شود چو شفشه زیر شاخ ها ز باد خزان
# 80 به تیغ نصرت یاب و به فتح گیتی گیر %~% به ناز رامش جوی و به کام دولت ران
# 81 به جود نیکی کار و به عدل کار گذار %~% به جاه ملک فروز و به رای فتنه نشان
PageV1P267
### || [genre: Q]
# 1 شب سیاه چو برچید از هوا دامن %~% زدوده گشت زمین را ز مهر پیرامن
# 2 ز برگ و شاخ درختان که بر زمین افتاد %~% فروغ مهر همه باغ کرد پر سوسن
# 3 چو برگ برگ گل زرد پاره پاره زر %~% که گر بخواهی بتوانی از زمین چیدن
# 4 نسیم روح فزای آمد از طریق دراز %~% به من سپرد یکی درج پر ز در عدن
# 5 اگر چه بود کنارم ز دیدگان دریا %~% بماند خیره در آن درج هر دو دیده من
# 6 چگونه دری بود آنکه بر لب دریا %~% همی ندیدم جز جان و دیدگانش ثمن
# 7 یکی بهار نو آیین شکفت در پیشم %~% که آنچنان ننگارید ابر در بهمن
# 8 همی به رمز چگویم قصیده ای دیدم %~% چو از زمانه بهار و چو از بهار چمن
# 9 حقیقتم شد چون گرد من هوا و زمین %~% ز لفظ و معنی آن شد معطر و روشن
# 10 که هست شعر رشیدی حکیم بی همتا %~% به تیغ تیز قلم شاعری بلند سخن
# 11 به وهم شعرش بشناختم ز دور آری %~% ز دور بوی خبر گویدت ز مشک ختن
# 12 چو باز کردم یک فوج لعبتان دیدم %~% بدیع چهره و قد و لطیف روح و بدن
# 13 چو عقد گوهر مکنون به قدر او اعلی %~% چوتخت دیبه مدفون به خوبی او احسن
# 14 چو آسمانی پر زهره و مه و پروین %~% چو بوستانی پر لاله و گل و سوسن
# 15 به دیده بر نتوانستمش نهاد از آن %~% که تر همی شد ازو آستین و پیراهن
# 16 زدود طبع مرا چون حسام را صیقل %~% فروخت جان مرا چون چراغ را روغن
# 17 ز بهر جانم تعویذ ساختم آن را %~% که کرد قصد به جانم زمانه ریمن
# 18 زهی چو روز جوانی ستوده در هر باب %~% زهی چو دانش پیری گزیده در هر فن
# 19 سخن فرستم نزد تو جز چنین نه رواست %~% که زر و آهن ما را تویی محک و مسن
# 20 مرا جز این رخ زرین ز دستگاه نماند %~% وگرنه شعری نبودی ز منت پاداشن
# 21 به شعر تنها بپذیر عذر من کامروز %~% زمانه سخت حرونست و بخت بس توسن
# 22 نه بر نظامم کار و نه بر مراد جهان %~% نه نیکخواه سپهر و نه کارساز زمن
# 23 بسان آب ز ماه و ز مهر در شب و روز %~% مرا فزاید و کاهد به روز و شب غم و تن
# 24 نه مر دلم را با با لشکر غمان طاقت %~% نه مر تنم را با تیر اندهان جوشن
# 25 ز ضعف گشته تنم سوزن و ز بیداری %~% همه شبم مژگان ایستاده چون سوزن
# 26 چو فاخته نه عجب گر همی بگریم زار %~% چو کبک نشگفت ار کوه باشدم مسکن
# 27 بنفشه کارد بر من طپانچه همی %~% چو سان نرویدم از دیدگان همی روین
# 28 بقای مورد همی خواستم ز دولت خویش %~% گمان که برد که خواهدش بود عمر سمن
# 29 رمیده گشتند از من فریشته طبعان %~% تبارک الله گویی نیم جز اهریمن
# 30 ز پیش بودم بیم امید دشمن و دوست %~% به رنج دوستم اکنون و کامه دشمن
# 31 نه دشمن آید زی من نه من روم بر دوست %~% که اژدهایی دارم نهفته در دامن
# 32 دو سر مر او را بر هر سری دهانی باز %~% گرفته هرسر یک ساق پای من به دهن
# 33 به خویشتن بر چون پیچد و دهان گیرد %~% چنان بپیچم کم پر شود دو رخ ز شکن
# 34 گزند کرد نیارد مرا که چون افسون %~% همی بخوانم بر وی مدیح شاه ز من
# 35 ابوالمظفر سلطان عادل ابراهیم %~% که چرخ و خورشیدش تخت زیبد و گرزن
# 36 شنیده بودم کوهی که دارد آهن را %~% ندیده بودم کوهی که داردش آهن
# 37 در آن مضیقم آنجا که تابش خورشید %~% نیارد آمد نزدیک من جز از روزن
# 38 شبم چو چنبر بسته در آخرش آغاز %~% غم دراز مرا اندرو کند چو رسن
# 39 بایستاده و بنشسته پیش من همه شب %~% چو بنده سره شمع و چو یار نیک لگن
# 40 من این قصیده همی گفتم و همی گفتم %~% چگونه هدیه فرستم به بوستان راسن
# 41 که اوستاد رشیدی نه زان حکیمانست %~% که کرده بودی تقدیر و برده بودی ظن
# 42 حکیم نیست که او نیست پیش او نادان %~% فصیح نیست که او نیست نزد او الکن
# 43 همی بخواهم ز ایزد به روز و شب به دعا %~% که پیش از آنکه بدوزد مرا زمانه کفن
# 44 در استقامت احوال زود بنماید %~% مرا همایون دیدارش ایزد ذوالمن
# 45 ز بس که گفتی اشعار و پس فرستادی %~% بضاعتی ز سمرقند به ز در عدن
# 46 شگفتم آمد از آن که آتشست خاطر تو %~% سخن چگونه تواندش گشت پیرامن
# 47 همه زبانی هنگام شعر گفتن از آن %~% که در شنیدن آن گوش گرددم همه تن
# 48 بداد شعرت از طبع آگهی ما را %~% چنانکه بوی دهد آگهی ز مشک ختن
# 49 بسان فاخته گشتم که شعرهای تو را %~% همی سرایم و طوق هوات در گردن
# 50 چو ز آرزوی تو من شعر خود همی خوانم %~% شود کنارم پر در ز دیده و ز دهن
# 51 مرا که شعر تو ای سیدی توانگر کرد %~% که هر زمانم پر در همی کند دامن
# 52 چو سنگ و آهن داریم طبع هایی سخت %~% همی بداشتم از وی سخن به حیلت و فن
# 53 شگفت نیست کزین کارگاه زاید شعر %~% که آب و آهن زاید ز سنگ و از آهن
# 54 مرا مپندار از جمله دگر شعرا %~% به شعر گفتن تنها مدار بر من ظن
# 55 یگانه بنده شاهم گزیده چاکر او %~% ازوست عیشم صافی و روز ازو روشن
# 56 همی بتابم از حضرتش چو ماه سما %~% همی ببالم در خدمتش چو سرو چمن
# 57 به جاه اوست مرا رام روزگار حرون %~% به فر اوست مرا نرم کره توسن
# 58 ز من نثاری پندار و هدیه انکار %~% هر آن قصیده که نزدیک تو فرستم من
# 59 نکو بخوان و بیندیش و بنگر و سره کن %~% مدار خوارش و مشکوه و مشکن و مفکن
# 60 چو در و گوهر در یک طویله جمعش کن %~% چو زر و سیمش هر جایگاه مپراکن
PageV1P268
### || [genre: Q]
# 1 ای خوشدل ای عزیز گرانمایه یار من %~% ای نیکخواه یار من و دوستدار من
# 2 رفتی و هیچ گونه نیابی ز غم قرار %~% با خویشتن ببردی مانا قرار من
# 3 مهجورم و به روز فراق تو جفت من %~% رنجورم و به شب غم تو غمگسار من
# 4 خوردم به وصلت تو بسی باده نشاط %~% در فرقت تو پیدا آمد خمار من
# 5 دانم که نیک دانی در فضل دست من %~% واندر سخن شناخته ای اختیار من
# 6 بد روزگار گشت فرو ماند و خیره شد %~% بدخواه روزگار من از روزگار من
# 7 کاینجا به حضرت اندر دهقان دشمنم %~% پیدا همی نیارد در ده هزار من
# 8 گریان شدست و نالان چو ابر نوبهار %~% نادیده یک شکوفه هنوز از بهار من
# 9 گر بحر گردد او نبود تا به کعب من %~% ور باد گردد او نرسد در غبار من
# 10 آن گوهرم که گردد گوهر مرا صدف %~% وان آتشم که آتش گردد شرار من
# 11 وان شیرم از قیاس که چون من کنم زئیر %~% روبه شوند شیران در مرغزار من
# 12 گر دهر هست بوته هر تجربت چرا %~% گردون همی گرفت نداند عیار من
# 13 بر روزگار فاضل باشد مرا بسی %~% گر او کند به راستی و حق شمار من
# 14 ای یادگار مانده جهان را ز اهل فضل %~% بس باشد این قصیده تو را یادگار من
# 15 هرگز نبود همت من در خور یسار %~% هرگز نبود در خور همت یسار من
# 16 ای همچو آشکار من وهم نهان من %~% دانسته ای نهان من و آشکار من
# 17 یک ره بیا بر من و کوتاه کن غمم %~% وز بهر خود دراز مدار انتظار من
# 18 ای بحر راد مهری از بهر من بگیر %~% این شعرهای چون گهر شاهوار من
PageV1P269
### || [genre: Q]
# 1 ازین دوازده برجم رسید کار به جان %~% که رنج دیدم از هر یکی به دیگر سان
# 2 حمل سرود نوا شد به من همی شب و روز %~% چنانکه بختم ازو گشت رنجه و پژمان
# 3 بداد ثور بسی شیر اول و آخر %~% به یک لگد که برو زد بریخت ناگاهان
# 4 چو شخص جوزا هر دو شدند جفت به هم %~% نخست کرت زادند بهر من احزان
# 5 همیشه سرطان با من به هر کجا که روم %~% همی رود کژ و ناچار کژ رود سرطان
# 6 اسد بسان اسد سهمگین و خشم آلود %~% همی بخاید بر من ز کین من دندان
# 7 ز سنبله همه داس آمدست قسمت من %~% اگر چه دانه او هست قسمت دگران
# 8 عجب ز میزان دارم از آن که روزی من %~% به گاه دادن بر سخته می دهد میزان
# 9 مرا چو عقرب عقرب همی زند سر نیش %~% که درد آن نشود به ز دارو و درمان
# 10 همیشه قوس به من بر بسان قوس بزه %~% همی زند به دلم بر زاند هان پیکان
# 11 ز جدی هست فزون رنج من از آنکه به دل %~% چریده سبزه لهوم ز روضه امکان
# 12 عجب ز دلو همی آیدم که نوبت من %~% تهی برآید از چاه و من چنین عطشان
# 13 ز حوت خاری جسته ست مر مرا در حلق %~% که هر زمان کنم از درد او هزار افغان
# 14 چنین دوازده دشمن که مر مراست کراست %~% که با همه ز یکی خویشتن نداشت توان
# 15 به حکمشان کم و بیش توانگر و درویش %~% ز امرشان بد و نیک رعیت و سلطان
# 16 بدین دوازده دشمن بگو چگونه زید %~% اسیر دل شده مسعود سعدبن سلمان
PageV1P270
### || [genre: Q]
# 1 تا بود شخص آدمی را جان %~% نبود حرص را قیاس و کران
# 2 چون تامل کنی نبینی هیچ %~% شره بیر کم ز حرص جوان
# 3 گر بیندیشدی ز آخر کار %~% از بد و نیک گنبد گردان
# 4 نه نهالی نشاندی به زمین %~% نه بنایی برآردی به جهان
# 5 جمله کون و فساد عالم را %~% چرخ کردست ناگزیر ضمان
# 6 روز را در پی است ظلمت شب %~% سود را در پس است بیم زیان
# 7 از پس یکدگر همی آرد %~% گه زمستان و گاه تابستان
# 8 به چنین پوشش و چنین دیوار %~% احتیاجی نباشدش زینسان
# 9 گر به گرما نتابدی خورشید %~% ور به سرما نباردی باران
# 10 رنج گرما و شدت سرما %~% چون مسلط شدست بر گیهان
# 11 آدمی را چه چاره از جاییست %~% که بدو بی گزند دارد جان
# 12 از سرانجام هیچ یاد مکن %~% که معینست عیش را نسیان
# 13 کز پس تو نشست خلق شود %~% این همه خانه و همه بستان
# 14 عاقبت گر به پیش چشم آرند %~% کس نیابد مزه ز آب و ز نان
# 15 وز ز ویران شدن براندیشند %~% نکنند ایچ موضع آبادان
# 16 از درختان دیگران برچین %~% وز پی دیگران درخت نشان
# 17 در بناهای مردمان بنشین %~% داد شادی و خرمی بستان
# 18 شکر و منت خدای عالم را %~% که مرا داد از هنر چندان
# 19 که همه مردمان همی گویند %~% به همه گیتی آشکار و نهان
# 20 سعد مسعود راهمان دادست %~% از براعت که سعد را سلمان
PageV1P271
### || [genre: Q]
# 1 خویش را در جهان علم کردن %~% هست بر خویشتن ستم کردن
# 2 تن به تیمار در هوس بستن %~% دل به اندیشه جای غم کردن
# 3 خشمگین بودن وز خشم خدای %~% بر تن بی خرد رقم کردن
# 4 دوستان را و زیر دستان را %~% به دل آورد و متهم کردن
# 5 دست با راستی زدن در کار %~% قامت راستی به خم کردن
# 6 دل و جان را همه طعام و شراب %~% نغمه و لحن زیر و بم کردن
# 7 از حرام و حلال جاهل وار %~% روز و شب خواسته به هم کردن
# 8 یاد ناکردن از سؤال و شمار %~% خانه پر زر و پر درم کردن
# 9 لقمه لقمه ز آتش دوزخ %~% اندین مردری شکم کردن
# 10 عمر ناپایدار چون شمنان %~% در پرستیدن صنم کردن
# 11 ای برادر نکونگر به وجود %~% سازد اندیشه عدم کردن
# 12 تن و جان در خصومتند و سزد %~% عقل را در میان حکم کردن
# 13 گوش بر لابنه به عجز چو نیست %~% مذهب مردمان نعم کردن
# 14 کرم از هیچ کس مجوی که نیست %~% عادت هیچ کس کرم کردن
# 15 با نصیبی که داری از روزی %~% ممکنت نیست هیچ ضم کردن
# 16 نیست از عقل گر بیندیشی %~% تکیه بر تیغ و بر قلم کردن
# 17 همه چاره کنی و نتوانی %~% چاره این شمرده دم کردن
# 18 نیست مسعود سعد باب خرد %~% دل ز کار جهان دژم کردن
# 19 رنج بر دل منه که گردون را %~% پیشه افزونی است و کم کردن
# 20 هر چه دانی بگوی از آنکه زبانت %~% خشک باشد به وقت نم کردن
PageV1P272
### || [genre: Q]
# 1 چون سیه کرد خاک پیرامن %~% شب کشان کرد بر هوا دامن
# 2 گیسوان نگار شد گویی %~% واندرو در بنات نعش و پرن
# 3 آز من زو و او دراز چو آز %~% محنتم زو و او سیه چو محن
# 4 از درازی چو زلف نامفتول %~% وز سیاهی چو جعد پر ز شکن
# 5 از نسیم و ستاره دانستم %~% منفذ باب و مدخل روزن
# 6 همچو تیغی مجره پر گوهر %~% چرخ گردان درو به جای مسن
# 7 می نیارست کرد بانگ از بیم %~% طیلسان دار چرخ در مؤذن
# 8 زان کجا فرقدان به چرخ بلند %~% چشم بی نور می فتادش ظن
# 9 من بدست اندر از پی صفتش %~% لعبتی مشک چهر زرین تن
# 10 مهر رنگی چو در کسوف شود %~% به لآلی معانی آبستن
# 11 چون شود جفت بحر قار سزد %~% زاید از وی معانی روشن
# 12 اگر او زاد کر ز مادر خویش %~% چون فصیح آمد و بلیغ سخن
# 13 باز کرده دهن سخن گویند %~% او شود گنگ باز کرده دهن
# 14 پس از آن گوید او کجا به تیغ %~% سر او را ببری از گردن
# 15 کار ملکست راست پنداری %~% که بپیرایدش همی آهن
# 16 چون تواناست او و برنا سر %~% که چنان لاغرست و پیر بدن
# 17 چون زبان گشت ترجمان ضمیر %~% همچو دل گشت قهرمان فطن
# 18 گر شهادت بگفت از چه بود %~% خورش او ز رای اهریمن
# 19 بند بر پای و تیز رو چون باد %~% تیره و زاید او سهیل یمن
PageV1P273
### || [genre: Q]
# 1 مقصور شد مصالح کار جهانیان %~% بر حبس و بند این تن رنجور ناتوان
# 2 در حبس و بند نیز ندارندم استوار %~% تا گرد من نباشد ده تن نگاهبان
# 3 هر ده نشسته بر در و بر بام سمج من %~% با یکدیگر دمادم گویند هر زمان
# 4 خیزید و بنگرید مبادا به جادویی %~% او از شکاف روزن پرد بر آسمان
# 5 هین بر جهید زود که حیلت گریست این %~% کز آفتاب پل کند از سایه نردبان
# 6 البته هیچ کس به نیندیشد این سخن %~% کاین شاعر مخنث خود کیست در جهان
# 7 چون بگذرد ز روزن و چون بر پرد ز سمج %~% نه مرغ و موش گشتست این خام قلبتان
# 8 با این دل شکسته و با دیده ضعیف %~% سمجی چنین نهفته و بندی چنین گران
# 9 از من همی هراسند آنان که سالها %~% زایشان همی هراسد در کار جنگوان
# 10 گیرم که ساخته شوم از بهر کارزار %~% بیرون شوم ز گوشه این سمج ناگهان
# 11 باچند کس برآیم در قلعه گرچه من %~% شیری شوم دژآگه و پیلی شوم دمان
# 12 پس بی سلاح جنگ چگونه کنم مگر %~% مر سینه را سپر کنم و پشت را کمان
# 13 زیرا که سخت گشته ست از رنج انده این %~% چونان که چفته گشته ست از بار محنت آن
# 14 دانم که کس نگردد از بیم گرد من %~% زینگونه شیرمردی من چون شود عیان
# 15 جانم ز رنج و محنتشان در شکنجه است %~% یارب ز رنج و محنت بازم رهان به جان
# 16 در حال خوب گردد حال من ار شود %~% بر حال من دل ثقت الملک مهربان
# 17 خورشید سرکشان جهان طاهر علی %~% آن چرخ با جلالت و آن بحر بی کران
# 18 ای آن جوان که چون تو ندیدست چرخ پیر %~% یارست رای پیر تو را دولت جوان
# 19 هم کوفسون مهر تو بر خویشتن دمد %~% ز آهنش ضیمران دمد از خار ارغوان
# 20 با جوش حشمت تو چه صحرا چه کوهسار %~% با زخم خنجر تو چه سندان چه پرنیان
# 21 دارد سپهر خوانده مهر تو را بناز %~% ندهد زمانه رانده کین تو را امان
# 22 بالای رتبت تو گذشته ز هر فلک %~% پهنای بسطت تو رسیده به هر مکان
# 23 یک ماهه دولت تو نگشته ست هیچ چرخ %~% یک روزه بخشش تو ندیدست هیچ کان
# 24 گرید همی نیاز جهان بر عطای تو %~% خندد همی عطای تو بر گنج شایگان
# 25 نه چرخ را خلاف تو کاری همی رود %~% نه ملک را ز رأی تو رازی بود نهان
# 26 پیوسته طیره و خجل است ابر و آفتاب %~% زان لفظ درفشان تو و دست زرفشان
# 27 جاه تو را سعادت چون روز را ضیا %~% عزم تو را کفایت چون تیغ را فسان
# 28 گر نه ز بهر نعمت بودی بدان درست %~% از فصل های سال نبودی تو را خزان
# 29 از بهر دیده و دل بد خواه تو فلک %~% سازد همی حسام و فرازد همی سنان
# 30 بیمت چو تیغ سر بزند دشمن تو را %~% گر چون قلم نبندد پیشت میان به جان
# 31 از تو قرین نصرت و اقبال و دولتست %~% ملک علای دولت و دین صاحب قران
# 32 والله که چشم چرخ جهاندیده هیچ وقت %~% نه چون تو بنده دید و نه چون او خدایگان
# 33 ای بر هوات خلق همه سود کرده من %~% بر مایه هوات چرا کرده ام زیان
# 34 اندر ولوع خدمت خویش اعتقاد من %~% دانی همه و داند یزدان غیب دان
# 35 چون بلبلان نوای ثناهای تو زدم %~% تا کرد روزگار مرا اندر آشیان
# 36 آن روی و قد بوده چو گلنار و ناردان %~% با رنگ زعفران شده با ضعف خیزران
# 37 اندر تنم ز سرما بفسرده خون تن %~% بگداخت بازم آتش دل مغز استخوان
# 38 آگنده دل چو نار ز تیمار و هر دو رخ %~% گشته چو نار کفته و اشکم چو ناردان
# 39 تا مر مرا دو حلقه بندست بر دو پای %~% هستم دو دیده گویی از خون دو ناودان
# 40 بندم همی چه باید کامروز مر مرا %~% بسته شود دو پای به یک تار ریسمان
# 41 چون تار پرنیان تنم از لاغری و من %~% مانم همی به صورت بی جان پرنیان
# 42 چندان دروغ گفت نشاید که شکر هست %~% از روی مهربانی نز روی سوزیان
# 43 در هیچ وقت بی شفقت نیست گوتوال %~% هر شب کند زیادت بر من دو پاسبان
# 44 گوید نگاهبانم گر بر شوی به بام %~% در چشم کاهت افتد از راه کهکشان
# 45 در سمج من دکانی چون یک بدست نیست %~% نگذاردم که هیچ نشینم بر آن دکان
# 46 این حق بگو چگونه توانم گزاردن %~% کاین خدمتم کنند همیدون به رایگان
# 47 غبنا و اندها که مرا چرخ دزدوار %~% بی آلت سلاح بزد راه کاروان
# 48 چون دولتی نمود مرا محنتی فزود %~% بی گردن ای شگفت نبوده ست گردران
# 49 من راست خود بگویم چون راست هیچ نیست %~% خود راستی نهفتن هرگز کجا توان
# 50 بودم چنانکه سخت به اندام کارها %~% راندم همی به دولت سلطان کامران
# 51 بر کوه رزم کردم و در بیشه صف درید %~% در حمله بر نتافتم از هیچ کس عنان
# 52 هر هفت روز کردم جنگی به هفت جای %~% در قصها نخواندم جز جنگ هفتخوان
# 53 اقبال شاه بود و جوانی و بخت نیک %~% امروز هر چه بود همه شد خلاف آن
# 54 در روزگار جستم تا پیش من بجست %~% در روزگار جستن کاریست کالامان
# 55 گردون هزار کان ستد از من به جور و قهر %~% هرچ آن به زور یافته بودم یکان یکان
# 56 اکنون درین مرنجم در سمج بسته در %~% بر بند خود نشسته چو بر بیضه ماکیان
# 57 رفتن مرا ز بند به زانوست یا به دست %~% خفتن چه حلقه هاش نگونست یا سنان
# 58 در یکدرم ز زندان با آهنی سه من %~% هر شام و چاشت باشم در یوبه دونان
# 59 سکباجم آرزو کند و نیست آتشی %~% جز چهره به زردی مانند زعفران
# 60 نه نه نه راست گفتم کز بر وجود تو %~% در سبز مرغزارم و در تازه بوستان
# 61 خواهم همی که دانم با تو به هیچ وقت %~% گویی همی دریغ که باطل شود فلان
# 62 آری به دل که همچو دگر بندگان نیک %~% مسعود سعد خدمت من کرد سالیان
# 63 این گنبد کیان که بدینگونه بی گناه %~% بر کند و بر کشفت مرا بیخ و خانمان
# 64 معذور دارمش که شکایت مرا ز تست %~% نه بود و هست بنده تو گنبد کیان
# 65 ور روزگار کرد نه او هم غلام تست %~% از بهر من بگوی مر او را که هان و هان
# 66 مسعود سعد بنده سی ساله منست %~% تو نیز بنده منی این قدر را بدان
# 67 کان کس که بندگی کندم کی رضا دهم %~% کو را به عمر محنتی افتد به هیچ سان
# 68 ای داده جاه تو به همه دولتی نوید %~% ای کرده جود تو به همه نهمتی ضمان
# 69 در پارسی و تازی در نظم و نثر کس %~% چون من نشان نیارد گویا و ترجمان
# 70 پر گنج و پر خزینه دانش ندیده اند %~% چون طبع و خاطر من گنجور و قهرمان
# 71 آنک که بانگ من چو به گوش سخن رسد %~% اندر تن فصاحت گردد روان روان
# 72 من در شب سیاهم نام من آفتاب %~% من در مرنجم و سخن من به قیروان
# 73 جز من که گفت خواهد در خورد تو ثنا %~% جز تو که را رسد به بزرگی من گمان
# 74 آرایشی بود به ستایشگری چو من %~% در بزم و مجلس تو به نوروز و مهرگان
# 75 ای آفتاب روشن تابان روزگار %~% کردست روزگار مرا دایم امتحان
# 76 گر چه ز هیچ جنس ندیدم من این عنا %~% نه هیچ وقت خوانده ام از هیچ داستان
# 77 معزول نیست طبع من از نظم گر چه هست %~% معزولم از نبشتن این گفتها بنان
# 78 خود نیست بر قلمدان دست مرا سبیل %~% باری مرا اجازت باشد به دوکدان
# 79 تا دولتست و بخت که دلها از آن و این %~% همواره تازه باشد و پیوسته شادمان
# 80 هر ساعتی ز دولت شمعی دگر فروز %~% هر لحظه ای ز بخت نهالی دگر نشان
# 81 تا فرخی بپاید در فرخی بپای %~% تا خرمی بماند در خرمی بمان
# 82 از هر چه خواستند به دادی تو داد خلق %~% اکنون تو داد خلق ز دولت همی ستان
# 83 بنیوش قصه من و آنگه کریم وار %~% بخشایش آر بر من بدبخت گم نشان
# 84 تا شکر گویمت ز دماغی همه خرد %~% تا مدح خوانمت به زبانی همه بیان
# 85 چون شکر من تو نشنوی از هیچ شکر گو %~% چون مدح من تو نشنوی از هیچ مدح خوان
# 86 تا در دهان زبان بودم در زبان مرا %~% آرم زبان به شکر و ثنای تو در دهان
# 87 وانگه که بی ثنای تو باشد زبان من %~% اندر دهان چه فایده دارد مرا زبان
# 88 ای باد نوبهاری وی مشکبوی باد %~% این مدح من بگیر و بدان پیشگه رسان
# 89 بوالفتح راوی آنکه چو او نیست این مدیح %~% یا در سراش خواند یا نه به وقت خوان
# 90 دانم که چون بخواند احسنت ها کنند %~% قاضی خوش حکایت و لؤلؤی ساربان
PageV1P274
### || [genre: Q]
# 1 فراخت رایت ملک و ملک به علیین %~% کفایت ثقت الملک طاهربن علی
# 2 که قوت تن دادست و شادی دل دین %~% بهار کرد زمان و بهشت کرد زمین
# 3 سپهر قدر بزرگی که بر عدو و ولی %~% بضر و نفع بگردد همی سپهر آیین
# 4 حریم ملک چنان شد ز امن و حشمت او %~% که بنده وار برد سجده کبک را شاهین
# 5 نمونه ای ز فروزنده عفو او فردوس %~% نشانه ای از گدازنده خشم او سجین
# 6 هوای جان بفروزد گرش بتابد مهر %~% بنای عمر بسوزد گرش بجوشد کین
# 7 نه بی ثناش دهد طبع عقل را امکان %~% نه بی هواش کند شخص روح را تمکین
# 8 گمان او دل او را گواهی ندهد %~% که نه سجل کند او را به وقت علم یقین
# 9 به هر سپیده دمی و به هر شبانگاهی %~% عروس روز که گیتی ازو برد تزیین
# 10 ز حرص طلعت او بر زند ز گردون سر %~% ز شوق خدمت او برنهد به خاک جبین
# 11 زهی زدوده و افزوده دین و دولت را %~% به رأی های صواب و به عزم های متین
# 12 هزار جوی گشاده به پیش جود روان %~% هزار حصن کشیده به پیش ملک حصین
# 13 بکرد حشمت تو کار رایت و مرکب %~% نمود خامه تو فعل خنجر و زوبین
# 14 ذکا و ذهن تو در سبق وامق و عذرا %~% سخا و طبع تو در عشق خسرو و شیرین
# 15 در آفرینش اگر مرکبی شدی اقبال %~% به نام جاه تو بودیش داغ گرد سرین
# 16 وگرنه مهر فراوان شدی و این نه رواست %~% به نقش نام تو زادی ز کان و کوه نگین
# 17 درنگ حزم تو در مغز کوه گیرد جای %~% شتاب عزم تو بر پشت باد بندد زین
# 18 اگر بسنجد حلم تو را سپهر کند %~% ز کوه قافش پا سنگ پله شاهین
# 19 دل ولی و عدوی تو را امید و نهیب %~% که هست اصل حیات و ممات از آن و ازین
# 20 همی نوازد چون زیر رود از زخمه %~% همی شکافد چون مغز سنگ از میتین
# 21 اگر نباشد رای تو را سپهر دلیل %~% وگر نگردد عز تو را ستاره معین
# 22 شکسته بینی جرم صحیفه گردون %~% گسسته یابی عقد طویله پروین
# 23 به قبض و بسط ممالک ندید چون تو ثقه %~% بحل و عقد خزاین نیافت چون تو امین
# 24 زبان بخت همی آفرین کند بر تو %~% که آفرین همه دشمنانت شد نفرین
# 25 بدین ثنا که فرستاده ام تو را زیبد %~% که تو ز خلق گزینی و این ز حسن گزین
# 26 معانی هنرت داد فهم را تعلیم %~% معالی شرفت کرد ذهن را تلقین
# 27 به فال اختر سعدست و نور چشمه مهر %~% به ارج زر عیارست و قدر در ثمین
# 28 یقین بدانی چون بنگری که در هر بیت %~% یکانگی به هوای تو کرده شد تضمین
# 29 تو شاه محتشمانی و از تو نستاند %~% عروس خاطر من جز رضای تو کابین
# 30 شود به دولت مخصوص اگر شود مخصوص %~% به گاه انشاد از لفظ تو به یک تحسین
# 31 چنان کنم پس ازین مجلس تو در مه دی %~% که دشت گشته ست اکنون ز ماه فروردین
# 32 خدای داند گر آرزو جز این دارم %~% که در دو دیده کشم خاک حضرت غزنین
# 33 ز لفظ و طلعت تو گرددم خوش و روشن %~% دو گوش صوت نیوش و دو چشم صورت بین
# 34 به مجلس تو که پیوسته جای دولت باد %~% بیان کنم همه احوال خویش غث و سمین
# 35 بزرگوارا پشت زمین و روی هوا %~% به رنگ و بوی دگر شد ز دور چرخ برین
# 36 ز باد و ابر نشیب و فراز ساده و کوه %~% به رنگ دیبه روم است و نقش بیرم چین
# 37 چمان تذروان بر فرش های بوقلمون %~% نوان درختان در حله های حورالعین
# 38 به باغ عاشق و معشوق را چو مست شوند %~% همه شکوفه و سبزه ست بستر و بالین
# 39 نثارها ز دل و جان و طبعت آوردند %~% نشاط و لهو و طرب لاله و گل و نسرین
# 40 به شادکامی بنشین و زاده انگور %~% بخواه و بستان از دست بچه تسکین
# 41 به صف و جرم هوا و به بوی مشک تبت %~% به رنگ چشم خروش و به طبع ما معین
# 42 لطیف باده شادی ز دست لهوستان %~% لذیذ میوه نهمت ز شاخ دولت چین
# 43 ز قدر و قدرت بر تارک سپهر خرام %~% به فرو بسطت بر دیده زمانه نشین
# 44 همه سیادت و رز و همه سخاوت کن %~% همه سعادت یاب و همه جلالت بین
# 45 مخالف تو ز آفت چو باد سرگردان %~% منازع تو ز انده چو آب رخ پرچین
# 46 ز من ثنا و ز لفظ ممیزان احسنت %~% ز من دعا و ز لفظ مسبحان آمین
PageV1P275
### || [genre: Q]
# 1 ای چرخ ملک و دولت و سلطان داد و دین %~% مسعود شهریار زمان خسرو زمین
# 2 در بزم و رزم نوری و ناری نه ای نه ای %~% سوزان تری از آن و فروزنده تری ازین
# 3 بادی به وقت حمله و کوهی به گاه حلم %~% مهری به گاه مهر و سپهری به گاه کین
# 4 آهن ز عنف باس تو مومی شود به ذات %~% آتش ز طبع لطف تو آبی شود معین
# 5 تایید یافت نعمت و اقبال یافت عز %~% زان طبع زودیاب تو و رای دوربین
# 6 در چرخ ملک و عصر شرف روی و رأی تو %~% ماهیست نیک روشن و رأییست بس مبین
# 7 مانند بارگیران ایام کرده داغ %~% اقبال را به نام بزرگی تو سرین
# 8 برسان نوعروسان از نور بسته چرخ %~% خورشید را عصابه جاه تو بر جبین
# 9 دامن پر از سعود کند هر شبی فلک %~% تا بامداد بر تو فشاند به آستین
# 10 از فخر خاتمیست در انگشت ملک تو %~% کش ز آفتاب حلقه ست از مشتری نگین
# 11 بر صحن دهر جاه عریض تو هر زمان %~% از امن گرد ملک تو حصنی کشد حصین
# 12 از طبع بردبار تو عفو گناه را %~% از بیخ حلم کوهی روید همی متین
# 13 در روزگار عدل تو ممکن شود که هیچ %~% در روی حوض آب نیفتد ز باد چین
# 14 نگذاشت جود و عدل تو ای اصل جود و عدل %~% در دهر هیچ مفلس و در خلق یک حزین
# 15 نه عدل یافته ست به از ملک تو پناه %~% نه ملک یافته ست به از عدل تو قرین
# 16 از دست و رای و بخشش و پیکار بی گمان %~% چون نیک بنگریم ز روی خرد یقین
# 17 چون ابر در بهاری و چون مهر در شرف %~% چون تیغ در نبردی و چون شیر در عرین
# 18 تازان سپاه حشمت جود تو در جهان %~% از مصر تا به بصره و از روم تا به چین
# 19 هر فصلی از مثال تو پیری بود مصیب %~% هر لفظی از خطاب تو دری بود ثمین
# 20 هر جنبشی ز ذات تو عزمی بود مفید %~% هر فکرتی ز طبع تو رایی بود رزین
# 21 جز جود را نداری بر گنج قهرمان %~% هر چند نیست جود تو بر گنج تو امین
# 22 کردست چرخ گردان از بیم جود تو %~% در طبع خاک و سنگ زر و سیم را دفین
# 23 نشگفت اگر به بزم نباشی امین به مال %~% زیرا که روز جنگ به جان نیستی ضمین
# 24 مشرف شناخت بود یمین تو را یسار %~% کاندک شمرد گنج یسار تو را یمین
# 25 مامور شد بیان تو را چون بیان بنان %~% تا هر هنر به نزد تو شد چون نگین نگین
# 26 از طبع بی اجازت مهر تو در رحم %~% جان را قبول کرد نیارد تن جنین
# 27 گر هیچ عمر یابد بدخواه ملک تو %~% بر جان او ز بیم سنانها شود سنین
# 28 نرهد ز رنج خنجرت از چند بار زه %~% زاید ز بیم خنجر تو دشمن لعین
# 29 هرگز چگونه جان برد از دست نره شیر %~% روباه اگر چه زاید پوشیده پوستین
# 30 همرنگ ریگ تیغ تو چون ریگ خورد آب %~% تشنه شود چو ریگ به خون عدوی دین
# 31 رخشت به دشت حمله چو بر کوفت پای فتح %~% تیغت ز تیغ کوه براند به زخم هین
# 32 نصرت نهاد تارک رمح تو را سنان %~% چون فتح کرد قبضه تیغ تو را لحین
# 33 چون خنجر از هوای نهفته شود پدید %~% این لون لاله گیرد و آن رنگ یاسمین
# 34 از حرص فتح تیغ برآرد ز خواب سر %~% بر جوش حمله پای درآرد اجل به زین
# 35 روی هوا ز گرد سواران شود سیاه %~% خاک زمین به خون دلیران شود عجین
# 36 از حربه سینه ماند چون کنده از تبر %~% وز گرد مغز گردد چون جامه از کدین
# 37 شمشیر تو چو برق بکوبد در ظفر %~% شبدیز تو چو باد بروبد ره کمین
# 38 نام تو را چو یاد کند لفظ روزگار %~% از فخرش احتراز کند گنبد برین
# 39 چون جسم و روح ملک و سعادت شوند جفت %~% از پیش آنکه بندد در حرف میم و سین
# 40 مجد و سنا و عاطفت و رج و دولتست %~% در پیش تو به راستی ای چرخ راستین
# 41 ای آفریده جانت جان آفرین به حق %~% از آفرین که از وی بر جانت آفرین
# 42 گشتند سرفراز عزیزانت بر ملوک %~% چونانکه بر بنات سرافراز شد بنین
# 43 جاوید ماند خواهی اندر کنار ملک %~% با صد هزار ناز چو فرزند نازنین
# 44 گر خسرو پسین بود آخر زمانه را %~% بیشک تو بود خواهی آن خسرو پسین
# 45 تا جان به زندگانی تن را شود کفیل %~% تا می به شادکامی دل را شود ضمین
# 46 از بهر شادی دل و جان جام می ستان %~% از دست آنکه هست به خوبی چو عور عین
# 47 ای اصل خرمی همه در خرمی خرام %~% وی ذات فرخی همه در فرخی نشین
# 48 هر کام کان عزیزتر از اوج چرخ یاب %~% هر میوه کان لذیذتر از شاخ بخت چین
# 49 بر هر مکان به پای شرف سوی تخت شو %~% در هر نظر به چشم طرب روی لهو بین
# 50 شاهی تو را مساعد و شادی تو را عدیل %~% دولت تو را رهی و بزرگی تو را رهین
# 51 گیتی است رام و بخت به کام و فلک غلام %~% یزدان دلیل و دهر مطیع و فلک معین
# 52 از سعد هفت کوکب هر هفته ای تو را %~% جشنی خجسته در شرف ملک همچنین
PageV1P276
### || [genre: Q]
# 1 ای تاخته از غزنین ناگه زده بر سقسین %~% چونان که به صید اندر بر کبک زند شاهین
# 2 در زیر عنان تو آن ابر فلک جولان %~% در زیر رکاب تو آن برق نجوم آگین
# 3 بر باره چو گردون رانده همه شب چون مه %~% کرده چو بنات النعش آن لشکر چون پروین
# 4 از جمع سرافرازان وز جمله کین داران %~% پیش تو که پیچد سر یا با تو که ورزد کین
# 5 شاهی و همه شاهان فرمانبر تو گشته %~% بر عرصه ملک تو بر پیش تو چون فرزین
# 6 سلطان جهانگیری مسعود ملک شاهی %~% کت قدر فلک رتبت بگذشت ز علیین
# 7 هستی تو چو کیخسرو هر بنده به پیش تو %~% چون رستم و چون بیژن چون نوذر و چون گرگین
# 8 اعوان سپاهت را عزم تو کند یاری %~% اطراف ممالک را تیغ تو دهد تسکین
# 9 عدل تو و بذل تو سایر شده و جاری %~% ای عدل تو را سیرت وی بذل تو را آیین
# 10 از فر تو هر مجلس روشن شده و خرم %~% وز جود تو هر بقعه زرین شده و سیمین
# 11 ای پایه قدر و جاه سرمایه ناز و عز %~% ای قوت تخت و تاج وی بازوی ملک و دین
# 12 نوروز بدیع آمد با فتح و ظفر همره %~% بنگر که چه خوب آمد بادی مه فروردین
# 13 از سبزه چون مینا کردست زمین مفرش %~% وز گلبن چون دیبا بسته ست هوا آذین
# 14 از شادی بزم تو امسال بهاری شد %~% با رتبت خلد آمد با زینت حورالعین
# 15 هم گونه هر شادی در باغ طرب می خور %~% هم زانوی هر نصرت در صدر طرب بنشین
# 16 تا دور کند گردون تا نور دهد کوکب %~% تا سبز بود بستان تا بوی دهد نسرین
# 17 هرچ آیدت اندر دل هرچ افتدت اندر سر %~% از ملک همه آن ران وز بخت همه آن بین
PageV1P277
### || [genre: Q]
# 1 ای تیغ شاه موسم کارست کار کن %~% وز خون کنار خاک چو دریا کنار کن
# 2 چون نام شهریار کن ایام شهریار %~% یک سر زمانه بر اثر شهریار کن
# 3 از بهر عون و نصرت دین حیدرست شاه %~% در دست او همه عمل ذوالفقار کن
# 4 چون باد خیز و آتش پیشکار برفروز %~% چون ابر بارو و راه ظفر بی غبار کن
# 5 وقت نشاط تست به دست ملک بخند %~% وز خرمی خزان را فصل بهار کن
# 6 خواهی شراب خوردن و خون باشد آن شراب %~% از کارزار صحن جهان لاله زار کن
# 7 آن قبضه مبارک شاه جهان ببوس %~% زان قبضه مبارک او افتخار کن
# 8 در رزمگاه نوبت خدمت به تو رسید %~% خدمت به رزمگاه ملک بنده وار کن
# 9 با فتح همعنانی امروز فتح را %~% با خویشتن به خدمت او دستیار کن
# 10 ترکان رزمساز عدو سوز شاه را %~% بر مرکبان نصرت و دولت سوار کن
# 11 شاه جهان حصار گشادست باک نیست %~% بر دشمنان شاه جهان را حصار کن
# 12 در دیده عدوش ز خون رست لعل گل %~% آن لعل گل که رست در آن دیده خار کن
# 13 رایان هند را و هزبران سند را %~% در بیشه ها بیاب و به یک جا بشار کن
# 14 بتخانها بسوز و بتان را نگون فکن %~% در کارزار بر دشمنان کار زار کن
# 15 در دست شهریار به هر حمله در نبرد %~% یک فتح کرده بودی اکنون هزار کن
# 16 در کار کرد سطوت سلطان روزگار %~% تاریخ نصرت و ظفر روزگار کن
# 17 گردون به تو مفوض کردست کار رزم %~% ای دستیار کاری وقتست کار کن
# 18 در کارزار دشمن چیزی مشعبدی %~% رغبت نمای و دست سوی کارزار کن
# 19 مهره ز پشت و گردن رایان بود تو را %~% زان مهره لعبت شعبده ها آشکار کن
# 20 گر تخم فتح خواهی کشتن به بوم هند %~% خون ران و دشت ها همه پر جویبار کن
# 21 خون خوردنست خوی تو گرت آرزو کند %~% تا خون خوری شبیخون بر گنگبار کن
# 22 از بیخ و اصل بتکده گنگ را بکن %~% آنگاه قصد بتکده قندهار کن
# 23 از دهر عیش و روز بداندیش ملک را %~% هم طعم زهر قاتل و هم رنگ قار کن
# 24 در مغز بدسگال فرو شو چو آفتاب %~% روزش به گریه چون شب دیجور تار کن
# 25 در عدل ملک پرور و صد تقویت بکن %~% وآن تقویت به قوت پروردگار کن
# 26 قد عدو ز هول تو چون چفته مار گشت %~% اکنون سرش به ضرب چنو کفته نار کن
# 27 ای تیغ جانشکاری و وقت شکار تست %~% جانها ز بت پرستان یکسر شکار کن
# 28 ای آبدار تیغ به هند آتشی فروز %~% آفاق جمله پر ز دخان و شرار کن
# 29 بی رنگی ار چه هستی زنگارگون به خون %~% شنگرف ساز و روی زمین را نگار کن
# 30 هر معجزه که داری در ضرب کار بند %~% هر قاعده که دارد دین استوار کن
# 31 صافی عیار گوهری از آتش نبرد %~% هر ملک را به گوهر صافی عیار کن
# 32 ناورد کرد خواهد رخش ملک به رزم %~% سرهای بت پرستان پیشش نثار کن
# 33 اوباش را نباشد نزدیک او محل %~% مغز سر سران ویلان اختیار کن
# 34 در مرغزار پنجه شیران شرزه را %~% بی کار همچو پنجه سرو و چنار کن
# 35 در کار شو برهنه و از فتح و از ظفر %~% مردین و ملک را تو شعار و دثار کن
# 36 تو چرخ پر ستاره و از گوهر ملک %~% مانند چرخ گرد ممالک مدار کن
# 37 ای نورمند قسم نکو خواه نور ده %~% وی نار فعل خط بداندیش نار کن
# 38 ای مار زخم دیده مارست گوهرت %~% از زخم کام جان عدو کام مار کن
# 39 آن گرز گاوسارت باری مساعدست %~% اندر مصاف یاری آن گاوسار کن
# 40 تو آبدار و رخش جهاندار تابدار %~% ای آبدار نصرت آن تابدار کن
# 41 ای کامگار زخم کم و بیش شرق و غرب %~% بر کام و نهمت ملک کامگار کن
# 42 جرمی بدیع وصفی وصف بدیع خویش %~% اندر بدیع گفته من یادگار کن
# 43 امروز داد و دولت و دین در جوار تست %~% یاری ده و رعایت حق جوار کن
# 44 ای بی قرار در کف شه بی قرار باش %~% اطراف را قرار ده و با قرار کن
# 45 بر بای عمرهای ملوک جهان همه %~% بر تخت و ملک و عمر ملک پایدار کن
PageV1P278
### || [genre: Q]
# 1 آفرین بر دولت محمودیان باد آفرین %~% کافریدش زآفرین خویشتن جان آفرین
# 2 آفرین بر دولتی کش هر زمان گوید خدا %~% آفرین باد آفرین بر چون تو دولت آفرین
# 3 چون نباشد آفرین ایزدی بر دولتی %~% کش بود سیف دول یاری ده و دولت معین
# 4 قطب ملت سیف دین و دولت آن شاهی که هست %~% دین او عالی چو دولت دولتش صافی چو دین
# 5 آنکه در مردی شجاعت باشدش زیر رکاب %~% وانکه در رادی سخاوت باشدش زیر نگین
# 6 خلق و فعل او ستوده حزم و عزم او درست %~% نظم و نثر او بدیع و رای و لفظ او متین
# 7 نیکخواه او ز جودش سرفرازد روز رزم %~% بدسگال او ز بیمش جان گدازد روز کین
# 8 زیر تیر چار پرش قدر و قدرت را مکان %~% زیر رای چرخ سایش همت و رفعت مکین
# 9 پای تختش را نهاده یمن و دولت بر کتف %~% نام تیغش را نبشته فتح و نصرت بر جبین
# 10 گشته یازنده به سوی چتر فرخنده ش فلک %~% گشته تازنده به زیر سم شبدیزش زمین
# 11 هر کجا آن رایت میمون او باشد بود %~% یسر دولت بر یسار و یمن دولت بر یمین
# 12 ماه تابانست گویی با قدح هنگام بزم %~% شیر غران است گویی با کمان اندر کمین
# 13 ماه تابانست لیکن رزمگاه او را فلک %~% شیر غران لیکن رزمگاه او را عرین
# 14 ای خداوندی که گر خورشید بیند مر تو را %~% از بهار طلعت تابانت گردد شرمگین
# 15 تا بود مطرب همیشه همچنین مطرب نشان %~% تا بود شادی و دولت همچنین شادان نشین
# 16 دولتت پاینده باد و ملکت افزاینده باد %~% صدر تو پاینده باد آمین رب العالمین
PageV1P279
### || [genre: Q]
# 1 به نام ایزد بی چون به قصد حضرت سلطان %~% ز هندستان برون آمد امیر و شاه هندستان
# 2 ملک محمود ابراهیم امیر عالم عادل %~% که سیف دولت و دین است و عز ملت و ایمان
# 3 سر شاهنشه غازی پناه ملک ابوالقاسم %~% که خورشید جلالست و سپهرش حضرت سلطان
# 4 همی راند او سوی حضرت به فیروزی و بهروزی %~% کشیده رایت عالیش سر بر تارک کیوان
# 5 خجسته طلعتش تابان میان کوکبه لشکر %~% چنان کاندر کواکب ماه افروزنده تابان
# 6 چو خوشید درخشنده نهاد او روی در مغرب %~% شده فیروزه گون گردون پسان دیبه کمسان
# 7 سپهر نیلگون گردی لباس نیلگون توزی %~% زمین کهرباگون را شدی رخ قیرگون یکسان
# 8 به جنگ روز تاری شب سپاه آوردی از ظلمت %~% درخشان روز از گیتی شدی از بیم او پنهان
# 9 شب تاری به جنگ اندر کمان را تیز بگشادی %~% زدی بر ساج گون جوشن هزاران عاج گون پیکان
# 10 نشست آن خسرو غازی به فرخ مرکبی بر کوست %~% به موکب شمسه موکب به میدان زینت میدان
# 11 سماری سیر و کوه اندام و کوکب چشم و رعد آوا %~% جهان هیئت زمین طاقت قمر جبهت فلک جولان
# 12 رونده مرکبی تازی که پیماید جهان یک شب %~% تو گویی با فلک دارد به گاه تاختن پیمان
# 13 بشستی دست هر گه کوب زین پای اندر آوردی %~% ز رایت رای هندستان ز خانه خان ترکستان
# 14 شمالی باد هر ساعت شتابش را همی دادی %~% ز پویه بوی خلق او نسیم روضه رضوان
# 15 تو گویی جامه ظلمست از عدلش شده معلم %~% تو گویی نامه کفرست بروی از هدی عنوان
# 16 چو صبح کاذب از مشرق نمودی روی گفتی تو %~% عمود سیم شاهستی ابر سیمابگون خفتان
# 17 چو روی از کله بنمودی به گیتی روز افکندی %~% به روی کوه و صحرا بر به نور مهر شادروان
# 18 ملک زاده شه غازی به رامش کردی آرامش %~% نه گشته لشکرش مانده نه گشته مرکبش پژمان
# 19 بسان تیره شب تاری بسان تیره شب روشن %~% چو زلف و دیده حورا چو طبع و خاطر شیطان
# 20 ز نور طلعت خسرو بسان روز روشن شد %~% که حاجت نامد اندر وی به نور مشعل سوزان
# 21 چو بگذشتی بدی چونان که عقل از وی شدی عاجز %~% ز وصفش وهم ها خیره ز نعتش فهم ها حیران
# 22 بیابانی شده پیدا که بودی اندر او بی شک %~% هزاران جان شده بی تن هزاران تن شده بی جان
# 23 و زنده باد و تابان مهر در وی راه گم کردی %~% جز این دو نه درو چیزی ز سیر این و تف آن
# 24 به حوض اندر شده آبش چو قرطه دلبران پرچین %~% به دشت اندر شده تیغش چو زلف دلبران پیچان
# 25 نه جز خار خسک بستر نه جز سنگ سیه بالین %~% نه جز باد وزان رهبر نه جز شیر سیه رهبان
# 26 نه گفتم چیز جز یارب نه جستم چیز جز رستن %~% نه راندم اسب جز پویه نه دیدم خلق جز افغان
# 27 چو بگذشتی بدی چونین که کردم وصف او پیدا %~% چو زینگونه بیابانی گذاره کرد او زینسان
# 28 پدیدار آمدی کوهی چو رایش محکم و عالی %~% بنش بگذشته از ماهی سرش بگذشته از سرطان
# 29 ز راوه  %~% گذشتی چون ز نیل مصر بر موسی بن عمران
# 30 همه کاری توان کردن چو باشد یاورت نصرت %~% به هر راهی توان رفتن چو باشد رهبرت یزدان
# 31 زهر آبی که بگذشتی به هر دشتی که پیوستی %~% شدی سنگ اندر او لؤلؤ شدی ریگ اندر آن مرجان
# 32 شه غازی ملک محمود ازین راهی بدین صعبی %~% به فیروزی برون آمد به نام حضرت سبحان
# 33 شهنشاهی که او داده سریر ملک را رتبت %~% خداوندی کز او گشته قوی مر ملک را بنیان
# 34 بدو عالی شده دولت بدو صافی شده نیت %~% بدو پیراسته موکب بدو آراسته ایوان
# 35 شود ملکش همی افزون دهد بختش همی یاری %~% کند دهرش همی خدمت برد چرخش همی فرمان
# 36 همی بسیاری دریا به نزد کف او اندک %~% همه دشواری عالم به پیش تیغ او آسان
# 37 صنیع خویشتن خواند امیرالمؤمنین او را %~% شده امکان او افزون که بادش بر فزون امکان
# 38 همایون باد و فرخنده بر او این عز و جاه او %~% همیشه عزوجاه او چو نامش باد جاویدان
# 39 رسیده باد حلم او چو سهم او به هر موضع %~% بر افزون باد تمکینش ز امیرالمؤمنین هزمان
# 40 خداوندا تو آن شاهی که پیش تو هبا باشد %~% سخای حاتم طائی و زور رستم دستان
# 41 ز رای خویشتن شاها به یک لحظه نهی چرخی %~% اگر جز بر مراد تو کند چرخ فلک دوران
# 42 اگر ناگه حسود تو کند عصیان تو پیدا %~% شود اندر دلش آتش به ساعت بی گمان عصیان
# 43 همی تا منتظم دارد زمین را دور هفت انجم %~% همی تا تربیت یابد جهان از طبع چار ارکان
# 44 همیشه شاد زی شاها به روی زاده خاتون %~% می مشکین ستان دایم ز دست بچه خاقان
PageV1P280
### || [genre: Q]
# 1 الا ای باد شبگیری گذر کن سوی هندستان %~% که از فر تو هندستان شود آراسته بستان
# 2 به هر شهری که بگذشتی به آن شهر این خبر می ده %~% که آمد بر اثر اینک رکاب خسرو ایران
# 3 ملک محمود ابراهیم بن مسعود محمود آنک %~% چو او شاهی در این نسبت نیارد گنبد گردان
# 4 کشیده رایت عالی بر اوج آسمان از وی %~% خجسته طلعت خسرو چو جام چارده رخشان
# 5 غریوان کوس محمودی چو رعد از ابر نیسانی %~% سپاه گرد بر گردش چو ابری کش بلا باران
# 6 خروش نای رویینش تو گفتی نفخ صورستی %~% که از وی زلزله افتاده در جرم زمین یکسان
# 7 اگر از نفخ او اهل زمین گردد همی زنده %~% کند این نفخ صور اینجا مر اهل شرک را بی جان
# 8 خداوندا همی گیتی تو را مأمور شد یکسر %~% رکاب تو به پیروزی خرامد سوی هندستان
# 9 هر آن بقعت که اهل آن بگرداند سر از طاعت %~% بر آن بقعه فرود آرد عود گرز تو طوفان
# 10 چو بجهد برق تیغ تو که ابر رزم خون بارد %~% زمین از کارزار تو شود چون لاله نعمان
# 11 بهر بیشه که بگزاری ز سهم یوز و باز تو %~% بریزد ببر را ناخن بیفتد شیر را دندان
# 12 تو را کشتی چه کار آید به هر آبی که پیش آید %~% گذر کن چون به نیل مصر بر موسی بن عمران
# 13 کرا بود از شهنشاهان چنین جاه و چنین رتبت %~% که دیدست از جهانداران چنین قدر و چنین امکان
# 14 خداوندا جهان سلطان به جای هیچ فرزندی %~% کجا کردست این اکرام و این اعزاز و این احسان
# 15 فرستادت بسی تحفه ز هر نوعی و هر جنسی %~% ز خاص خویش خلعت ها که فر ملک ازو تابان
# 16 سلاح نادره بی حد فراز آورده از عالم %~% ز تیغ و ناچخ و گرز و عمود و خنجر و خفتان
# 17 غلامانی همه کاری به بزم و رزم شایسته %~% همه چون شید در مجلس همه چون شیر در میدان
# 18 همه با تیر هم رخت و همه با نیزه هم خوابه %~% همه با شیر هم شیر و هم با پیل هم دندان
# 19 فراوان مرکب تازی که از مجنونشان نسبت %~% همه چون ابر در رفتن همه چون چرخ در جولان
# 20 به تیغ کوه چون رنگ و به صحن دشت چون آهو %~% میان آب چون ماهی میان بیشه چون ثعبان
# 21 همه با ساز پر گوهر بسان چرخ با کوکب %~% پر از پروین پر از خرقه پر از شعری پر از کیوان
# 22 عماری بر شتر رهبر جلالش از نسیج زر %~% به در و گوهرش از سر مرصع کرده تا پایان
# 23 نوشته عهد منشوری امارت را و اندر وی %~% ز هر نوعی و هر جنسی بکرده بر تو بر پیمان
# 24 کمر شمشیر و اندر وی مرصع کرده گوهرها %~% که این را از میان برکش جهان از دشمنان بستان
# 25 سپاهی بر نشان بی حد به کین جستن همه چیره %~% ز گیتی جور بردار و ز عالم فتنه ها بنشان
# 26 گر آسایش همی خواهی بیاسای و وگر خواهی %~% که سوی غزو بخرامی تو به دانی رسوم آن
# 27 به دست تست امر تو تو را فرمان روا باشد %~% زرایان خدمت و طاعت ز تو فرمودن فرمان
# 28 کنون زین پس تو هر روزی همه فتح و ظفر بینی %~% شود پر نامه فتحت همه روم و همه ایران
# 29 ازین پس نصرت بی حد بود هر روز چون باشد %~% معین و یار تو بخت و دلیل و ناصرت یزدان
# 30 سخا و زور تو شاها هدر کردست در گیتی %~% سخای حاتم طائی و زور رستم دستان
# 31 گر از خشم تو بودی شب نخفتی هیچ کس در شب %~% ور از رای تو بودی مه نبودی ماه را نقصان
# 32 همیشه تا همی تابد ز روی چرخ هفت انجم %~% همیشه تا همی پاید به گیتی در چهار ارکان
# 33 بقا بادت به سرسبزی و پیروزی و بهروزی %~% تو را هر روز عز افزون دگر روزت دو صد چندان
# 34 جلال و دولتت دایم ز سلطان هر زمان افزون %~% جلال و دولت سلطان به گیتی مانده جاویدان
PageV1P281
### || [genre: Q]
# 1 طبع هوا بگشت و دگرگونه شد جهان %~% حال زمین دگر گشت از گشت آسمان
# 2 دور سپهر گشت رحاوی و چون رحا %~% کافور سوده بارد بر باغ و بوستان
# 3 باد خزان همی جهد از هر طرف چو تیر %~% تا گشت شاخ گلبن خم گشته چون کمان
# 4 تا آب همچو باده همی خورد شاخ گل %~% چون روی مست لعل همی بود بوستان
# 5 اکنون ز هول باد خزان گشت زرد روی %~% برگش چو زعفران شد شاخش چو خیزران
# 6 رویش چراست زرد اگر ناتوان نشد %~% وآبش چراست روشن اگر گشت ناتوان
# 7 تا تاج زر نهاد به سر بر درخت بست %~% گلبن به خدمتش کمر زر بر میان
# 8 تا آب جویبار چو تیغ زدوده شد %~% پوشیده آبگیر زره ها ز بیم آن
# 9 باشد چو روی و قامت زهاد برگ و شاخ %~% قمری بزد ز بیم نواهای دلستان
# 10 تا پر ستاره بود ز گل باغ را چمن %~% پیوسته بود بلبل در باغ پاسبان
# 11 اکنون که برگ شاخ چو خورشید زرد شد %~% بلبل چو پاسبانان معزول گشت از آن
# 12 چون گشت باغ پیر نهان گشت راز او %~% چونان که بود پیدا آنگه که بد جوان
# 13 آری جوان و پیر همیدون چنین بوند %~% کاین راز خود پدید کند وان کند نهان
# 14 گویی که کاروانی از زعفران تر %~% آمد به باغ و باد بزد راه کاروان
# 15 باد وزان همی جهد اکنون ازین نشاط %~% کش هست بیکرانه و بی مرز زعفران
# 16 بر جستنش ملال نه از سیر و ماندگی %~% گویی که هست رکب شاهنشه جهان
# 17 محمود سیف دولت و دین پادشاه دهر %~% تاج ملوک و فخر زمین خسرو زمان
# 18 شاهی که گشت زنده و تازه ز رای او %~% دین رسول تازی و آیین باستان
# 19 با حلم او زمین گران چون هوا سبک %~% با طبع او هوای سبک چون زمین گران
# 20 بر ملک او سیاست او گشته پای بند %~% بر کنج او سخاوت او گشته قهرمان
# 21 جز در مدیح او همه فضل زمانه نقص %~% بیرون ز خدمتش همه سود جهان زیان
# 22 ابرست و باد مرکب تازیش در نبرد %~% گر ابر با رکاب بود باد با عنان
# 23 از سم او ببینی بر دشت ها اثر %~% ز آوای او بیابی در گوش ها نشان
# 24 تیغش به روز کوشش مانند صاعقه ست %~% ذکرش به عالم اندر گشتست داستان
# 25 چرخیست پرستاره و ابریست پرسرشک %~% آبیست بی تحرک و ناریست بی دخان
# 26 ای پادشاه عادل و ای شهریار حق %~% ای خسرو مظفر و ای شاه کامران
# 27 ای گاه بردباری و رادی چو اردشیر %~% وی وقت کامگاری و مردی چو اردوان
# 28 ای عدل را کمال تو چون چشم را بصر %~% وی ملک را جلال تو چون جسم را روان
# 29 در وصف کرده های تو حیران شده ضمیر %~% وز نعت داده های تو عاجز شده بیان
# 30 هرگز که ساخت اینکه تو سازی همی شها %~% از خسروان کافی و شاهان کامران
# 31 در ملک دید هیچکس این رتبت و شرف %~% در جود داشت هیچ کس این قدرت و توان
# 32 آمد خزان فرخ شاها به خدمتت %~% شد بوستان و باغ به دیگر نهاد و سان
# 33 در بوستان به جای گل و لاله و سمن %~% آمد ترنج و نرگس و نارنج بیکران
# 34 گر ارغوان ز باغ بشد هیچ باک نیست %~% می خواه ارغوانی بر یاد ارغوان
# 35 فرخنده باد بر توش ها مهرگان ز مهر %~% بگذار در نشاط دو صد مهر و مهرگان
# 36 تو بر سریر و آنکه تو را دوست در سرور %~% تو باهوای خویش و عدو مانده در هوان
# 37 تو سرفراز خسرو و شاهان تو را رهی %~% تو شادمان و آنکه به تو شاد شادمان
# 38 جاه تو بی تغیر و ملک تو مستقیم %~% عز تو بی کرانه و عمر تو جاودان
PageV1P282
### || [genre: Q]
# 1 مگر که هجران هست از چهار طبع جهان %~% که چار طبع مرا داد هر زمان هجران
# 2 دلم پر آتش گردید و گشت دیده پر آب %~% تنم چو باد سبک گشت و سر چو خاک گران
# 3 ببرد جانم جانان و زنده ماندم من %~% که دید هرگز در دهر زنده بی جان
# 4 عجب نباشد اگر زنده ام که در تن من %~% مرکب است ز هجران او چهار ارکان
# 5 چو شد حرارت عشقش بر این دلم غالب %~% از این دو دیده گشادم من اکحل و شریان
# 6 اگر حرارت کمتر شود به رفتن خون %~% چرا حرارت من شد فزون ز رفتن آن
# 7 شبی گذشت مرا دوش دور از آن دلبر %~% سیاه و تیره چو دیدار و فکرت شیطان
# 8 سیه نبود ولیکن مرا سیاه نمود %~% سیاه باشد خود روز عاشق حیران
# 9 به چشم همچو هم آمد مرا سیاه و سپید %~% به حکم هر دو چو هم بود آشکار و نهان
# 10 چنان نمود به چشم من از درازی شب %~% نبود خواهد گویی که هرگزش پایان
# 11 چو خیل پروین بر آسمان پدید آمد %~% بنات نعش نهان شد ز گنبد گردان
# 12 پگاه دلبر دلجوی من ز حجره خویش %~% نهاد دست بر آن روی بیروان و توان
# 13 ز لعل و شکر در وی دمید باد به هم %~% هزاردستان گفتی که می زند دستان
# 14 چو گشت گویا آن بی زبان هزار آواز %~% گل مورد او گشت لاله نعمان
# 15 نگر چه گفت مرا گفت مرمرا درنی %~% که خیز و برجه مسعود سعدبن سلمان
# 16 مدیح گوی که فردا به شادکامی و لهو %~% شراب خواهد خوردن خدایگان جهان
# 17 سر ملوک جهان تاج خسروان محمود %~% که هر چه گویمش از مدح هست صد چندان
# 18 خدایگانی و شاهی که مدح و خدمت او %~% گزیده چون هنرست و ستوده چون احسان
# 19 به گاه بخشش مانند عیسی مریم %~% به گاه کوشش مانند موسی عمران
# 20 دو دست او به گه بزم بر ولیش جنان %~% حسام او به گه رزم بر عدو ثعبان
# 21 زمین شود چو هوا و هوا شود چو زمین %~% چو شد گران و سبک شاه را رکاب و عنان
# 22 خدایگانا شاها کیا تو آن ملکی %~% که در کمال تو عاجز شدست وصف و بیان
# 23 زمانه حرزی سازد همی از آن نامه %~% که سیف دولت محمود باشدش عنوان
# 24 به کشوری که به نامت کنند خطبه ادا %~% درو نبینند از قحط و از نیاز نشان
# 25 هر آن بنا که به نامت نهند بنیادش %~% به عمرها نکند دست حادثه ویران
# 26 هر آن دیار که ویران کند سیاست تو %~% فلک نداند کردنش هرگز آبادان
# 27 ز رای تست همه معجزات دهر پدید %~% ز لفظ تست همه مشکلات چرخ عیان
# 28 به نزد دست تو بسیار سوزیان اندک %~% به نزد تیغ تو دشوار روزگار آسان
# 29 همیشه تا بود از آسمان زمین ساکن %~% کند به گرد زمین آسمان همی دوران
# 30 به قدر و رفعت مانند آسمان بادی %~% چو آسمانت روانت باد بر جهان فرمان
# 31 سپهر با تو بکرده به مملکت بیعت %~% زمانه با تو ببسته به خسروی پیمان
# 32 به عون دولت عالم به دوستان بسپار %~% به تیغ نصرت گیتی ز دشمنان بستان
# 33 بزن به باغ جلالت سرای پرده فتح %~% درو بگستر از انصاف و عدل شادروان
# 34 بساط خسروی اندر جهان فرو گستر %~% علامت ملکی از سپهر بر گذران
# 35 ز ملک خویش بناز و عدل خود برخور %~% به کام و لهو بپای و به عز و ناز بمان
# 36 تو شادمانه و سلطان اعظم ابراهیم %~% به روزگار تو همواره خرم و شادان
PageV1P283
### || [genre: Q]
# 1 تهنیت عید را چو سرو خرامان %~% از در خرپشته اندر آمد جانان
# 2 بو یا زلفش به بوی عنبر سارا %~% رنگین رویش به رنگ لاله نعمان
# 3 کرده به شانه دو تاه سیصد حلقه %~% کرده به تنبول لعل سی و دو مرجان
# 4 مشک سیاهش به زیر حلقه مغفر %~% سیم سپیدش به زیر عیبه خفتان
# 5 لاله خود روی زیر جعد مسلسل %~% سوسن آزاد زیر زلف پریشان
# 6 ماندم حیران ز روی خوب وی آری %~% هر که ببیند پری بماند حیران
# 7 گریان گریان نگاه کردم در وی %~% دیده من کرد پاک خندان خندان
# 8 تهنیتم کرد و گفت عید مبارک %~% گفت چو من روز عید خواهی مهمان
# 9 بر رخ او بر زدم گلاب تو گفتی %~% هست گل سرخ زیر قطره باران
# 10 گفتمش امروز نزد چاکر بنشین %~% و آتش هجران من زمانی بنشان
# 11 گفتا برخیز و سوی خدمت بشتاب %~% تهنیت عید بر شهنشه بر خوان
# 12 خسرو محمود شهریار جهانگیر %~% خسرو محمود شهریار جهانبان
# 13 آتش سوزان زده حسامش در هند %~% دو دو شرارش رسیده در همه گیهان
# 14 ای گه بخشش بسان عیسی مریم %~% وی گه کوشش بسان موسی عمران
# 15 گفت تو آن کرد کو نکرد به دعوت %~% تیغ توآن کرد کو نکرد به ثعبان
# 16 تو به لهاور و هول تو به سراندیب %~% تو به بلا رام و سهم تو به خراسان
# 17 بسته ایام را به ظل تو راحت %~% خسته افلاس را سخای تو درمان
# 18 مال فراوان به نزد جود تو اندک %~% خدمت اندک به مجلس تو فراوان
# 19 کار جلالت ز ملکت تو به رونق %~% شغل بزرگی به دولت تو به سامان
# 20 شاهان دعوی کنند و برهانشان نیست %~% تو نکنی دعوی و نمایی برهان
# 21 سست شود دست و پای شاهان چون تو %~% سخت کنی تنگ روز جنگ به یکران
# 22 ای چو سلیمان به جاه و حشمت و رتبت %~% باره شبدیز تو چو تخت سلیمان
# 23 رفت مه صوم و عید میمون آمد %~% هست مبشر به فتح های فراوان
# 24 عیدت فرخنده باد و طاعت مقبول %~% باد دل و عمر تو ز دولت شادان
# 25 باد به کردار عمر نوح تو را عمر %~% باد حسام تو بر عدوی تو طوفان
# 26 چرخ تو را دولت سمایی رهبر %~% تیغ تو را نصرت خدایی افسان
PageV1P284
### || [genre: Q]
# 1 به سوی هند خرامید بهر جستن کین %~% رکاب خسرو محمود سیف دولت و دین
# 2 گشاده چتر همایون چو آسمان بلند %~% کشیده رایت عالی بر اوج علیین
# 3 قرار برده ز برنده خنجر هندی %~% ز بهر آنکه دهد بوم هند را تسکین
# 4 ز عکس خنجر او آفتاب خیره شده %~% ز سم مرکب او زلزله گرفته زمین
# 5 چه تاب دارد نخجیر و آهو و روباه %~% چو سوی صید خرامد ز بیشه شیر عرین
# 6 خدایگانا این داستان معروف است %~% که کرد بنده به شعر خود اندرون تضمین
# 7 هزار بنده ندارد دل خداوندی %~% هزار کبک ندارد دل یکی شاهین
# 8 هزار سرکش هر روز بامداد پگاه %~% به پیش فرش تو بر خاک می نهند جبین
# 9 همه غلام تو اند با که کرد خواهی رزم %~% همه رهی تو اند از که جست خواهی کین
# 10 مگر ز بهر تماشا به راه و رسم شکار %~% یکی خرامی ناگه ز راه هند به چین
# 11 بگرد شاها اندر جهان که گشتن تو %~% دهد جهان را ترتیب و ملک را تزیین
# 12 تو آسمان برینی و بی گمان باشد %~% ثبات گیتی از گشت آسمان برین
# 13 به کار نایدت از بهر رزم تیغ و عمود %~% نه نیز حاجت باشد به خنجر و زوبین
# 14 جهان بگیری بی آنکه هیچ رنج بری %~% به حزم صادق و عزم درست و رای رزین
# 15 زهی موفق و مسعود پادشاه بزرگ %~% زهی مظفر و منصور شهریار زمین
# 16 هزار بحری هنگام بزم در یک صدر %~% هزار شیری هنگام رزم در یک زین
# 17 تو را بیژن و گرگین صفت چگونه کنم %~% که هر غلام تو صد بیژنست و صد گرگین
# 18 چو بر فروختی از تیغ آتش اندر هند %~% به شهر فارس فرو مرد آتش برزین
# 19 به هر چه قصد کنی مر تو را چه باک بود %~% چو هست ایزد در کارها دلیل و معین
# 20 به هر کجا که نهی روی باشدت بی شک %~% فتوح و نصرت پیوسته بر یسار و یمین
# 21 همیشه بادی تابنده تر ز بدر منیر %~% همیشه بادی پاینده تر ز کوه متین
# 22 به هر رهی که روی رهبر تو فتح بود %~% کراست در همه آفاق رهبری به ازین
# 23 نه دیر باشد شاها که کلک هفت اقلیم %~% چنانکه هند شود مر تو را به زیر نگین
# 24 هزار شهر گشایی ز شهرهای بزرگ %~% هزار نامه فتحت رود سوی غزنین
# 25 محل رتبت تو بر شده به مهر سپهر %~% ثبات ملک تو پیوسته بر شهور و سنین
# 26 مباد هرگز عمر تو را فنا یا رب %~% مباد هرگز ملک تو را زوال آمین
PageV1P285
### || [genre: Q]
# 1 کرد همتای روضه رضوان %~% ملک سلطان به دولت سلطان
# 2 ثقت الملک طاهربن علی %~% آنکه گردون چو او نداد نشان
# 3 آن فلک همت ستاره محل %~% آن قضا قوت زمانه توان
# 4 مهر او آب و کین او آتش %~% خشم او درد و عفو او درمان
# 5 در گشاده ولیش را نصرت %~% راه بسته عدوش را خذلان
# 6 کرده در زیر دست و زیر قدم %~% همت و رتبتش زمین و زمان
# 7 کمترین پایه ای ازین برجیس %~% کمترین مایه ای از آن کیوان
# 8 ای خداوند شاه و شاهی را %~% از دهای تو اندرین گیهان
# 9 زنده گشتست ملک کیخسرو %~% تازه گشتست عدل نوشروان
# 10 به هنرها بکرده ای دعوی %~% به اثرها نموده ای برهان
# 11 خیره از وصف تو روان و خرد %~% عاجز از مدح تو یقین و گمان
# 12 بدسگال تو جنگ پیوستست %~% برنشسته به باره ای حرمان
# 13 کرده از دولت مخالف تیر %~% برده از بخت سرنگون پیکان
# 14 هر زمانی همی گشاید شست %~% بگسسته زه و شکسته کمان
# 15 تو به کلک آن گشاده ای به تیغ %~% نگشاده ست رستم دستان
# 16 خیل عزم تو را ذکاست دلیل %~% تیغ حزم تو را دهاست فسان
# 17 دو زبانیست کلک تو که به دوست %~% اعتماد زبان شاه جهان
# 18 تا زبان آوران همه شده اند %~% یک زبان در ثنای آن دو زبان
# 19 رخ نیکوست زیر خال جمال %~% دو رخ درج زیر نقش بنان
# 20 مرکب فکرتست و همچو سوار %~% چون سرانگشت بر فشار دران
# 21 همه در کردنی دهد ناورد %~% همه در بودنی کند دوران
# 22 زیبدش عرض آفتاب مجال %~% شایدش طول آسمان میدان
# 23 آن فشاند به لحظه ای بر خلق %~% که نبارد به سالها باران
# 24 نکته ای نیز یاد خواهم کرد %~% شاعر استاخ باشد و کشخان
# 25 بزم تو نیست هیچ بی انعام %~% دست تو نیست هیچ بی احسان
# 26 به عطاها بسی تهی کردی %~% شایگان گنج ها یکان و دوکان
# 27 هست چرخ سپهر عمر تو را %~% صد و پنجاه ساله کرده ضمان
# 28 دست بخشش کشیده دار و مدار %~% همگنان را بهر عطا یکسان
# 29 مایه سنگ و خاک چندین نیست %~% سخت نیکوست این قضیه بدان
# 30 تنگدل گردی ار ز بهر عطات %~% زر و نقره نماند اندر کان
# 31 نه بگفتم نکو غلط کردم %~% که نگردد ز امر تو دوران
# 32 گر بگردد فنا زمین به زمین %~% ور نماند جهان کران به کران
# 33 دولتت را خدای عز و جل %~% آفریند دگر چهار ارکان
# 34 دورها در هم آنچنان بندد %~% که نیابد ره اندر او حدثان
# 35 از زمستان چو بهره برداری %~% آردت نوشکفته تابستان
# 36 بنگر اکنون که از پی بزمت %~% چون برآراست باغ را نیسان
# 37 بر همه دشت و که فراز و نشیب %~% فرش روم است و حله کمسان
# 38 نه عجب گر ز حرص عشرت تو %~% گل دمد سال و ماه در بستان
# 39 نه شگفت ار هزار دستان نیز %~% بر گل از مدح تو زند دستان
# 40 ای ازین سمج تنگ دیده من %~% سرمه که فتاد ناگاهان
# 41 گل ندیدم ز خون چو گل شد چشم %~% خارجست اندرین دو دیده از آن
# 42 یادم آمد که هست سالی سه %~% نه زیادت این و نه نقصان
# 43 که نکردی ز بنده یاد شبی %~% در چمن ها به پیش آن ایوان
# 44 در گل افشان تو چه عشرت کرد %~% مدح خوانان چو رعد و نعره زنان
# 45 مطربانت ز گفته های رهی %~% بر کشیده به آسمان الحان
# 46 کرده بنده به شکر نعمت تو %~% بر بدیهه ترانها پران
# 47 یافته از تو با هزار لطف %~% خلعت و نورهایی دگران
# 48 که رکاب و عنان تو نکشد %~% مگر ابر بهار و باد بزان
# 49 حال دیگر شد ای شگفت آری %~% این چنین است حال چرخ کیان
# 50 رنج بسیار بود و گشت اندک %~% حال دشوار بود و گشت آسان
# 51 دشمن و دوست دیده بود که من %~% پار بودم ز جمله اعیان
# 52 اسب بسیار و بنده بی حد %~% مال انواع و نعمت الوان
# 53 ز بس مانی و قرطنانی عجب %~% تا به حدی که گفت هم نتوان
# 54 گفت هر دوستی که بود مرا %~% کام کمتر کن ای برادر هان
# 55 من چو مستان همی دوانیدم %~% از چپ و راست بر گشاده دهان
# 56 بر همه اعتماد آنکه مرا %~% نتواند که کس نهد بهتان
# 57 کرده ام شغل و گفته ام مدحت %~% که ندیده ست کس چنین و چنان
# 58 از عمل نیست یک درم باقی %~% بر من از هیچ وجه در دیوان
# 59 شاه دادست هر چه دارم و هست %~% صنعت و نعمت آشکار و نهان
# 60 مدح ها گفتم و مرا به عوض %~% داد توقیع هایی بس طنان
# 61 من همی گفتم این و هاتف گفت %~% سبلت و ریش کنده کم جنبان
# 62 لاجرم بر بداد کبر و بطر %~% گشت سامان و کار بی سامان
# 63 هستم اینک درین حصار مرنج %~% کنده و سوخته نه خان و نه بان
# 64 زار ناله کنان درین کهسار %~% بر سر و برزنان درین زندان
# 65 پای من خاک را نکرده به گام %~% چشم من روز را ندیده عیان
# 66 موی بر فرق و دیده اندر چشم %~% پنجه شیر و صورت ثعبان
# 67 شکم و پشت من درین یک سال %~% والله ار یافته ست جامه و نان
# 68 یافته ست این ولیک بس اندک %~% داشته ست آن ولیک بس خلقان
# 69 مشتکی گر برنج یابم و من %~% نزنم جز که راه حول و جلان
# 70 ور بود در جهم به گوشت چنانک %~% کودک شیرخواره در پستان
# 71 هر زمانم چنان که مژده بود %~% گوید این تازه روی زندانبان
# 72 بس بود از سرشک تو امسال %~% اندرین کوه لاله نعمان
# 73 ور درین مژده ندهمش چیزی %~% زند او در دو چشم من پیکان
# 74 اندرین سمج کار من شب و روز %~% مدح سلطان و سوره قرآن
# 75 ندهندم همی دوات و قلم %~% نشنوندم همی نفیر و فغان
# 76 من به آواز چون همی خوانم %~% یاد گیرد ز دور باد وزان
# 77 ببرد تا به مدح موج زند %~% بوم ایران و بقعت توران
# 78 گر ز جاه توام امان باشد %~% دهدم گردش زمانه امان
# 79 حکم و فرمان خدای راست بلی %~% او کند حکم و او دهد فرمان
# 80 در دل پاک تو هم او فکند %~% که برون آریم ازین زندان
# 81 بنشانی مرا تو بر خوانی %~% که ازو زاده چشمه حیوان
# 82 که همه آرزوی من نانست %~% نان چو شد منقطع نماند جان
# 83 خلعتی ام دهی ز خاصه خویش %~% که ازین پیش داده ای زآنسان
# 84 باز من بنده را بیارایی %~% این سرو تن به اطلس و برکان
# 85 منت هر لحظه مدحتی خوانم %~% که نخواندست هیچ مدحت خوان
# 86 صورت آن همه شفای بصر %~% لذت این همه غذای روان
# 87 ببرندش چو تحفه دست به دست %~% بشود در جهان دهان به دهان
# 88 تو گشاده دو دست چون حاتم %~% من زبانی گشاده چو سحبان
# 89 گر بود از توام به نعمت سود %~% نبود از منت به مدح زیان
# 90 بس خوشست آرزوی من یارب %~% تو بدین آرزو مرا برسان
# 91 تا دهد بخت رای را یاری %~% رای تو پیر باد و بخت جوان
# 92 با تو اقبال چرخ را تاکید %~% با تو تایید جاه را پیمان
# 93 شاه صاحبقران هفت اقلیم %~% تو مشار و مشیر حکم قران
# 94 ماند یک آرزو بخواهم خواست %~% شاد بنشین و مطربان بنشان
# 95 ایستاده به بوی تو عباس %~% باده فرمای پنج پیش از خوان
# 96 تا چنان سست گرددش گردن %~% که شود سخت بر همش دندان
# 97 آید آواز نوش ساقی او %~% همچو آواز پتک بر سندان
# 98 هر چه گوید مرا رواست روا %~% دوستی دوستیست بی تاوان
# 99 یارب آن روزگار خواهم دید %~% آن چو مه طلعت و چو مور میان
# 100 تو خداوند شاد و خرم زی %~% تو خداوند کام و دولت ران
# 101 در بزرگی چو آفتاب بتاب %~% در سعادت چو روزگار بمان
PageV1P286
### || [genre: Q]
# 1 دوش گفتی ز تیرگی شب من %~% زلف حورست و رای اهریمن
# 2 زشت چون ظلم و بیکرانه چو حرص %~% تیره چون محنت و سیه چو حزن
# 3 مانده شد مهر گویی از رفتار %~% سیر شد چرخ گویی از گشتن
# 4 همچو زنگار خورده آینه ای %~% می نمود از فراز من روزن
# 5 که زرنگش نمی توانستم %~% اندرو روی صبح را دیدن
# 6 چرخ مانند گرزنی که بود %~% اندرو در و گوهر گرزن
# 7 آتش اندر دلم بسوخته صبر %~% آب ازین دیدگان ببرده وسن
# 8 مهر چون آتشی فرو شد و زو %~% پر ز دود سیاه شد روزن
# 9 گر نه دود سیاه بود چرا %~% زو روان گشت آب دیده من
# 10 از سیاهیش چشم من اعمی %~% وز نهیبش زبان من الکن
# 11 در دلم ترجمان شده کلکی %~% چون زبانم همی گشاده سخن
# 12 از دلم چون شب سیاه آورد %~% از معانی کواکب روشن
# 13 گر نه آبستن است از چه سبب %~% ناشکیبا بود گه زادن
# 14 کس نداند که او چه خواهد زاد %~% این چنین باشد آری آبستن
# 15 به سرش رفتن و کشان از پس %~% گیسوی عنبرینش چون دامن
# 16 تیز رفتار گردد و چیره %~% چونکه مجروح گردد از آهن
# 17 دشمن اوست آهن و که شنید %~% کس که باشد صلاحش از دشمن
# 18 نوبهاری همی برآرد زود %~% که ازو عقل را بود گلشن
# 19 زآن سیاهیش چون دل لاله %~% بر سپیدیش همچو روی سمن
# 20 بست زنار و شد نگار پرست %~% صاحب از بهر آن زدش گردن
# 21 خواجه منصوربن سعید که کرد %~% زنده آثار احمدبن حسن
# 22 ای سخای تو در جهان سایر %~% وانکه گرداردی سخات بدن
# 23 به جهان در نماندی خالی %~% از هوا جای یک سر سوزن
# 24 وعده تو ندید هرگز بطل %~% بخشش تو نداشت هرگز من
# 25 نیست پاداشنی سخای تو را %~% نه سخای تو هست پاداشن
# 26 تو حسامی به گوهر و به هنر %~% باز پیش حسام فقر مجن
# 27 وین عجب تر که تیغ دانش را %~% هم تو صیقل شدی و هم توسن
# 28 به گه آفرینش از حشمت %~% باقیی ماند گشت اصل فتن
# 29 ای ز بهر وزارت آورده %~% مر تو را سروری چو در عدن
# 30 دری و در نظم و نثر تو را %~% کس نداند درین زمانه ثمن
# 31 از دل و جان رهی خاص توام %~% تا مرا جان و دل بود در تن
# 32 در هوای توام ببسته میان %~% در ثنای توام گشاده دهن
# 33 من بیفتاده ام مرا بردار %~% بار اندوه از تنم بفکن
# 34 خز کوفی مدار همچو پلاس %~% گل سوری مبوی چون راسن
# 35 ای شکسته منازعان را پشت %~% پشت اندیشه را به من بشکن
# 36 رخ برافروز همچو مهر سپهر %~% سر برافراز همچو سرو چمن
# 37 باده گیر از کف دلارایی %~% لعبتی ماهروی زهره ذقن
# 38 گر نماندست سوسن و گل هست %~% عارض و روی چون گل و سوسن
# 39 مجلست چرخ باد و تو خورشید %~% ساغرت ماه و می سهیل یمن
# 40 باد دستار نیکخواهت تاج %~% باد پیراهن عدوت کفن
PageV1P287
### || [genre: Q]
# 1 ز خورشید روی ملک ارسلان %~% شد این قصر روشنتر از آسمان
# 2 جهاندار شاهی که مانند او %~% ندیدست یک چشم شاه زمان
# 3 نبیند سر همتش را فلک %~% نیابد یقین دلش را گمان
# 4 تو آن قصر داری بهاری ز ملک %~% که آن را نباشد به گیتی خزان
# 5 تو آن بوستانی که در صحن تو %~% ز مه بیکران هست سرو روان
# 6 که دیدست هرگز چنین شهریار %~% که دیدست هرگز چنین بوستان
# 7 همی روزگار از تو دارد مثل %~% همی از تو گوید فلک داستان
# 8 بلی پیشگاه امانی ز عدل %~% به تو خرم و شاد عدل و امان
# 9 تویی معدن ملک تا حشر پای %~% تویی منبع جود جاویدمان
# 10 همیشه به تو خرم و شاد باد %~% شهنشاه عادل ملک ارسلان
# 11 زمین شهریاری جهان داوری %~% که ملکش جوانست و بختش جوان
# 12 ز صاحبقران ها قرانها چنو %~% جهان را نبودست صاحبقران
# 13 نه چون حشمتش حشمت اردشیر %~% نه چو همتش همت اردوان
# 14 جهان و فلک مدح و فرمانش را %~% گشاده دهانست و بسته میان
# 15 نه چون دولت او جهان فراخ %~% نه چون رتبت او سپهر کیان
# 16 ز سهمش بلرزد همی بحر و بر %~% ز جودش بنالد همی کوه و کان
# 17 ز جودست بر گنج او کاربند %~% ز عدلست بر ملک او پاسبان
# 18 همی تا بود شادمانه ولی %~% دلش باد از مملکت شادمان
# 19 فلک پیش شاهیش بسته کمر %~% زمانه به شادیش کرده ضمان
PageV1P288
### || [genre: Q]
# 1 ای تو را خوانده صنیع خود امیرالمؤمنین %~% همچنین بادا جلالت بر زیادت همچنین
# 2 سیف دولت مر تو را زین پیشتر بوده لقب %~% عز ملت را بر افزون کرد امیرالمؤمنین
# 3 اصبحت شمس العلی فی دولت من مشرق %~% نحمدالرحمن حمدا و هو رب العالمین
# 4 این بشارت حور عینان را همی گوید به خلد %~% بر نبشته بر دو پر خویشتن روح الامین
# 5 بخت زیبنده لقب کردند شاهان مر تو را %~% این لقب خواهند کردن خسروان نقش نگین
# 6 هر که خواهد تا بود همواره با شادی و ناز %~% این لقب را گو بخوان و صاحبش را گو ببین
# 7 هر کسی را هست یک عید و تو را شاها دو عید %~% هر دو با رامش عدیل و هر دو با شادی قرین
# 8 آن یکی این عید فرخنده که می آید مدام %~% وان یکی فرخ لقب کامد تو را اکنون بحین
# 9 فرخجسته باد و میمون این همایون هر دو عید %~% دوستانت شاد بادند و بد اندیشان غمین
PageV1P289
### || [genre: Q]
# 1 شاد باش ای زمانه ریمن %~% بکن آنچ آید از تو در هر فن
# 2 تن اگر روی گرددم بگداز %~% پشت اگر سنگ گرددم بشکن
# 3 گر بنایی برآیدم بشکوب %~% ور نهالی ببالدم بر کن
# 4 هر که افتاد برکشش در وقت %~% من چو برخاستم مرا بفکن
# 5 بازم اندر بلایی افکندی %~% که کشیدن نمی تواند تن
# 6 اندر آن خانه ام که از تنگی %~% نجهدم باد هیچ پیرامن
# 7 که ز تنگی اگر شوم دلتنگ %~% نتوانم درید پیراهن
# 8 نور مهتاب و آفتاب همی %~% به شب و روز بینم از روزن
# 9 ترسم از بس که دید تاریکی %~% اندرین حبس چشم روشن من
# 10 دید نتوانم ار خلاص بود %~% همچو خفاش چشمه روشن
# 11 بند من گشت از آنچه نسبت کرد %~% از دل دلربای من آهن
# 12 زان کنون همچو بچگان عزیز %~% دارمش زیر سایه دامن
# 13 اگر از من به حیله ببریدند %~% این همه دوستان عهد شکن
# 14 چه سبب را فرو گذاشت مرا %~% خواجه سید رئیس ابن حسن
# 15 آنکه از نوبهاری رادی او %~% به خزان رست در جهان سوسن
# 16 آنکه دانش بدو نموده هنر %~% وانکه دانا ازو گشاده سخن
# 17 ای بزرگی و فضل را ماوی %~% وی کریمی و جود را مسکن
# 18 نه چو لفظ تو در دریا بار %~% نه چو کف تو ابر در بهمن
# 19 هر جوادی به نزد تو سفله %~% هر فصیحی به نزد او الکن
# 20 تا همی مهر بردمد به فلک %~% تا همی سرو بر جهد ز چمن
# 21 در جهان دوستکام بادی تو %~% که شدم من به کامه دشمن
# 22 بر تو نالم همی معونت کن %~% مر مرا از زمانه ریمن
# 23 باد جفت تو دولت میمون %~% باد یار تو ایزد ذوالمن
PageV1P290
### || [genre: Q]
# 1 راست کن طارم کاراسته شد گلشن %~% تازه کن جانها جانا به می روشن
# 2 بر جمال شه ساقی تو قدح ها ده %~% بر ثنای شه مطرب تو نواها زن
# 3 بازوی دولت و تاج شرف و ملت %~% شیرزاد آن شه پیل افکن شیر اوژن
# 4 آنکه در خدمت گیتی شودش بنده %~% وانکه از طاعت گردون نهدش گردن
# 5 بسطت جاهش در دهر برد لشکر %~% رفعت قدرش بر چرخ کشد دامن
# 6 لطف و خلقش را چون آب شود آتش %~% عنف و بأسش را چون موم شود آهن
# 7 ببرد رخشش گر چرخ بود مقصد %~% بگذرد زخمش گر کوه شود جوشن
# 8 دست لهوش را ناهید شود یاره %~% فرق عزش را خورشید سزد گر زن
# 9 روز بزم او یادی مکن از حاتم %~% وقت رزم او ذکری مبر از بیژن
# 10 باد در دولت تا عقل بود در سر %~% باد در نعمت تا روح بود در تن
PageV1P291
### || [genre: Q]
# 1 دو مساعد یار و دایم جفت و با هم همزبان %~% شکل و رنگ این و آن چون گلبن و سرو روان
# 2 با لباس حور عین با صورت خلد برین %~% با جلال آفتاب و با کمال آسمان
# 3 دوستان دارند ایشان هر یکی بس بی شمار %~% عاشقان دارند ایشان هر یکی بس بیکران
# 4 دوستان اندر ثناشان جمله بگشاده دهن %~% عاشقان اندر هواشان یکسره بسته میان
# 5 آفتاب و آسمان و کوه و دریا زیر این %~% پیل مست و ببر تند و شیر غران زیر آن
# 6 گاهشان باشد قرار و گاهشان باشد مدار %~% گاه بر مرکز بوند و گاه بر باد وزان
# 7 با بها گشته ز اقبال شهنشاه زمین %~% یافته زینت ز فر شهریار کامران
# 8 شاه محمودبن ابراهیم سیف الدوله آنک %~% ناورد چون او شهنشاهی فلک در صد قران
# 9 عز ملت شاه غازی آنکه از تأیید بخت %~% پایه کیوان شده هر پای تختش را مکان
# 10 پادشاهی چشم و روشن رایش اندر وی بصر %~% شهریاری جسم و عالی نامش اندر وی روان
# 11 مدحت او چاکران را سوی هر نعمت دلیل %~% خدمت او بندگان را سوی هر دولت نشان
# 12 دوستانش را خزان و زهر او چون نوبهار %~% دشمنانش را بهار از کینه او چون خزان
# 13 تا پدید آمد چو آتش تیغ او اندر مصاف %~% همچو سیماب از جهان شد بدسگال او نهان
# 14 ای نهاده قدر تو بر تارک عیوق پای %~% همت عالی تو با مشتری کرده قران
# 15 خلعتی دادت شهنشاه جهان از خاص خویش %~% از بدایع همچنان چون نوشکفته بوستان
# 16 گرد بر گردش نوشته دست پیروزی و عز %~% نام تو خسرو که گردی در جهان صاحبقران
# 17 همچنین بادا شهنشاه زمانه همچنین %~% فرخ و فرخنده بادت خلعت شاه جهان
# 18 تا بگردد آسمان و تا بتابد آفتاب %~% تا بپاید مرکز و بر وی بروید ارغوان
# 19 شاه گیر و شاه بند و مال بخش و داد ده %~% دیر زی و شاد باش و ملک گیر و ملک ران
PageV1P292
### || [genre: Q]
# 1 ای ملک شیردل پیل تن %~% صفدر لشکرشکن تیغ زن
# 2 خسرو مسعود سعود فلک %~% بر سر تاج تو شده انجمن
# 3 دولت در خدمت و در مدح تو %~% بسته میانست و گشاده دهن
# 4 رخش تو بر خاک چو بگشاد کام %~% دشت شود پر گل و پر یاسمن
# 5 تیغ تن چون گشت برهنه به جنگ %~% جوشن پوشد ز نهیب اهرمن
# 6 بیش به هندستان از غزو تو %~% نه تن بت ماند نه جان شمن
# 7 گویدی اوصاف تو گر یابدی %~% خامه و شمشیر و زبان و سخن
# 8 بر فلک گردان نعش بنات %~% تا نشود جمع چو نجم پرن
# 9 بادی تابنده چو مهر فلک %~% بادی بالنده چو سرو چمن
# 10 ناصح تو محتشم و محترم %~% حاسد تو منهزم و ممتحن
PageV1P293
### || [genre: Q]
# 1 ملک ملک ارسلان %~% ساکن روض الجنان
# 2 شاه زمانه فروز %~% خسرو صاحبقران
# 3 رایت و رایش بلند %~% دولت و بختش جوان
# 4 همت او آفتاب %~% رتبت او آسمان
# 5 مطرب راهی بزن %~% راوی بیتی بخوان
# 6 فی ملک عدله %~% یخدمها النیران
# 7 ای بدل اردشیر %~% وی عوض اردوان
# 8 بنده امرت سپهر %~% بسته حکمت جهان
# 9 ای ملک کامران %~% خسرو صاحبقران
# 10 دوش به خواب اندرون %~% وقت سپیده دمان
# 11 آمد نزد رهی %~% روان نوشیروان
# 12 گفت که مسعود سعد %~% شاعر چیره زبان
# 13 دیدی عدلی که خلق %~% یاد ندارد چنان
# 14 دید کآباد کرد %~% جمله زمین و زمان
# 15 عدل ملک بوالملوک %~% شاه ملک ارسلان
# 16 در صفت عدل او %~% مدح به گردون رسان
# 17 ورچه امروز هست %~% تنت چنین ناتوان
# 18 چو گرددت تن درست %~% و ایمن گردی به جان
# 19 تو وصف این عدل کن %~% به وصف نیکو بیان
# 20 درین معانی به شعر %~% بساز ده داستان
# 21 ای ملک مال ده %~% خسرو گیتی ستان
# 22 سیاست ملک را %~% پیش تو در یک زمان
# 23 جمع شد از هر سویی %~% دویست کوه روان
# 24 جمله بر آن هر یکی %~% یک اژدهای دمان
# 25 بر سر هر پیل مست %~% نشسته یک پیلبان
# 26 برین سیاست که رفت %~% ای ملک کامران
# 27 قحط چو باران نشاند %~% رحمت تو از جهان
# 28 احسنت ای پادشاه %~% شاد به گیتی بمان
# 29 داشتن ملک و دین %~% جز که چنین کی توان
# 30 خلق جهان را همه %~% کودک و پیر و جوان
# 31 به جود کردی غنی %~% به عدل دادی امان
# 32 زایل کردی شها %~% ز خلق نرخ گران
# 33 جانشان دادی همه %~% که اصل جانست نان
# 34 خلق به گیتی ندید %~% چون تو شهی مهربان
# 35 زین پس دزدان شوند %~% بدرقه کاروان
# 36 بیش نترسد ز گرگ %~% بر رمه مرد شبان
# 37 ز جود خالی نه ای %~% حظی داری از آن
# 38 عدل تو بر ملک و دین %~% جود تو بر گنج و کان
# 39 چون تو نبودست و نیست %~% خسرو فرمان روان
# 40 عادلی و عدل تو %~% رسید در هر مکان
# 41 شاها با عدل و ملک %~% زنده بمان جاودان
PageV1P294
### || [genre: Q]
# 1 روز نوروز و ماه فروردین %~% آمدند ای عجب ز خلد برین
# 2 تاجها ساخت گلبنان را آن %~% حله ها بافت باغ ها را این
# 3 باد فرخنده بر عمید اجل %~% خاصه پادشاه روی زمین
# 4 عمده دین و ملک ابوالقاسم %~% که بیاراست روی ملک به دین
# 5 آن بزرگی که رایت همت %~% بگذرانید از اوج علیین
# 6 به ذکا کرد ملک را ثابت %~% به دها داد فتنه را تسکین
# 7 هنر از رای او برد تعظیم %~% خرد از طبع او کند تلقین
# 8 عزم او را مضای بادبزان %~% حرم او را ثبات کرده متین
# 9 این یکی را زمانه زیر رکاب %~% وان یکی را سپهر زیر نگین
# 10 نور و ظلمت بود به عفو و به خشم %~% آب و آتش بود به مهر و به کین
# 11 نه عجب گر ز داد او زین پس %~% خویش گردد تذرو را شاهین
# 12 شاد باش ای جهان به روی تو شاد %~% غم نصیب عدوست شاد نشین
# 13 نه چو تو گاه بزم ابر بهار %~% نه چو تو وقت رزم شیر عرین
# 14 راست گویی ز بهر تیغ و قلم %~% آفریده شد آن خجسته یمین
# 15 بنده خویش را معونت کن %~% ای جهان را شده به عدل معین
# 16 هر که خواهد همیشه شادی تو %~% نبود در همه جهان غمگین
# 17 شب نخسبم همی ز رنج و عنا %~% نیست حاجت به بستر و بالین
# 18 گر به تو نیستی قوی دل من %~% چکدی زهره من مسکین
# 19 از تو بودی همه تعهد من %~% گاه محنت به حصن های حصین
# 20 جان تو دادی مرا پس از ایزد %~% اندرین حبس و بند باز پسین
# 21 به خدایی که صنع و حکمت او %~% ماند از گردش شهور و سنین
# 22 که به باقی عمر یک لحظه %~% رو نتابم زخدمتت پس ازین
# 23 سازم از جود تو ضیاع و عقار %~% گیرم از مدح تو رفیق و قرین
# 24 ببرد چون به روی تو نگرم %~% شادی تو ز روی بختم چین
# 25 فخرم آن بس بود که هر روزی %~% بر بساطت نهم به عجز جبین
# 26 تا بود بر فلک طلوع و غروب %~% تا بود در زمان مکان و مکین
# 27 باد چرخ محل و رتبت تو %~% روشن از ماه و زهره و پروین
# 28 باد باغ نشاط و نزهت تو %~% خرم از لاله و گل و نسرین
# 29 من مبارک زبان و نیک پیم %~% هم چنین باد و هم چنین آمین
PageV1P295
### || [genre: Q]
# 1 گر نه شاگرد کف شاه جهان شد مهرگان %~% چون کف شاه جهان پر زر چرا دارد جهان
# 2 ور نشد باد خزان را رهگذر بر تیغ او %~% پس چرا شد بوستان دیناری از باد بزان
# 3 راست گویی منهزم گشت از خزان باد بهار %~% چون سپاه اندر هزیمت ریخت زر بیکران
# 4 ابر گریان شد طلایه نوبهار اندر هوا %~% گشت ناپیدا چو آمد نوبت باد خزان
# 5 راست گویی بود بلبل مدح خوان نوبهار %~% چون خزان آمد شد از بیم خزان بسته دهان
# 6 زعفران اصلی بود مر خنده را هست این درست %~% هر که او خندان نباشد خنده ش آرد زعفران
# 7 چون خزان مر بوستان را زعفران داد ای شگفت %~% پس چرا باز ایستاد از خنده خندان بوستان
# 8 یا ز بسیاری که دادش بازگشتست او به عکس %~% هر چه از حد بگذرد ناچار گردد ضد آن
# 9 روز نقصان گیرد اکنون همچو عمر بدسگال %~% شب بیفزاید کنون چون بخت شاه کامران
# 10 آب روشن گشت و صافی چون سنان و تیغ او %~% شاخ زرد و چفته شد چون پشت و روی بندگان
# 11 قطب ملت سیف دولت شهریار ملک گیر %~% تاج شاهی عز دولت خسرو گیتی ستان
# 12 شاه ابوالقاسم ملک محمود آن کز هیبتش %~% لرزه گیرد گاه رزم او زمین و آسمان
# 13 تیغ او چون برفروزد آتش اندر کارزار %~% جان بدخواهان برآید زو به کردار دخان
# 14 آنکه از بیمش بریزد ناخن ببر هژبر %~% وانکه از هولش بدرد زهره شیر ژیان
# 15 آنکه وصف او نگنجد هیچ کس را در یقین %~% وانکه نعت او نیاید هیچ کس را در گمان
# 16 فر خجسته رای او بر جامه شاهی علم %~% گستریده نام او بر نامه دولت نشان
# 17 هر چه او بیند بود دیدار او عین صواب %~% هر چه او گوید بود گفتار او سحر بیان
# 18 مشتری و زهره را هرگز نبودی حکم سعد %~% گر نبودی قدر او با هر دوان کرده قران
# 19 گر نبودی از برای ساز او را نامدی %~% در ناسفته ز دریا زر پاکیزه ز کان
# 20 طرفهای ساز بگشادند در مدحش دهن %~% کرد گردون هر یکی را گوهری اندر دهان
# 21 ای جلال پادشاهی وی جمال خسروی %~% هستی اندر جاه و رتبت اردشیر و اردوان
# 22 چون به گوش آمد صریر کلک تو بدخواه را %~% بشنود هم در زمان از تن صفیر استخوان
# 23 گر نه قطب دولت و بخت جوان شد تخت تو %~% پس چرا گردند گردش دولت و بخت جوان
# 24 مهرگان آمد به خدمت شهریارا نزد تو %~% در میان بوستان بگشاد گنج شایگان
# 25 باده چون زنگ خواه اندر نوای نای و چنگ %~% نوش کن از دست حوری دلبر نوشین روان
# 26 ای به تو میمون و فرخ روزگار خسروی %~% بر تو فرخ باد و میمون خلعت شاه جهان
# 27 همچنین یادی همیشه نزد شاهنشه عزیز %~% همچنین باد از تو دایم شاه شاهان شادمان
# 28 تا همی دولت بود در دولت عالی به ناز %~% تا همی نعمت بود در نعمت باقی بمان
# 29 مملکت افزون و همچون مملکت بفروز کار %~% روزگارت فرخ و چون روزگارت مهرگان
# 30 التجای تو به بخت آمد و نعم الملتجا %~% ایزدت دایم معین والله خیرالمستعان
PageV1P296
### || [genre: Q]
# 1 روز مهر و ماه مهر و جشن فرخ مهرگان %~% مهر بفزای ای نگار مهرجوی مهربان
# 2 همچو روی عاشقان بینم به زردی روی باغ %~% باده باید بر صبوحی همچو روی دوستان
# 3 تاجهاشان بود بر سر از عقیق و لاجورد %~% قرطه هاشان بود در بر از پرند و پرنیان
# 4 کله ها زد باد نیسان از ملون جامه ها %~% پرده ها بست ابر آزار از منقش بهرمان
# 5 مشک بودی بی حد و کافور بودی بی قیاس %~% در بودی بی مر و یاقوت بودی بی کران
# 6 حمل بویا مشک بودی تنگها بر تنگها %~% بار مروارید بودی کاروان در کاروان
# 7 تا خزانی باد سوی بوستان لشکر کشید %~% زینتش گشتست روی ارغوان چون زعفران
# 8 هر کجا کاکنون به سوی باغ و بستان بگذری %~% دیبه زربفت بینی زین کران تا آن کران
# 9 از غبار باد دیناری شده برگ درخت %~% وز صفای آب زنگاری شده جوی روان
# 10 شد چو روی بدسگال مملکت برگ درخت %~% باشد آب جوی همچون تیغ شاه کامران
# 11 سیف دولت شاه محمود بن ابراهیم آنک %~% جان شاهی را تنست و شخص شاهی را روان
# 12 خسرو خسرو نژاد و پهلو پهلو نسب %~% شهریار بر و بحر و پادشاه انس و جان
# 13 پیش او حلم زمین همچون هوا باشد سبک %~% پیش طبع او هوا هم چون زمین باشد گران
# 14 از نهیب گرز او در چرخ گردنده اثر %~% وز سر شمشیر او بر ماه دو هفته نشان
# 15 ای گه بخشش فریدون گاه کوشش کیقباد %~% ای به همت اردشیر و ای به حشمت اردوان
# 16 ور فریدون قباد و اردوان و اردشیر %~% زنده اندی پیش رخشت بنده بودندی دوان
# 17 کوه و بحر و آفتاب و آسمان خوانم تو را %~% کوه و بحر و آفتاب و آسمانی بی گمان
# 18 تو به گاه حلم کوهی و به گاه علم بحر %~% گاه رفعت آفتابی گاه قدرت آسمان
# 19 تیغ تو چون برفروزد در میان کارزار %~% مغز بدخواهت بجوشد در میان استخوان
# 20 جشن فرخ مهرگان آمد به خدمت مر تو را %~% خسروانی جام بستان بر نهاد خسروان
# 21 جوشن و برگستوان از خز باید ساختن %~% کامد اینک با لباس لشکری باد خزان
# 22 فرخ و فرخنده بادت مهرگان و روز مهر %~% باد دولت با تو کرده صد قران در یک قران
# 23 ملک از تو با نشاط و تو ز ملکت با نشاط %~% دولت از تو شادمان و تو ز دولت شادمان
PageV1P297
### || [genre: Q]
# 1 ای خرد را به راستی قانون %~% وی دل تو ز هر هنر قارون
# 2 دون طبع تو مایه دریا %~% زیر قدر تو پایه گردون
# 3 فضل را فکرت تو یاری گر %~% جود را نعمت تو را همنون
# 4 هر محاسن که در جهان باشد %~% نبود از خصال تو بیرون
# 5 به کمال بضاعتی منسوب %~% وز دها و کفایتی معجون
# 6 از سعودست نام و کنیت تو %~% که همه با سعادتی مقرون
# 7 بحر طبعی شگفت نیست که هست %~% همه لفظ تو لؤلؤ مکنون
# 8 گرد اقبال تو نیارد گشت %~% به مضرت زمانه وارون
# 9 هر زمان فتنه بر سیاست تو %~% چون معزم همی کند افسون
# 10 هر که از مجلس تو دور بود %~% همچو من باشد ای عجب مغبون
# 11 خون همی گردد و نیارم گفت %~% دلم از رنج های گوناگون
# 12 دارم از حرز مدح تو تعویذ %~% ورنه در حال گردمی مجنون
# 13 باز پشتم قوی به دولت توست %~% از فلک باک نایدم اکنون
# 14 چون تو حری مرا به دست بود %~% کی براندیشم از زمانه دون
# 15 تا کند ماه و آفتاب همی %~% روز و شب را به روشنی مرهون
# 16 باد روزت نهار لهوانگیز %~% باد بختت هلال روزافزون
PageV1P298
### || [genre: Q]
# 1 بر من بتافت یار و بتابم ز تاب او %~% طاقت نماند پیش مرا با عتاب او
# 2 این روی پر ز دره و در خوشاب گشت %~% از آرزوی دره و در خوشاب او
# 3 از رشگ آن نقاب که بر روی او رسد %~% گشت این تن ضعیف چو تار نقاب او
# 4 چون نوشم آید ارچه چو زهرم دهد جواب %~% زیرا که هست بر لب راه جواب او
# 5 بربود خواب از من و آنگه بخفت خوش %~% پیوسته گشت گویی خوابم به خواب او
# 6 خوردم شراب عشقش یک ساغر و هنوز %~% اندر سر منست خمار شراب او
# 7 چنگ عقاب زلفش و پرتذرو روی %~% ایمن رخ تذرو ز چنگ عقاب او
# 8 باز سپید روی و غراب سیاه زلف %~% وز بیم باز او شده لرزان غراب او
# 9 داند که هست بسته زلفین او دلم %~% هر ساعتی فزون کند از پیچ و تاب او
# 10 چون زر پخته شد رخ چون سیم خام من %~% زان آفتاب تابان وز مشک ناب او
# 11 گر زر ز آفتاب زیادت شود همی %~% نقصان چرا شود زرم از آفتاب او
# 12 بر عاشق ای نگارین رحمت کن و مسوز %~% بر آتش فراق دل چون کباب او
# 13 شاید که آب او بر توبه شود که هست %~% زان مجلس شهنشه گیتی مآب او
# 14 محمود سیف دولت شاهی که در جهان %~% شاهنشه ست از همه شاهان خطاب او
# 15 هر ملک را اگر چه فراوان بود زمان %~% محمود شاه باشد مالک رقاب او
# 16 شخصش سپهر و خلقش در وی نجوم او %~% خشمش اثیر و تیرش در وی شهاب او
# 17 کفش سحاب و تازه ازو بوستان ملک %~% زحمت ندید و صاعقه اندر سحاب او
# 18 یابد فلک درنگ به وقت درنگ او %~% گیرد زمین شتاب به گاه شتاب او
# 19 باشد هوا گران چو سبک شد عنان او %~% گردد زمین سبک چو گران شد رکاب او
# 20 صافی شدست آب جلالت ز آتشش %~% افروخته ست آتش هیبت ز آب او
# 21 آبست و آتشست حسامش به رزمگاه %~% روی زمین و چرخ پر از موج و تاب او
# 22 در دیده مخالف ملکست سیل او %~% واندر دل معادی دین التهاب او
# 23 هر بقعه ای که مرکب او بسپرد زمینش %~% گردد گلاب و عنبر آب و تراب او
# 24 روید به جای خار شقایق ز عنبرش %~% باشد به جای سنگ گهر در گلاب او
# 25 آثار مهر اوست در آباد این زمین %~% تأثیر کین اوست چنین در خراب او
# 26 کم باد بدسگال وی و باد بر فزون %~% اقبال و ملک و دولت و عمر و شباب او
# 27 چون باغ باد مجلسش آراسته مدام %~% چون عندلیب و بلبل چنگ و رباب او
PageV1P299
### || [genre: Q]
# 1 ای اختیار عالم در اختیار تو %~% وی پیشوای ملک و ملک پیشکار تو
# 2 بر آسمان دولت قطب کفایتی %~% بسته مدار مملکت اندر قرار تو
# 3 خورشید گشت همت گردون فروز تو %~% تا چرخ شد جلالت گیتی نگار تو
# 4 تا در وجود نامدی از عالم عدم %~% گردون سپید دیده شد از انتظار تو
# 5 سعد فلک همی نکند اختیار خویش %~% تا ننگرد نخستین در اختیار تو
# 6 چون مهر بر سپهر بود گر تویی سوار %~% شیر سپهر خم زدی از رهگذار تو
# 7 گردون سرفراخته را کوژ گشت پشت %~% تا سر فراخت همت گردون گذار تو
# 8 در تاختن پیاده شد فتنه سوار %~% چون پاشنه گشاید عزم سوار تو
# 9 بی بیم شد ز زلزله حادثه جهان %~% تا تکیه کرد بر خرد استوار تو
# 10 گردون ز خط کام تو بیرون نبرد گام %~% تا بانگ زد برو هنر کامگار تو
# 11 دریای پهن خاست ز موج سخای تو %~% کوه بلند رست ز بیخ وقار تو
# 12 چون باغ خلد چرخ بیاراست ملک شاه %~% آیین و سیرت و ادب شاهوار تو
# 13 عدل بسیط تو به چه دارد همی روا %~% زینگونه ظلم همت تو بر یسار تو
# 14 در دفتر سخای تو چون بنگریم هست %~% اندک ترین رقم صلت صد هزار تو
# 15 هر روز ریع شکر و ثنا بر زیادتست %~% تا هست خلق وجود ضیاع و عقار تو
# 16 مست شراب جودی و هرگز به هیچ وقت %~% چشم زمانه چشم ندارد خمار تو
# 17 شاداب و سرفراخته سروی به باغ عز %~% تا گشت فر دولت عالی بهار تو
# 18 گویند بارور نبود سرو نیست راست %~% سروی تو و مصالح ملکست بار تو
# 19 در مجلس تو خون قنینه چگونه ریخت %~% گر مال پاره پاره شد از کارزار تو
# 20 ای ذوالفقاروار کشیده زبان تیز %~% زو حیدرانه رفته همه نظم کار تو
# 21 در کر و فر صلح به کردار راست %~% بر حل و عقد دولت تو ذوالفقار تو
# 22 ای پر هنر سوار به میدان نام و ننگ %~% باد قضا شکاف ندارد غبار تو
# 23 بگذارد کار دولت و بگشاد راه دین %~% گیتی گشای بازوی خنجر گذار تو
# 24 بدخواه در شتاب و گریزست و گیرگیر %~% از هیبت درنگ تو و کارزار تو
# 25 گردد به خدمت تو سر مرد بارور %~% صحن سرای فرخ تو روز بار تو
# 26 ای جوهر محیط شده بر عیار دهر %~% هرگز به حق گرفت که داند عیار تو
# 27 از زینهار خوردن گیتی بری شود %~% هر کو پناه گیرد در زینهار تو
# 28 ای شیر مرغزار نیارد گذار کرد %~% یک شیر شرزه بر طرف مرغزار تو
# 29 بر چهره عدوی تو نشکفت هیچ گل %~% کاندر دلش نرست ز اندیشه خار تو
# 30 من گویمی که یار نداری به هیچ روی %~% گر بخت نیستی به همه وقت یار تو
# 31 در طبع تو نگردد هرگز بزرگیی %~% کان سعی بخت تو ننهد در کنار تو
# 32 چون افتخار کرد به تو هر چه بود و هست %~% اندر زمانه از چه نهد افتخار تو
# 33 آن گوهری که شاید گوهر تو را صدف %~% آن آتشی که زیبد آتش شرار تو
# 34 شاگرد ملک بودی استاد از آن شدی %~% آموزگار نیست جز آموزگار تو
# 35 هر نعمتی که هست بود در شمار من %~% تا هست نام شعر من اندر شعار تو
# 36 نکبت نگشت یارد اندر جوار من %~% تا جان من خزیده بود در جوار تو
# 37 از مفخرت شدست شعار و دثار من %~% تا بر تن منست شعار و دثار تو
# 38 بادی ازین جهان به همه وقت یادگار %~% هرگز جهان مباد ز تو یادگار تو
# 39 امروز من به طوع تو را بنده تر ز دی %~% امسال تو به طبع تو را به ز پار تو
PageV1P300
### || [genre: Q]
# 1 ای کشتئی که در شکم توست آب تو %~% آرام جانور همه در اضطراب تو
# 2 نیک و بد زمین ز فراز و نشیب تو %~% بیش و کم جهان ز درنگ و شتاب تو
# 3 هر گه که تو برآیی گوید فلک به مهر %~% اینک ببافتند به دریا نقاب تو
# 4 تا روز ناله تو به گوش آیدم همی %~% شب نغنوی ببست مگر باد خواب تو
# 5 تابست در و نرگس ما چشم روشنست %~% تا چشم تو بریخت برو در ناب تو
# 6 تا بر تو خوی چکاند بر گل ز تو چو گل %~% گلبن معطرست به طبع از گلاب تو
# 7 گر اصل زندگانی مایی همی چرا %~% یک لحظه بیش ناید عمر حباب تو
# 8 پر آب و آتشست کنار تو سال و ماه %~% پس چون که آتش تو نمیرد ز آب تو
# 9 بر جای خلق رحمت باشی همه چرا %~% زینسان به آب و آتش باشد عذاب تو
# 10 کوهی به طبع و شکل وز آن چون کنی سؤال %~% جز کوه کس نداند دادن جواب تو
# 11 ای کودک جوان ز عطای تو باغ و راغ %~% پیری شدی به رنگ و شب آمد خضاب تو
# 12 ای چرخ پر ستاره کجا خواب دیده ای %~% کایدون دمادمست بجستن شهاب تو
# 13 ای سایبان خاک بیا از چه مانده ای %~% کافتاده و گسسته عمود و طناب تو
# 14 فتحست فتح باب تو روزی خلق را %~% از کف صاحبست مگر فتح باب تو
# 15 منصوربن سعید که از شرم رای او %~% خورشید و ماه روی کشد در حجاب تو
# 16 این خنجری که آب تو شد آبروی تو %~% مهرست و کینه در تو براندود باب تو
# 17 هر چاکریت در هنر افزون ز صاحبست %~% صاحب چگونه یارم کردن خطاب تو
# 18 آن پهن عالمی که نباشد زمانه را %~% چون جوش تو برآید پایاب و تاب تو
# 19 چون خاک چرخ پست شود از سموم تو %~% چون سنگ بحر غرقه شود در سراب تو
# 20 ای پر هنر سوار به میدان کر و فر %~% در باد و برق چیست مجی و ذهاب تو
# 21 چرخ فلک بماند پیش عنان تو %~% گوی زمین بگردد زیر رکاب تو
# 22 چون شب همیشه اصل زمین گشت روز تو %~% چون شیب مایه خرد آمد شباب تو
# 23 افراخته ست چرخ ز قدر بلند تو %~% افروخته ست ملک به رای صواب تو
# 24 تا همتت به قدر سپهر دگر شدست %~% ما را دگر جهانی آمد جناب تو
# 25 خوی تو خشم و عفو جهاندار گشت از آنک %~% دوزخ شد و بهشت ثواب و عقاب تو
# 26 حرص ارچه در صواب جواب تو غرقه گشت %~% شد سوخته حذر ز چه آتش عقاب تو
# 27 در دولت آنچنانی کابادتست ملک %~% باشد خزانه تو همیشه خراب تو
# 28 جز میوه وزارت نامد نصیب تو %~% بی شک چو هست بیخ وزارت نصاب تو
# 29 هر گه که عالمی را بینم به هر مراد %~% جود تو سیر کرده و من با شتاب تو
# 30 با خویشتن چه گویم گویم دروغ شد %~% زی مردمان به خدمت تو انتساب تو
# 31 مسعود از آن چو باز به بند او فتاده %~% زیرا ز فال زجر برآمد غراب تو
# 32 چون خار و خس ببالد بدخواه تو همی %~% زیرا کز آتش تو برفت التهاب تو
# 33 تازد تذرو و گور به بیشه که روزگار %~% بشکست چنگ و مخلب شیر و عقاب تو
# 34 مانا جناب بستی با منعمان دهر %~% زین روی باشد از همگان اجتناب تو
# 35 اکنون نمی ستاند چیزی ز دست کس %~% دست تو تا نگردد برده جناب تو
# 36 ای صید پای بسته و رفته ز کار دست %~% وجهست اگر نترسد از تو کلاب تو
# 37 آن گوشت پاره گشته از خنجر بلا %~% کز تو همی براند سیری ذباب تو
# 38 ای تیغ روزگار تو را در نیام کرد %~% مانا بترس بود به بیم از ضراب تو
# 39 از خانه چون پیاده شطرنج رفته ای %~% کاندر میان نطع نباشد ایاب تو
# 40 در تنگی یی شدی که نداند برون شدن %~% از دولت تو دعوت نامستجاب تو
# 41 آخر چرا ضعیف تری هر زمان به زور %~% چندین که روزگار بیفزود تاب تو
# 42 ای شیردل مگردان نومید دل که چرخ %~% آخر زران رنگان سازد کباب تو
# 43 ای آفتاب رأی جهان از تو نورمند %~% خفاش تیره چشم شد ز آفتاب تو
# 44 دانی که گوهری ام اندر صمیم کوه %~% ویحک چرا نپروردم نور و تاب تو
# 45 من با تو جنگ دارم و میلم به آتشیست %~% واندیشه هیچ گونه نجوید عتاب تو
# 46 گر در حساب توست همه نادرات دهر %~% پس من چرا برون شده ام از حساب تو
# 47 در خویشتن شگفت بماند ازین نهاد %~% رد سپهر داند گشت انتخاب تو
# 48 هر یک همی دواند دریابدم هلاک %~% گر در نیا بدم خرد زودیاب تو
# 49 این بار من دعای تو قصر تو را کنم %~% گویم که سرمد باد جهان را تراب تو
# 50 حور بهشت باد گرامی عبید تو %~% آب حیات باد مروق شراب تو
# 51 باغ بهار بادی از خرمی و زیب %~% قمری و عندلیب تو چنگ و رباب تو
PageV1P301
### || [genre: Q]
# 1 بر عمر خویش گریم یا بر وفات تو %~% واکنون صفات خویش کنم یا صفات تو
# 2 رفتی و هست بر جا از تو ثنای خوب %~% مردی و زنده مانده ز تو مکرمات تو
# 3 دیدی فضای مرگ و برون رفتی از جهان %~% نادیده چهره تو بنین و بنات تو
# 4 خلقی یتیم گشت و جهانی اسیر شد %~% زین در میان حسرت و قربت ممات تو
# 5 گر بسته بود بر تو در خانه تو بود %~% بر هر کسی گشاده طریق صلات تو
# 6 تو ناامید گشتی از عمر خویشتن %~% نومید شد به هر جا از تو عفاف تو
# 7 نالد همی به زاری و گرید همی به درد %~% آنکس که یافتی صدقات و زکات تو
# 8 بر هیچ کس نماند که رحمت نکرده ای %~% کز رحمت آفرید خداوند ذات تو
# 9 مانا که پیش خواست تو را کردگار از آنک %~% شادی نبود هیچ تو را از حیات تو
# 10 خون جگر ز دیده برون افکند همی %~% مسکین برادر تو سعید از وفات تو
# 11 گوید که با که گویم اکنون غمان دل %~% از که شنید خواهم چون در نکات تو
# 12 اندوه من به روی تو بودی گسارده %~% و آرام یافتی دل من از عظات تو
# 13 از مرگ تو به شعر خبر چون کنم که نیست %~% دشمن ترین خلق جهان جز ثقات تو
# 14 جان همچو خون دیده ز دیده براندمی %~% گر هیچ سود کردی و بودی نجات تو
# 15 ایزد عطا دهادت دیدار خویشتن %~% یکسر کناد عفو همه سیئات تو
PageV1P302
### || [genre: Q]
# 1 ای شیر رزم شیر شکاری شکار تو %~% بادا شکار شیران همواره کار تو
# 2 در بیشه نره شیر ژیان را قرار نیست %~% از ذوالفقار شیر کش بی قرار تو
# 3 کردند ذوالفقار تو را بی قرار نام %~% از بس که بی قرار بود ذوالفقار تو
# 4 روزی که بی حصار نباشند سرکشان %~% تیغ حصار گیر تو باشد حصار تو
# 5 در بیشه شیر ترسان از یوزبان تو %~% در که عقاب لرزان از بازدار تو
# 6 ای فخر دولت و شرف اندر سرای تو %~% ون ناز و نزهت و طرب اندر کنار تو
# 7 آرد به دولت تو به تاراج تاج خان %~% گر رخصه یابد از توش ها چتردار تو
# 8 در پای شاه چین بربندی نهد گران %~% گر یابد از تو فرمان سالار بار تو
# 9 قیصر به خواب دید تو را در میان جنگ %~% وان خنجر اندر آن کف خنجر گذار تو
# 10 بیدار شد ز خواب و ندیدش دیده دیر %~% از هول نقش خنجر خاره گذار تو
# 11 همواره باد دولت و تایید جفت تو %~% پیوسته باد نصرت و توفیق یار تو
# 12 از تو خجسته گشت همه روزگار من %~% بر تو خجسته باد همه روزگار تو
PageV1P303
### || [genre: Q]
# 1 ای خنجر بران تو روز وغا برهان تو %~% برهان که دید اندر جهان جز خنجر بران تو
# 2 خورشید روشن تخت تو ماه فروزان تاج تو %~% روی مجره فرش تو چرخ برین ایوان تو
# 3 بحری و جود کف تو روز سخاوت موج تو %~% چرخی و تیر و تیغ تو روز وغا کیوان تو
# 4 چشم فلک تیره شده از خنجر پر نور تو %~% گوش زمانه کر شده از مرکب غران تو
# 5 شیر عرین عاجز شده از شوکت یکران تو %~% باد وزان حیران شده از شولک پران تو
# 6 در هر سپاسی سهم تو در هر دیاری وهم تو %~% در هر زبانی شکر تو در هر دلی پیمان تو
# 7 فتح و ظفر بنهاده سر بر ناچخ و شمشیر تو %~% روح الامین پوشیده پر بر جوشن و خفتان تو
# 8 بس نیست چون رادی کنی زرهای کان با گنج تو %~% بس نیست چون جولان کنی روی زمین میدان تو
# 9 نه دفع باشد نه خطا در رزم پیکان تو را %~% بنشانده اند اندر قضا گویی مگر پیکان تو
# 10 رستم به گاه معرکه بسیار دستان ساختی %~% باشد قوی بازوی تو در معرکه دستان تو
# 11 دعوی شاهان زمین شاها بود معنی تو %~% از رزم و بزم آمد پدید اندر هنر برهان تو
# 12 بازوی تو چون رأی تو دیدار تو چون فعل تو %~% تیغ تو چون اوهام تو خوی تو چون ایمان تو
# 13 در جد و هزل آمد پدید اندر ادب معنی تو %~% دشوار پیران جهان شاها بود آسان تو
# 14 خالی نباشد یک زمان زایل نگردد یک نفس %~% از بدسگالان بیم تو وز دوستان دستان تو
# 15 هنگام بزم تو شها پر زر و گوهر شد جهان %~% از لفظ گوهر بار تو وز دست زر افشان تو
# 16 فرزانگان در جود تو آزادگان در شکر تو %~% بر پادشاهان حکم تو بر خسروان فرمان تو
# 17 یک ذره نبود نیکویی روزی به شادی نگذرد %~% آن را که در دل بگذرد یک ذره از عصیان تو
# 18 شاها بگرد اندر جهان تا عالم آبادان شود %~% چرخی و آبادان شود این عالم از دوران تو
# 19 بس زود باشد خسروا از نصرت و تایید تو %~% تا هفت کشور مر تو را گردد چو هندستان تو
# 20 جان عدو از تیغ تو باشد همیشه در فنا %~% صدآفرین ایزدی هر ساعتی بر جان تو
# 21 گیتی همه خرم شده از دولت و اقبال تو %~% سلطان به تو شاد و جهان بر حشمت سلطان تو
# 22 عز و شرف در صدر تو لهو لعب در طبع تو %~% فتح و ظفر در پیش تو نزل بقا بر خوان تو
PageV1P304
### || [genre: Q]
# 1 لاله رویاند سرشکم تازه در هر مرحله %~% پس بهاری دارد از من در زمستان قافله
# 2 عشق دلبر قرعه زد چون دل نصیب او رسید %~% راه پیشش برگرفتم دل بدو کرده یله
# 3 بر من رفته دل تفته دماغ از هجر او %~% شد سیه در گفتگو آمد جهان در مشغله
# 4 هند و روم و زنگ را بر من بشوراند همی %~% یار هندو چشم چشم رومی عارض زنگی کله
# 5 در وداعش ز آب دیده آتش دل داشت راز %~% کام طعم حنظل و رخسار رنگ حنظله
# 6 من دریده جیب و اندر گردن آن سیم تن %~% دستها در هم فکنده همچو گری و انگله
# 7 رفته و گفته غم سوداش بر هر طایفه %~% کرده از هجرانش بر سر خاک در هر مرحله
# 8 آفتی آید همی هر گه مرا بی واسطه %~% اندهی زاید همی هر شب مرا بی فاصله
# 9 اندرین سرما ز رنج راندن سخت ای شگفت %~% من چنانم در عرق چون کودکان در آبله
# 10 صحن دریا روی هامون گشته از موج غبار %~% یا شبه گشته به زورق های زرین سر خله
# 11 خنجر برق آمده بر تارک کوه و شده %~% زنگ خورده تیغ شب را صبح روشن مصقله
# 12 من فکنده راحله بر سمت هنجار جبل %~% مدحت بوسعد بابو کرده زاد راحله
# 13 آنکه بستاند شکوهش قوت از هر نائبه %~% وانکه بر بندد هراسش راه بر هر نازله
# 14 ملک و دولت را به قبض و بسط رایش مقتدا %~% دین و ملت را به حل و عقد عقلش عاقله
# 15 چرخ طبع او نگردد هیچ بی خورشید و ماه %~% بحر جود او نباشد هیچ بی موج صله
# 16 در جهان از باد خشمش زلزله خیزد همی %~% گر نه از حلمش زمین ایمن شدی از زلزله
# 17 هیبتش چون بانگ بر عالم زد افکانه شود %~% هر شکم کز حادثات دهر باشد حامله
# 18 ای سؤال آزمندان از صحیفه جود تو %~% چون دعای نیک مردان در صحیفه کامله
# 19 بند جود و طوق منت ساختی زیرا که هست %~% مکرمت های تو در هم گشته همچون سلسله
# 20 گر نبیند چشمم از تو زود سودی بی زیان %~% نشنود گوش تو از من دیر شکری بی گله
# 21 تا سخن را فخر نامت زیور و پیرایه داد %~% مدح گوهر یاره گشت و شکر لؤلؤ مرسله
# 22 خانه جاه تو را دست شرف بافد بساط %~% کسوت لهو تو را کف طرب گیرد کله
# 23 صید جان دشمنانت شد به آواز اسد %~% تخم عز دوستانت گشت بار سنبله
# 24 تا همی نزدیک ذوق ارکان و اوزان بحور %~% از سبب گردد مرکب از وتد وز فاصله
# 25 باد سرو نزهتت بالان و نالان بلبلان %~% باد باغ عشرتت خندان و گریان بلبله
# 26 بدسگالان تو را جانها و دلها روز و شب %~% از غمان در وسوسه وز اندهان در ولوله
# 27 چشم و دلشان سالها از درد زخم و تف رنج %~% حلق های نیزه باد و حقه های مشعله
# 28 سینهاشان بر دریده مغزهاشان کوفته %~% چنگ شیر شرزه و خرطوم پیل منگله
# 29 من ثنا گویم نخستین پس دعا پس حسب حال %~% که فریضه ست اول آنگه سنت آنگه نافله
# 30 چست بر کندی مرا بی هیچ جرم و احتیال %~% خرد بشکستی مرا بی هیچ حقدو غائله
# 31 شاد و غمگین گشته از خذلان من در پیش تو %~% دشمنان دو زبان و دوستان یک دله
# 32 سست پای و خیره سرگشتم چو دیدم گرد خویش %~% دیلمان خاکپای سر برهنه یک گله
# 33 همچو ما زو رویشان نفج و سیه همچون تذرو %~% چو هلیله زردشان روی و ترش چون آمله
# 34 رویها تابان ز خشم اندام ها پیچان ز بغض %~% گوئیا دارند باد لقوه و درد چله
# 35 گبر کردندی همه بر کتفشان بی کور دین %~% صدر جستندی همه در پایشان بی حاصله
# 36 خانه من زان سگان گو شکم شد پارگین %~% حجره من زان خران پر شکم شد مزبله
# 37 خرده سیمم نماند از خرج ایشان در گره %~% ذره مغزم نماند از بانگ ایشان در کله
# 38 حاصل و ناحاصل آن پنج ویرانه مرا %~% خورده و ناخورده آن برکشیده حوصله
# 39 والله ار دیدم ز ریع آن بوجه سود کرد %~% یک جو و یک حبه و یک ذره و یک خردله
PageV1P305
### || [genre: Q]
# 1 ای نصرت و فتح پیش بر کرده %~% تن پیش سپاه دین سپر کرده
# 2 بر دست نهاده عمر شیرین %~% جان گردمیان خود کمر کرده
# 3 از ملتان تا به حضرت غزنین %~% بر مایه نصرت و ظفر کرده
# 4 نه لشکر بیکران بهم خوانده %~% نه مردم بی عدد حشر کرده
# 5 از لشکر ترک و هند و افغانان %~% بر باره هزار شیر نر کرده
# 6 وز بهر شکار بد سگالان را %~% چون گرسنه شیر پر خطر کرده
# 7 بگرفته عنان دولت سلطان %~% توفیق خدای راهبر کرده
# 8 بر دشت زمرد جنگ سد بسته %~% در کوه به تیغ تیز در کرده
# 9 بر دامن کوه کوفته موکب %~% گوش ملک سپهر کر کرده
# 10 وین روشن دیده مهر تابان را %~% از گرد سپاه بی بصر کرده
# 11 صد ساله زمین خشک را از خون %~% تا ماهی و پشت گاو تر کرده
# 12 صحرای فراخ و غار بی بن را %~% از خون مخالفان شمر کرده
# 13 کفار ز بیم تیغ برانت %~% بر کوه چو رنگ مستقر کرده
# 14 بر کشور جنگوان زده ناگاه %~% هر زیر که یافته زبر کرده
# 15 افروخته تیغت آتش سوزان %~% مغز و دل کفر پر شرر کرده
# 16 انگیخته روز معرکه ابری %~% بارانش ز ناچخ و تبر کرده
# 17 بر دشمن کسوتی بپوشیده %~% وان کسوت تازه را عبر کرده
# 18 از خاک درشت ابره را داده %~% وز خون سیاهش آستر کرده
# 19 مر عالم روح را به یک ساعت %~% چون بتکده ها پر از صور کرده
# 20 این ساعت عالم دگر بوده %~% آن ساعت تیغ تو دگر کرده
# 21 کاری که به ده سفر نکردی کس %~% آسان آسان به یک سفر کرده
# 22 آنجا زده ای که اهل آن دلها %~% بودند ز کفر چون حجر کرده
# 23 نه بوی رسیده در وی از ایمان %~% نه باد هدی برو گذر کرده
# 24 هر پیر پدر که از جهان رفته %~% ده عهد به کفر با پسر کرده
# 25 خواهم دهن مبشرانت را %~% مانند صدف پر از درر کرده
# 26 ای همت و عادت تو را ایزد %~% فهرست بزرگی و هنر کرده
# 27 غزوی نکنی که ناردت ایزد %~% از نصرت و فتح بهره ور کرده
# 28 گیری پسران بی پدر بوده %~% آری پسران بی پدر کرده
# 29 آن چیست که خسروت بفرماید %~% کش ناری پیش همچو زر کرده
# 30 نو روز خدمتت همی آید %~% گیتی همه پر ز بار و بر کرده
# 31 بس رود و زمین و کوه را یابی %~% چون دیبه روم و شوشتر کرده
# 32 از کوه شکفته لاله ها بینی %~% سرها ز میان سنگ بر کرده
# 33 آیند به باغ بلبل و قمری %~% این قصه فتح تو زبر کرده
# 34 آواز به مدحت تو بگشاده %~% سرها ز نشاط پر بطر کرده
# 35 تو ساخته مجلسی و از خوبان %~% پر زهره روشن و قمر کرده
# 36 در صدر نشسته و می نصرت %~% در روی و دماغ تو اثر کرده
# 37 بر اول می که گیری اندر کف %~% یاد شه راد دادگر کرده
# 38 واندر دل مهربانت افتاده %~% در زاری کار من نظر کرده
# 39 امروز منم ثنا و شکر تو %~% داروی تن و دل و جگر کرده
# 40 روزان و شبان ز بهر مدح تو %~% دارم قلمی به دست سر کرده
# 41 بس زود کتابخانه را یابی %~% از گفته من پر از گهر کرده
# 42 کی باشی باز گشته زان جانب %~% نه راه به جانب دگر کرده
# 43 وین نصرت و فتح را من اندر خور %~% بسیار دعای ما حضر کرده
# 44 دزدیده ز دور دیده دیدارت %~% وز بیم پیادگان حذر کرده
# 45 تا مهر ز خاور فلک باشد %~% آهنگ به سوی باختر کرده
# 46 از خاور تا به باختر بادا %~% رای تو به هر هنر سمر کرده
# 47 هر ساعت عز و دولت عالی %~% باغ طرب تو تازه تر کرده
PageV1P306
### || [genre: Q]
# 1 دولت خاص و خاصه زاده شاه %~% رایت فخر بر کشید به ماه
# 2 تاج گردون محمد آنکه گرفت %~% در بزرگیش ملک و عدل پناه
# 3 ملک را داد رای او رونق %~% ظلم را کرد عدل او کوتاه
# 4 همتش یافت بر مکارم دست %~% حشمتش بست بر حوادث راه
# 5 آسمانیست بر جهان هنر %~% آفتابیست در میان سپاه
# 6 چون ز حضرت به سوی هندستان %~% زرد به فرمان شاه لشکر گاه
# 7 چشم گیتی به تیغ کرد سپید %~% روی گردون به گرد کرد سیاه
# 8 در همه بیشه ها ز سهمش رفت %~% شیر شرزه به سایه روباه
# 9 آبدان شد همه ز باران ریگ %~% بارور شد همه به دانه گیاه
# 10 کشت پیدا نبود و هر منزل %~% بود انبارهای کوفته کاه
# 11 دشت مازندران که دیو سپید %~% دروی از بیم جان نکرد نگاه
# 12 گرمی او نبرده بوی نسیم %~% خشکی او ندیده روی میاه
# 13 روز بودی که صد تن کاری %~% اندرو گشتی از سموم تباه
# 14 شد بهشت برین به دولت او %~% حوض کوثر شد اندرو هر چاه
# 15 ره چنان شد ز آب کاندر وی %~% حاجت آمد سپاه را به شناه
# 16 ای بزرگی که ملک رای تو را %~% کرد اقرار طلوع بی اکراه
# 17 باشد افزون زده هزار سوار %~% که بر اقبال تو شدند گواه
# 18 نیست بر حزم تو قدر واقف %~% نیست از عزم تو قضا آگاه
# 19 هم تو را خسرویست سیرت و رسم %~% هم تو را ایزدیست فره و راه
# 20 هم مرا دشمنست گشت فلک %~% کوششم در زمانه هست تباه
# 21 هیچ کس داشته ست ازین گونه %~% معجزاتی علیک عین الله
# 22 به همه کار عون و ناصر تو %~% رای پیرست و دولت بر ناه
# 23 از چو تو محتشم فروزد ملک %~% وز چو تو پیشگاه نازد گاه
# 24 ابر بارنده به پاداشن %~% بحر آشفته ای به پاد افراه
# 25 ای عمیدی کز آستانه تو %~% خاک روبند سرکشان به جباه
# 26 رفته صیت تو در همه عالم %~% مانده مدح تو در همه افواه
# 27 تا زدم در بهار دولت تو %~% دست در شاخه خدمتت ناگاه
# 28 عذرها خواست روزگار از من %~% بازگردد همی ز کرده گناه
# 29 به سلام آمدم همی هر روز %~% دولت و بخت بامداد پگاه
# 30 تا پناهست عدل را به حسام %~% تا شکوهست ملک را به کلاه
# 31 باد روزت به فال نیکو گوی %~% باد کارت به کام نیکو خواه
# 32 تهنیت خلعت تو را گویم %~% که مهنا به توست خلعت شاه
# 33 دشمنت را ز تن برآید جان %~% چون بدین غم ز دل برآرد آه
# 34 خلعتی بادت از ملک هر روز %~% دولتی بادت از فلک هر ماه
# 35 دست گیتی به دولت تو دلیل %~% پشت گردون به خدمت تو دو تاه
# 36 بینی از بخت هر چه جویی جوی %~% یابی از چرخ هر چه خواهی خواه
PageV1P307
### || [genre: Q]
# 1 ای سرد و گرم دهر کشیده %~% شیرین و تلخ دهر چشیده
# 2 اندر هزار بادیه گشته %~% بر تو هزار بادیه وزیده
# 3 بی حد بنای آز کشفته %~% بی مر لباس صبر دریده
# 4 در چند کارزار فتاده %~% در چند مرغزار چریده
# 5 اقلیم ها به نام سپرده %~% در دشت ها به وهم دویده
# 6 در سمج های حبس نشسته %~% با حلقه های بند خمیده
# 7 در بحرها چو ابر گذشته %~% در دشت ها چو باد تنیده
# 8 بی بیم در حوادث جسته %~% بی باک با سپهر چخیده
# 9 اندوه بوته تو نهاده %~% واندیشه آتش تو دمیده
# 10 گردون تو را عیار گرفته %~% یک ذره بر تو بار ندیده
# 11 اعجاز گفته تو شنوده %~% انصاف کرده تو گزیده
# 12 سحر آمده به رغبت و اشعارت %~% از تو به گوش حرص شنیده
# 13 باغیست خاطر تو شکفته %~% شاخیست فکرت تو دمیده
# 14 هر کس بری ز شاخ تو برده %~% هر کس گلی ز باغ تو چیده
# 15 وان سر بریده خامه بی حبر %~% رزق تو از تو باز بریده
# 16 افزون نمی کند ز لباده %~% برتر نمی شود ز ولیده
# 17 وان کسوتی که بختت رشته ست %~% نابافته ست و نیم تنیده
# 18 تا چند بود خواهی بی جرم %~% در کنج این خراب خزیده
# 19 لرزان به تن چو دیو گرفته %~% پیچان به جان چو مار گزیده
# 20 چهره ز زخم درد شکسته %~% قامت ز رنج بار خمیده
# 21 جان از تن تو چیست گسسته %~% هوش از سر تو پاک رمیده
# 22 چشمت ز گریه جوی گشاده %~% جسمت به گونه زر کشیده
# 23 ادبار در دم تو نشسته %~% افلاس بر سر تو رسیده
# 24 نه پی به گام راست نهاده %~% نه می به کام خویش مزیده
# 25 اشک دو دیده روی تو کرده %~% نار چهار شاخ کفیده
# 26 گویی که دانه دانه لعلست %~% زو قطره قطره خون چکیده
# 27 از بهر خوشه ای را بسیار %~% بر خویشتن چونال نویده
# 28 در چشم تو امید گلی را %~% صد خار انتظار خلیده
# 29 شمشیر سطوت تو زده زنگ %~% شیر عزیمت تو شمیده
# 30 سرو طراوت تو شکسته %~% روز جوانی تو پریده
# 31 بر مایه سود کرد چه داری %~% ای تجربت به عمر خریده
# 32 حق تو می نبیند بینی %~% این سرنگون به چندین دیده
# 33 حال تو بی حلاوت و بی رنگ %~% مانند میوه ایست مکیده
# 34 هم روزی آخرت برساند %~% ایزد بدانچه هست سزیده
# 35 مسعود سعد چند کنی ژاژ %~% چه فایده ز ژاژ لبیده
PageV1P308
### || [genre: Q]
# 1 ای ملک ملک چون نگار کرده %~% در عصر خزانها بهار کرده
# 2 شغل همه دولت قرار داده %~% در مرکز دولت قرار کرده
# 3 از عدل بسی قاعده نهاده %~% بر کلک تکاور سوار کرده
# 4 کلکی که بسی خورده قارو گیتی %~% در چشم معادی چو قار کرده
# 5 گوید همه روزه بلند گردون %~% کوهست به ما بر مدار کرده
# 6 این ملک به حق طاهر علی را %~% هست از همه خلق اختیار کرده
# 7 تو صدر جهانی صدر حشمت %~% از حشمت تو افتخار کرده
# 8 اقبال تو مانند گل شکفته %~% در دیده بدخواه خار کرده
# 9 ای هیبت تو چون هزبر حربی %~% جان و دل دشمن شکار کرده
# 10 کام ملک کامگار عادل %~% بر کام تو را کامگار کرده
# 11 مسعود که پیش سپهر والا %~% بر تاج سعادت نثار کرده
# 12 ای شهرگشایی که مر تو را شه %~% بر کل جهان شهریار کرده
# 13 پرورده به حق عدل را و تکیه %~% بر یاری پروردگار کرده
# 14 ای از پدر خویش کار دیده %~% بهتر ز پدر باز کار کرده
# 15 زیور زده دولت و به حشمت %~% از جاه تو دولت شعار کرده
# 16 اقبال تو را روزگار شاهی %~% تاج و شرف روزگار کرده
# 17 ای روز بزرگیت را سعادت %~% در دهر بسی انتظار کرده
# 18 ای حیدر مردی و مردی تو %~% بر ملک تو را ذوالفقار کرده
# 19 ای عالم رادی و رادی تو %~% مر سایل را با یسار کرده
# 20 دریاب تنم را که دست محنت %~% در حبس تنم را بشار کرده
# 21 هست این تن من در حصار انده %~% جان را ز تنم در حصار کرده
# 22 من دی به بر تو عزیز بودم %~% وامروز مرا حبس خوار کرده
# 23 بی رنگم و چو رنگ روزگارم %~% بر تارک این کوهسار کرده
# 24 این گیتی پر نور و نار زینسان %~% نور دل من پاک نار کرده
# 25 با منش بسی کارزار بوده %~% بر من ز بلا کارزار کرده
# 26 این آهن در کوره مانده بوده %~% بر پای منش چرخ مار کرده
# 27 چون دانه نارم سرشک اندوه %~% آکنده دلم را چو نار کرده
# 28 این دیده پر خون زمین زندان %~% در فصل خزان لاله زار کرده
# 29 بیماری و پیری و ناتوانی %~% دربند مرا زرد و زار کرده
# 30 این چرخ نهال سعادتم را %~% برکنده و بی بیخ و بار کرده
# 31 نی نی که مزور شدم ز رنجی %~% کو بود تنم را نزار کرده
# 32 زین پیش به زندان نشسته بودم %~% بیمار دلم را فگار کرده
# 33 از آتش دل محنت زمانه %~% چون دود تنم پر شرار کرده
# 34 اندر غم و تیمار بی شمارم %~% پیداست همان را شمار کرده
# 35 امروز منم با هزار نعمت %~% صد آرزو اندر کنار کرده
# 36 زین دولت ناسازگار بوده %~% با بخت مرا سازگار کرده
# 37 از بخشش تو شادمانه گشته %~% اقبال توام بختیار کرده
# 38 باریده دو کفت چو ابر بر من %~% ایام مرا بی غبار کرده
# 39 نعمت رسدم هر زمان دمادم %~% بر پشت ستوران بار کرده
# 40 تو با فلک تند کار زاری %~% از بهر مرا کارزار کرده
# 41 از رغم مخالف پناه جانم %~% اندر کنف زینهار کرده
# 42 من بنده از صدر دور مانده %~% بر مدح و دعا اختصار کرده
# 43 از دوری نادیدن جمالت %~% نهمار سرم را خمار کرده
# 44 تا چهره گردون بود و به شب ها %~% از اختر تابان نگار کرده
# 45 در ملک شهنشاه باد و یزدان %~% اقبال تو را پایدار کرده
# 46 تو پیش شه تاجدار و گردون %~% بد خواه تو را تاج دار کرده
# 47 در دولت سالی هزار مانده %~% یک عز تو گردون هزار کرده
# 48 بر یاد تو خورده جهان و دایم %~% از خلق تو را یادگار کرده
PageV1P309
### || [genre: Q]
# 1 ای به عارض سپید و زلف سیاه %~% چون لب خود نبید لعل بخواه
# 2 روی دولت سپید و قصر سپید %~% روز دشمن سیاه و چتر سیاه
# 3 مملکت را هزار شمع فروخت %~% می بیار ای به روی شمع سیاه
# 4 تا می چند جانفزای خوریم %~% بر بساط بقای دولت و شاه
# 5 شه ملک ارسلان بن مسعود %~% ملک عدل ورز داد پناه
# 6 پادشاهی که بر بزرگی او %~% دارد اقبال او هزار گواه
# 7 ای خداوند بندگی تو را %~% گیتی اقرار کرده بی اکراه
# 8 آفتابی به وقت پاداشن %~% آسمانی به گاه پاد افراه
# 9 ناصحت را نکرد گیتی رد %~% دشمنت را نداشت چرخ نگاه
# 10 روزگار تو هر چه راست نهاد %~% نکند گشت روزگار تباه
# 11 راز تو با زمانه پیمان بست %~% چون ز راز زمانه گشت آگاه
# 12 دست ظلم دراز دست شده %~% کرد عدل تو از جهان کوتاه
# 13 روزگار گناهکار امروز %~% باز گردد همی به عذر گناه
# 14 گاه و بیگاه زر همی بارد %~% تا ز تو گاه شاد شد ناگاه
# 15 نه عجب گر ز ابر بخشش تو %~% برگ زرین دمد به جای گیاه
# 16 مهر گویی که از چهارم چرخ %~% روی توست از چهار پر کلاه
# 17 خا بوسد سپهر هر روزی %~% پیش تخت تو بامداد پگاه
# 18 گشت خورشید چرخ روشن چشم %~% چون سوی دولت تو کرد نگاه
# 19 دید روی تو چشم چشمه مهر %~% گفت شاها علیک عین الله
# 20 با تو یک روی شد جهان در روی %~% با تو یکتاه شد جهان دوتاه
# 21 ملک آراست از سپاه سپهر %~% هین برآرای چون سپهر سپاه
# 22 از خراسان چو بار برداری %~% سوی ملک عراق در کش راه
# 23 مملکت ها ستان و شاهان بند %~% پادشاهی فزای و دشمن کاه
# 24 خسروان بزرگ هفت اقلیم %~% خاک روبند پیش تو به جباه
# 25 زیر زخمت چه تاب دارد کوه %~% پیش صرصر کجا برآید کاه
# 26 شیر شرزه چو از نخیز بخاست %~% بیش در بیشه نگذرد روباه
# 27 دشمن تو اگر شود بیژن %~% نیست جاش از جهان مگر تک چاه
# 28 تا ز گردون همی فروزد روز %~% تا ز دوران همی فزاید ماه
# 29 چون فروزنده روز بادت ملک %~% چون فزاینده ماه بادت جاه
# 30 ناصح دولت تو دانش پیر %~% عون ملک تو دولت برناه
PageV1P310
### || [genre: Q]
# 1 ای ذکر خنجر تو به عالم سمر شده %~% وز عدل تو به چین و به ماچین خبر شده
# 2 گردون به پیش همت تو گشته چون زمین %~% دریا به نزد دو کف تو چون شمر شده
# 3 زی حلم و طبع تو نسب آرند کوه و بحر %~% زآنند هر دو پر گهر و پر درر شده
# 4 اندر جهان سراسر از خاطر و گفت %~% دانش خطر گرفته و زر بی خطر شده
# 5 از جود تو سخاوت حاتم شده هبا %~% وز زور تو شجاعت رستم هدر شده
# 6 آن چیست نه ز دولت تو یافته نصیب %~% وآن کیست نه ز دولت تو بهره ور شده
# 7 از بیم گرز و تیغ تو خورشید گشته زرد %~% وز بانگ نای و کوس تو بهرام کر شده
# 8 تیغ تو آتشیست که تف و شرار آن %~% در تارک و دو دیده شیران نر شده
# 9 ای آنکه در دو موضع کلک و حسام تو %~% یاری ده قضا و دلیل قدر شده
# 10 اکنون که سوی غزو خرامی به خرمی %~% از فر تو جهانی بینی دگر شده
# 11 رایان هند را و امیران نغز را %~% لبها ز بیم خشک شده دیده تر شده
# 12 اکنون به هند بینند از سهم و هیبتت %~% صد خاندان شاهان زیر و زبر شده
# 13 بس قلعه بلند که بینند زین سپس %~% ویران شده ز بیم تو و رهگذر شده
# 14 در بیشه های هند کنون بی خلاف هست %~% شیر از نهیب تیغ تو بی خواب و خور شده
# 15 بینند خسروان را در چین و روم و زنگ %~% اخبار رزم های تو جمله زبر شده
# 16 شیران لشکر تو در آن قلب رزمگاه %~% با دشمنان دولت تو کینه ور شده
# 17 هر فوج از آن چو پروین گرد آمده به هم %~% هر یک بسان جوزا اندر کمر شده
# 18 اندر میان معرکه چون شیر مرغزار %~% اندر کنار مجلس چون سرو بر شده
# 19 چون تیغ ضیمران رنگ آهنجی از نیام %~% بینند کارزار تو چون معصفر شده
# 20 ای آنکه مدح گوی تو اندر مدیح تو %~% عاجز شده ز مدح و سخن مختصر شده
# 21 با تو کسی نکوشد و نستیزد از ملوک %~% جز آن کسی که باشد عمرش به سر شده
# 22 سالی شده به خشکی چون کف مفلسان %~% در باغ ها درختان بی برگ و بر شده
# 23 اکنون دلیل و نصرت و اقبال ایزدیست %~% کآمد به خدمت ابر هوا پر مطر شده
# 24 بادی همیشه شاها در نصرت خدای %~% اقبال پیش رایت تو راهبر شده
# 25 از نام تو به روم بترسیده شاه روم %~% وز تیغ تو به هند ظفر بر ظفر شده
# 26 بینند این دو غزو تو را گشته داستان %~% وان داستان به گرد جهان در سمر شده
# 27 چتر تو را همیشه شده سعد رهنمون %~% بر داعیان دولت خود کامگر شده
PageV1P311
### || [genre: Q]
# 1 ز در درآمد دوش آن نگار من ناگاه %~% چو پشت من سر زلفین خویش کرده دو تاه
# 2 چگونه شاد شود عاشقی ز هجر غمی %~% که یار زیبا از در درآیدش ناگاه
# 3 ز شادمانی گفتم چو روی آن دیدم %~% که ای نگار تویی لا اله الا الله
# 4 سپید کرد شب من بدان رخان سپید %~% سیاه کرد دل من بدان دو زلف سیاه
# 5 به شرم گفتم کز دوست حاجتی خواهم %~% به ناز گفت ز من هر چه خواهی اکنون خواه
# 6 دلیر گشتم و گفتم که با تو دارم جنگ %~% که می بکاهم چون ماه از آن رخان چو ماه
# 7 اگر تو داری حسن و ملاحت یوسف %~% چرا چو یوسف من مانده ام ز عشق به چاه
# 8 دراز گشت مرا عشق کوته تو از آنک %~% دراز کردی جانا دو زلفک کوتاه
# 9 جواب داد که امشب عتاب یکسو نه %~% که دوستی را یارا کند عتاب تباه
# 10 بساز مجلس خرم بیار باده لعل %~% من و تو باده خوریم ای نگار هم زین گاه
# 11 به یاد خسرو محمود سیف دولت و دین %~% که او سزد که بود در زمانه شاهنشاه
# 12 خدایگانی کو را زمانه بر دولت %~% به پادشاهی اقرار کرد بی اکراه
# 13 شهی که هست بر از فرقدان به صدر و به قدر %~% مهی که هست بر از مشتری به جای و به جاه
# 14 بر آسمان جلالش نهاده پایه تخت %~% وز آفتاب کلاهش گذشته پر کلاه
# 15 ازو ببالد هنگام رزم تیغ و کمند %~% وزو بنازد هنگام بزم مسند و گاه
# 16 ایا ز تیغ تو بدخواه جفت اندوهان %~% چنانکه از کف تو یار لهو نیکو خواه
# 17 رسید نامه فتحت به حضرت سلطان %~% نصیر دولت و دولت بدو گرفته پناه
# 18 بر آن سبیل که از حاجبان او نعمان %~% گشاد مکران چون سوی او کشید سپاه
# 19 فشاند جان عدو بر هوا به جای غبار %~% براند خون عدو بر زمین به جای میاه
# 20 ز خون حاسد دین آن زمین چنان شد رنگ %~% که جز طبر خون ناید از آن به جای گیاه
# 21 خدایگانا بیشک بدان که هر روزی %~% خجسته نامه فتحت رسد به حضرت شاه
# 22 چگونه مدح کنمت ای خدایگان جهان %~% وگر چه هست مرا رهنمای عون الله
# 23 جز آنکه گویم وصفت همی ندانم کار %~% مقر گشتم وزین بیشتر ندارم راه
# 24 تو بحر گوهر موجی به روز پاداشن %~% تو ابر صاعقه باری به وقت پاد افره
# 25 همیشه بادی شاها چو بخت خود پیروز %~% ولی به لهو و نشاط و عدو به ویل و به واه
PageV1P312
### || [genre: Q]
# 1 ای لاهوور ویحک بی من چگونه ای %~% بی آفتاب روشن روشن چگونه ای
# 2 ای آن که باغ طبع من آراسته تو را %~% بی لاله و بنفشه و سوسن چگونه ای
# 3 تو مرغزار بودی و من شیر مرغزار %~% با من چگونه بودی و بی من چگونه ای
# 4 ناگاه عزیز فرزند از تو جدا شده ست %~% با درد او به نوحه و شیون چگونه ای
# 5 بر پای تو دو بند گرانست چونستی %~% بی جان شدی تو اکنون بی تن چگونه ای
# 6 نفرستیم پیام و نگویی به حسن عهد %~% کاندر حصار بسته چو بیژن چگونه ای
# 7 گر در حضیض برکشدت باژگونه بخت %~% از اوج برفراخته گردن چگونه ای
# 8 ای تیغ اگر نیام به حیلت بخواستی %~% دردا که تو برهنه چو سوزن چگونه ای
# 9 در هیچ حمله هرگز نفکنده ای سپر %~% با حمله زمانه توسن چگونه ای
# 10 باشد تو را ز دوست یکایک تهی کنار %~% با دشمن نهفته به دامن چگونه ای
# 11 از زهر مار و تیزی آهن بود هلاک %~% با مار حلقه گشته ز آهن چگونه ای
# 12 از دوستان ناصح مشفق جدا شدی %~% با دشمنان ناکس ریمن چگونه ای
# 13 در باغ نوشکفته بکردی همی نظر %~% وز بیم رفته در دم گلخن چگونه ای
# 14 آباد جای نعمت نامد تو را به چشم %~% محنت زده به ویران معدن چگونه ای
# 15 ای بوده بام و روزن تو چرخ و آفتاب %~% در سمج تنگ بیدر و روزن چگونه ای
# 16 ای جره باز دست گذار شکار دوست %~% بسته میان تنگ نشیمن چگونه ای
# 17 بر ناز دوست هرگز طاقت نداشتی %~% امروز با شماتت دشمن چگونه ای
# 18 ای دم گرفته زندان گشته مقام تو %~% بی دل گشاده طارم و گلشن چگونه ای
PageV1P313
### || [genre: Q]
# 1 ز فردوس با زینت آمد بهاری %~% چو زیبا عروسی و تازه نگاری
# 2 بگسترده بر کوه و بر دشت فرشی %~% کش از سبزه پو دست وز لاله تاری
# 3 به گوهر بپیراست هر بوستانی %~% به دیبا بیاراست هر مرغزاری
# 4 بتی کرد هر گلبنی را و شاید %~% که هر گلستانیست چون قندهاری
# 5 برافکند بر دوش این طیلسانی %~% در آویخت در گوش آن گوشواری
# 6 میی خواه بویا چو رنگین عقیقی %~% بتی خواه زیبا چو خرم بهاری
# 7 همه کارها را نیامیز بر هم %~% ز هر پیشکاری همی خواه کاری
# 8 ز مطرب نوایی ز ساقی نبیدی %~% ز معشوق بوسی ز دلبر کناری
# 9 زمینی است چون صورت دلفروزی %~% هواییست چون سیرت بردباری
# 10 ز روی تذروان زمین را بساطی %~% ز پشت کلنگان هوا را بخاری
# 11 اگر چرخ دارد ز هر گونه چیزی %~% که شاید نمودن بدان افتخاری
# 12 ز شاهان گیتی به گیتی ندارد %~% چو خسرو براهیم مسعود باری
# 13 جهان شهریاری که در شهریاری %~% زمانه ندارد چنو شهریاری
# 14 چو او کامگاری که از کامگاران %~% نشد چیره بر کام او کامگاری
# 15 بر جود او آب دریا سرابی %~% بر قدر او چرخ گردان غباری
# 16 ثواب و عقابش به میدان و ایوان %~% فروزنده نوری و سوزنده ناری
# 17 بدان آتشین تیغ در هر نبردی %~% گرفته ست هر خسروی را عیاری
# 18 به شمشیر داده قوی گوشمالی %~% شهان جهان را به هر کار زاری
# 19 برآورده گردی ز هر تند کوهی %~% فرو رانده سیلی به هر ژرف غاری
# 20 نه با رای او اختران را فروغی %~% نه با گنج او کوهها را یساری
# 21 جهاندار شاها جهان را به شاهی %~% نکردست گردون چو تو اختیاری
# 22 نبودست چون امر و نهی تو هرگز %~% زمانه نوردی و گیتی گذاری
# 23 ندادت گلی چرخ هرگز فراکف %~% که نه در دل دشمنت خست خاری
# 24 ازینسان برآید همه کام نهمت %~% کرا بود چون دولت آموزگاری
# 25 شه روزگاری و چون روزگارت %~% ندیدست کس ملک را روزگاری
# 26 اگر ملک را یادگاری بباید %~% بیابد هم از ملک تو یادگاری
# 27 همی تا بود کوکبی را شعاعی %~% همی تا بود آتشی را شراری
# 28 همی دیده ای بر گشاید گیایی %~% همی پنجه ای برفرازد چناری
# 29 روان باد حکم تو بر هر سپهری %~% رسان باد امر تو در هر دیاری
# 30 گهت گوش بر نغمه رود سازی %~% گهت چشم بر صورت میگساری
PageV1P314
### || [genre: Q]
# 1 جداگانه سوزم ز هر اختری %~% مگر هست هر اختری اخگری
# 2 یکی سخت سنگم که بگشاد چرخ %~% ز چشم من آبی ز دل آذری
# 3 همه کار بازیچه گشتست از آنک %~% سپهرست مانند بازیگری
# 4 گهی عارضی سازد از سوسنی %~% گهی دیده ای سازد از عبهری
# 5 گهی زیر سیمین ستا می شود %~% گهی باز در آبگون چادری
# 6 ز زاغی گهی دیده بانی کند %~% گه از بلبلی باز خنیاگری
# 7 گه از باد پویان کند مانیی %~% که از ابر گریان کند آزری
# 8 بهر خار چندان همی گل دهد %~% کجا یک شکوفه ست بر عرعری
# 9 من از جور این کوژپشت کبود %~% همی بشکنم هر زمان دفتری
# 10 چو تاریخ تیمار خواهم نوشت %~% جهان از دل من کند مسطری
# 11 همانا که جنس غمم کاندروی %~% به تشدید محنت شدم مضمری
# 12 به من صرف گردد همه رنجها %~% مگر رنجها را منم مصدری
# 13 دلم گر ز اندوه بحری شدست %~% چرا ماندم از اشک در فرغری
# 14 بلای مرا مادر روزگار %~% بزاید همی هر زمان دختری
# 15 نخورده یکی ساغر از غم تمام %~% دمادم فراز آردم ساغری
# 16 حوادث ز من نگسلد زانکه هست %~% یکی را سراندر دم دیگری
# 17 مرا دهر صد شربت تلخ داد %~% که بنهادم اندر دهان شکری
# 18 ز خارم اگر بالشی می نهد %~% بسا شب که کردم ز گل بستری
# 19 تن ارشد سپر پیش تیر بلا %~% پس او را زبانیست چون خنجری
# 20 زمانه ندارد به از من پسر %~% نهانم چه دارد چو بد دختری
# 21 از آن می بترسم که موی سپید %~% کنون بر سر من کند معجری
# 22 ز خون جگر وز طپانچه مراست %~% چو لاله رخی چون بنفشه بری
# 23 نه رنج مرا در طبیعت بنی است %~% نه کار مرا از جبلت سری
# 24 نه نیکی ز افعال من نه بدی %~% نه شاخی درخت مرا نه بری
# 25 تنم را نه رنگی و نه جنبشی %~% بود در وجود این چنین پیکری
# 26 اگر بی عرض جوهری کس ندید %~% مرا گو ببین بی عرض جوهری
# 27 به حرص سرویی که سود آیدم %~% زبان کرده ام گوش همچون خری
# 28 در آن تنگ زندانم ای دوستان %~% که هستم شب و روز چون چنبری
# 29 کرا باشد اندر جهان خانه ای %~% ز سنگیش بامی ز خشتی دری
# 30 درو روزنی هست چندان کز آن %~% یکی نیمه بینم ز هر اختری
# 31 درین تنگ منفذ همی بنگرم %~% به روی فلک راست چون اعوری
# 32 شگفت آنکه با این همه زنده ام %~% تواند چنین زیست جاناوری
# 33 ز حال من ای سرکشان آگهید %~% بسازید بر پاکیم محضری
# 34 چرا می گذارد برین کوهسار %~% چنان پادشاهی چنین گوهری
# 35 ملک بوالمظفر که زیر فلک %~% چو او شهریاری ندید افسری
# 36 سر افراز شاهی که اقبال او %~% دگرگونه زد ملک را زیوری
# 37 زمانه مثالی فلک همتی %~% زمین کدخدایی جهان داوری
# 38 سپهری که با همت او سپهر %~% نماید چنان کز ثریا ثری
# 39 جهانی که در ذات او از هنر %~% بجوشد به هر کشوری لشکری
# 40 در اطراف شاهیش عادی نخاست %~% که نه هیبتش زد بر او صرصری
# 41 سر گرز او چون برآورد سر %~% نیارد سر از خط کشیدن سری
# 42 یکی غنچه گل بود پیش اوی %~% گر از سنگ خارا بود مغفری
# 43 همی گوید اندر کفش ذوالفقار %~% جهان را ز سر تازه شد حیدری
# 44 در آفاق با زور و بازوی او %~% کجا ماند از حصن ها خیبری
# 45 از آن تا نماند ز دشمنش نسل %~% نبینیش دشمن مگر ابتری
# 46 ثواب و عقابش به هر بامداد %~% کند صحن میدان او محشری
# 47 چو فرخنده بزمش بهشتی بود %~% شود در سخا دست او کوثری
# 48 ز خوبان چو ایوان بهاری کند %~% ز خلعت شود بزم او ششتری
# 49 چو عنبر دهد بوی خوش خلق را %~% که نفروزدش خشم چون مجمری
# 50 مکن بس شگفتی ز خلقش از آنک %~% تهی نیست دریایی از عنبری
# 51 نخوانم همی آفتابش از آنک %~% جهان نیستش نقطه خاوری
# 52 به از رای هندست هر بنده ای %~% به از خان ترکست هر چاکری
# 53 شها شهریارا کیا خسروا %~% که برتر نباشد ز تو برتری
# 54 درین بند با بنده آن می کنند %~% که هرگز نکردند با کافری
# 55 تو خورشید رایی و از دور من %~% به امید مانده چو نیلوفری
# 56 بپرور به حق بنده را کز ملوک %~% به گیتی چو تو نیست حق پروری
# 57 چو اسبان تازی شکالم منه %~% به تلبیس و تزویر هر استری
# 58 نه چون بنده یک شاه را مادحست %~% نه چون سامری در جهان ساحری
# 59 شه نامجویی و از نام تو %~% مبیناد خالی جهان منبری
# 60 شود هفت کشور به فرمان تو %~% غلامیت سالار هر کشوری
PageV1P315
### || [genre: Q]
# 1 ای فلک نیک دانمت آری %~% کس ندیدست چون تو غداری
# 2 جامه ای بافیم همی هر روز %~% از بلا پود و از عنا تاری
# 3 گر دری یابیم زنی بندی %~% ور گلی بینیم نهی خاری
# 4 نه به تلخی چو عیش من زهری %~% نه به ظلمت چو روز من قاری
# 5 گر مرا جامه زمستانی %~% آفتابست قانعم آری
# 6 کرد تاریک ابر پر نم را %~% چون نیستانی از هوا تاری
# 7 آفتاب ای عجب حواصل شد %~% که به سرماش جست بازاری
# 8 گر بیابم در این زمان بخرم %~% من به دستی از او به دیناری
# 9 ای شگفتی کسی درین عالم %~% دید بی زر چون من خریداری
# 10 منم آن کس که نیست تمکینم %~% در دیاری ز هیچ دیاری
# 11 نه مرا یاریی دهد حری %~% نه به من نامه ای کند یاری
# 12 مرده ای ام چو زنده ای امروز %~% خفته ای ام بسان بیداری
# 13 گه چو بومی نشسته بر کوهی %~% گه چو ماری خزیده در غاری
# 14 دل ز انده فروخته شمعی %~% تن ز تیمار تافته تاری
# 15 ندهد بیخ بخت من شاخی %~% ندهد شاخ فضل من باری
# 16 در عذاب تن منی شب و روز %~% نیست پنداریت جز این کاری
# 17 مر مرا اندکی همی ندهد %~% کاندکی باشد از تو بسیاری
# 18 من بدین رنج و حبس خرسندم %~% این قضا را نکردم انکاری
# 19 تا عزیزی نبیندم به جهان %~% در بلای نیاز چون خواری
# 20 گه بکوشم به جهد چو موری %~% گه بپیچم ز درد چون ماری
# 21 گر مرا کرد پادشه محبوس %~% نیست بر من ز حبس او عاری
# 22 بر جهانی کند سرافرازی %~% هر که بندش کند جهانداری
# 23 مر مرا حبس خسرویست که نیست %~% خسروی را چو او سزاواری
# 24 پادشا بوالمظفر ابراهیم %~% چرخ فعلی زمانه آثاری
# 25 آنکه یک بخشش نباشد و نیست %~% ملک بحری و ملک کهاری
# 26 آنکه با او ندارد و نارد %~% مهر سنگی و چرخ مقداری
# 27 آنکه تا خاست از کفش ابری %~% گشت گیتی همه چو گلزاری
# 28 نه زمین را چو مهر او آبی %~% نه فلک را چو کین او ناری
# 29 ای نبوده بنای گیتی را %~% به کف و رای چون تو معماری
# 30 بنده مسعود سعد سلمان را %~% بیهده در سپرد مکاری
# 31 که نکرده ست آنقدر جرمی %~% که برد بلبلی به منقاری
# 32 تو چنان دان که هست هر مویی %~% بر تن او به جای زناری
# 33 گر نه خونش از غذای مدحت توست %~% باد در زیر تیغ خونخواری
# 34 ور نخواهد ز بهر ملک تو چشم %~% باد هر دیده ایش مسماری
# 35 خسروا حال او به عقل بسنج %~% که به از عقل نیست معیاری
# 36 کیست او در جهان ز منظوران %~% نه عمیدیست او نه سالاری
# 37 زار بنده ضعیف درویشی است %~% جفت رنج و رهین تیماری
# 38 نه به ملک تو دارد آسیبی %~% نه ز سر تو داند اسراری
# 39 نه بپوشد فراخ پیرهنی %~% نه بیابد تمام شلواری
# 40 تنش در حسرت زبر پوشی %~% سرش در آرزوی دستاری
# 41 نیک اندیشه است و بد روزی %~% پست بختی بلند اشعاری
# 42 تا نفس می زند به هر نفسی %~% دارد از روزگار آزاری
# 43 زینهارش ده ای پناه ملوک %~% کو همی خواهد از تو زنهاری
# 44 تا نیفتد ز باد طوفانی %~% تا نگردد ز چرخ دواری
# 45 باد هر بنده ایت بر تختی %~% باد هر حاسدیت بر داری
PageV1P316
### || [genre: Q]
# 1 اگر مملکت را زبان باشدی %~% ثنا گوی شاه جهان باشدی
# 2 ملک بوالمظفر که گر قدر او %~% عیان گرددی آسمان باشدی
# 3 شه کامرانی که خواهد فلک %~% که مانند او کامران باشدی
# 4 اگر شکل خلقش پدید آیدی %~% شکفته یکی بوستان باشدی
# 5 وگر آتش تیغ سوزانش را %~% چو سوزنده آتش دخان باشدی
# 6 یکی دوزخی باشدی سهمگین %~% که دوزخ در آسیب آن باشدی
# 7 شها شهریارا حقیقت شمر %~% که گر مملکت را روان باشدی
# 8 به پیش تو چون بندگان دگر %~% همیشه کمر بر میان باشدی
# 9 جهاندار شاها اگر پیش تو %~% چو بنده دو صد مدح خوان باشدی
# 10 یقین دان که افزون از آن نامدی %~% که در مجلس بار و خوان باشدی
# 11 رهی تو گر صد دهان داردی %~% که در هر دهان صد زبان باشدی
# 12 بدان هر زبان صد لغت داندی %~% که در هر لغت صد بیان باشدی
# 13 بنان گرددی مویها بر تنش %~% یکی کلک در هر بنان باشدی
# 14 پس آن کلکها و بنانها همه %~% به مدحت روان و دوان باشدی
# 15 نبشته که با گفته گرد آمدی %~% وگر چند بس بیکران باشدی
# 16 ز صد داستان کان ثنای تو است %~% همانا که یک داستان باشدی
# 17 شها خواهدی رخش تو تا بتگ %~% عنانش ز باد وزان باشدی
# 18 روا داردی کو تنش را چو کرگ %~% هم از پوست گستوان باشدی
# 19 فلک خواهدی تا تو را روز و شب %~% چو شبدیز در زیر ران باشدی
# 20 بدان تا برو انجم و مهر و ماه %~% ستام و رکاب و عنان باشدی
# 21 سپهر برین گر زبان داردی %~% مثال تو را ترجمان باشدی
# 22 وگر قرص خورشید جان یابدی %~% به گنج تو بر قهرمان باشدی
# 23 اگر جویها را که در بیشه هاست %~% ز عزم تو آب روان باشدی
# 24 سر نیزه هایی که روید ز خاک %~% سراسر همه با سنان باشدی
# 25 گواهی ز عدل تو گر نیستی %~% یقین زمانه گمان باشدی
# 26 وگر مهر تو نیستی در جهان %~% فلک سخت نامهربان باشدی
# 27 وگر دست تو نیستی در سخا %~% همه سود عالم زیان باشدی
# 28 شهی کز تو ترسان شود خواهدی %~% که در تنگتر آشیان باشدی
# 29 ز بیم حسامت روا داردی %~% که در کام شیر ژیان باشدی
# 30 وگر نه چو شاهی که شطرنج راست %~% تن او همه استخوان باشدی
# 31 مگر زیر یک زخم شمشیر تو %~% زمانی تنش را توان باشدی
# 32 نداند که همی نیستی سودمند %~% گرش سنگ تن روی جان باشدی
# 33 سعود فلک را قران نیستی %~% اگر جز تو صاحبقران باشدی
# 34 اگر نیستندی حقیقت بدان %~% که ملکت همی جاودان باشدی
# 35 نه روی زمین خرمی داردی %~% نه طبع جهان شادمان باشدی
PageV1P317
### || [genre: Q]
# 1 نالم ز دل چو نای من اندر حصار نای %~% پستی گرفت همت من زین بلند جای
# 2 آرد هوای نای مرا ناله های زار %~% جز ناله های زار چه آرد هوای نای
# 3 گردون به درد و رنج مرا کشته بود اگر %~% پیوند عمر من نشدی نظم جانفزای
# 4 نه نه ز حصن نای بیفزود جاه من %~% داند جهان که مادر ملکست حصن نای
# 5 من چون ملوک سر ز فلک برگذاشته %~% زی زهره برده دست و به مه بر نهاده پای
# 6 از دیده گاه پاشم درهای قیمتی %~% وز طبع گه خرامم در باغ دلگشای
# 7 نظمی بکامم اندر چون باده لطیف %~% خطی به دستم اندر چون زلف دلربای
# 8 ای در زمانه راست نگشته مکوی کژ %~% وی پخته ناشده به خرد خام کم درای
# 9 امروز پست گشت مرا همت بلند %~% زنگار غم گرفت مرا تیغ غمزدای
# 10 از رنج تن تمام نیارم نهاد پی %~% وز درد دل بلند نیارم کشید وای
# 11 گیرم صبور گردم بر جای نیست دل %~% گویم به رسم باشم هموار نیست رای
# 12 عونم نکرد همت دور فلک نگار %~% سودم نداد گردش جام جهان نمای
# 13 بر من سخن نبست نبندد بلی سخن %~% چون یک سخن نیوش نباشد سخن سرای
# 14 کاری ترست بر دل و جانم بلا و غم %~% از رمح آب داده و از تیغ سرگرای
# 15 چون پشت بینم از همه مرغان درین حصار %~% ممکن بود که سایه کند بر سرم همای
# 16 گردون چه خواهد از من بیچاره ضعیف %~% گیتی چه خواهد از من درمانده گدای
# 17 گر شیر شرزه نیستی ای فضل کم شکر %~% ور مار گرزه نیستی ای عقل کم گزای
# 18 ای محنت ار نه کوه شدی ساعتی برو %~% وی دولت ار نه باد شدی لحظه ای بپای
# 19 ای تن جزع مکن که مجازیست این جهان %~% وی دل غمین مشو که سپنجیست این سرای
# 20 گر عز و ملک خواهی اندر جهان مدار %~% جز صبر و قناعت دستور و رهنمای
# 21 ای بی هنر زمانه مرا پاک در نورد %~% وی کوردل سپهر مرا نیک بر گرای
# 22 ای روزگار هر شب و هر روز از حسد %~% ده چه ز محنتم کن و ده در ز غم گشای
# 23 در آتش شکیبم چون گل فرو چکان %~% بر سنگ امتحانم چون زر بیازمای
# 24 از بهر زخم گاه چو سیمم فرو گداز %~% وز بهر حبس گاه چو مارم همی فسای
# 25 ای اژدهای چرخ دلم بیشتر بخور %~% وی آسیای چرخ تنم تنگ تر بسای
# 26 ای دیده سعادت تاری شو و مبین %~% وی مادر امید سترون شو و مزای
# 27 زین جمله باک نیست چو نومید نیستم %~% از عفو شاه عادل و از رحمت خدای
# 28 شاید که بی گنه نکند باطلم ملک %~% کاندر جهان نیابد چون من ملک ستای
# 29 مسعود سعد دشمن فضلست روزگار %~% این روزگار شیفته را فضل کم نمای
PageV1P318
### || [genre: Q]
# 1 ای چرخ مشعبد چه مهره بازی %~% وی خامه جاری چه نکته سازی
# 2 ای تن چه ضعیفی و چه نژندی %~% ای شب چه سیاهی و چه درازی
# 3 ای عشق جگرسوز سخت زخمی %~% وی صبر گلوگیر تیز گازی
# 4 ای روی همه روز لعل و زردی %~% وی چشم همه شب فراز و بازی
# 5 ای رنگ دو رخ شادی حسودی %~% ای آب دو دیده فساد رازی
# 6 ای دل چه طراز هوای نگاری %~% بر جامه همه مهر بت طرازی
# 7 هر چند برویش نیازمندی %~% تا چند کشی ناز آن نیازی
# 8 ای خاطر مسعود سعد سلمان %~% شاید که ز جان تحفه طرازی
# 9 چون گوهر عقد مدیح بندی %~% بر بازوی دولت امیر غازی
# 10 فخر ملکان شیرزاد شاهی %~% کو را رسد از فخر سرفرازی
# 11 ابری که ز بارانش می نروید %~% از طبع مگر تخم دل نوازی
# 12 ای پشت دیانت سپهر زوری %~% وی بازوی دولت زمانه تازی
# 13 پتیاره ظلمی بلای بخلی %~% درمان نیازی علاج آزی
# 14 آرام نیابی به هیچ وقتی %~% کز کوشش و بخشش در اهتزازی
# 15 تو رستم رخشی چو حمله آری %~% چون صید کنی بیژن گرازی
# 16 آواز دل انگیز مرکب تو %~% آورده اجل را به پای بازی
# 17 در جور مخرب رسیده عدلت %~% بنموده بدو کارگر درازی
# 18 از هول تو شیر زینهار خواره %~% پیش رمه ترسان کند نهازی
# 19 یک چند شها کام بزم راندی %~% شاید که کنون کار رزم سازی
# 20 همچون پدر و جد خود به رغبت %~% آماده شوی تو به غزو تازی
# 21 در بوته پیکار جان دشمن %~% از آتش خنجر فرو گدازی
# 22 جمعی ز مغازیت حاصل آید %~% من نظم کنم جمع آن مغازی
# 23 چون خواجه تو را کدخدای باشد %~% با فتح چمی با ظفر گرازی
# 24 فرزانه ابونصر پارسی کو %~% دارد به هنر تازه دین تازی
# 25 از بهر تو جان بازی است پیشش %~% جان بازی او را مدار بازی
# 26 بشنو سخن او و بر خلافش %~% مشنو سخن مرغزی و رازی
# 27 انچ آید ازو ناید از دگر کس %~% کی کار حقیقت بود مجازی
# 28 دیده ست کسی از گوزن شیری %~% جسته ست کسی از تذرو بازی
# 29 تا در عمل هندسه نگردد %~% خطی که بود منحنی موازی
# 30 زیبد که به هر نعمتی ببالی %~% شاید که به هر دولتی بنازی
PageV1P319
### || [genre: Q]
# 1 ای به تو زنده نام حاتم طی %~% صاحب صد هزار صاحب ری
# 2 تاج اهل عرب قصی آمد %~% تا تو نسبت همی کنی به قصی
# 3 خاک را بر فلک مفاخر توست %~% تا تو بروی همی گذاری پی
# 4 از سخای تو منکسر شده بخل %~% وز رشاد تو منهزم شده غی
# 5 رای تو علم و فضل را چونانک %~% گوشت را خون و استخوان را پی
# 6 چون گل از نم همی بخندد ملک %~% تا بگرید همی به دست تو می
# 7 عقل بیدار شد ز حشمت تو %~% گفت ناگه به بانگ هیبت هی
# 8 گشت ز راز نهیب جود تو زرد %~% رفت گل را ز شرم خوی تو خوی
# 9 یاد جود تو جسته در همه شهر %~% صیت فضل تو رفته در هر حی
# 10 نشر کردی به محمدت ذکری %~% که سپهرش نکرد یارد طی
# 11 آتش هیبت تو تا بفروخت %~% دل دشمنت سوخته ست به کی
# 12 تا بهار سعادتت بشکفت %~% شد دم حاسد تو چون دم دی
# 13 گفته تو جواب آن گفتست %~% کآب بهتر هزار بار ز می
# 14 معجز نظم دیده ام تا تو %~% قافیه کرده ای شگفت انا ای
# 15 خوشتر از آب می نبرد کسی %~% کز همه فضل بهره دارد وی
# 16 من رهی را که خاطر تو سپرد %~% چون توانم سپرد عز علی
# 17 گر چو ماهی نظر بود در یم %~% که تواند رسید هرگز کی
# 18 تا بود آفتاب در دم ظل %~% در دم آفتاب یازد فی
# 19 تا به مردیست نام رستم زال %~% تا به رادیست ذکر حاتم طی
# 20 کاروانی و لشکری را رسم %~% به همه وقت باج باشد و می
# 21 باد کاریگر تو دولت رام %~% باد یاریگر تو ایزد حی
# 22 بر خرد عرض کردم این گفته %~% گفت هذالکلام لیس به شئی
PageV1P320
### || [genre: Q]
# 1 چرخ سپهر شعبده پیدا کنی همی %~% در باغ کهربا را مینا کند همی
# 2 بر دشت آسمان گون تأثیر آسمان %~% شکل بنات نعش و ثریا کنی همی
# 3 دیبای روم شد همه باغ و چو رومیان %~% از هر دو شاخ باد چلیپا کند همی
# 4 گرنه سپیده دم دم او سوده توتیاست %~% چشم شکوفه را ز چه بینا کند همی
# 5 بی کلک طبع شاخک شاهسپر غم را %~% بر حرفهای خط معما کند همی
# 6 گلبن همی ببندد پیرایه بهشت %~% تا لاله دل چو دیده حورا کند همی
# 7 این روزگار تازه درختان خشک را %~% بنگر چگونه طرفه مطرا کند همی
# 8 این ابر نقشبند بر این باد رنگریز %~% در باغ و راغ صورت دیبا کند همی
# 9 وین نوبهار زیبا بر خاک و سنگ و چوب %~% بنگر که نقش های چه زیبا کند همی
# 10 شبها سرشک ابر قدح های لاله را %~% پر باده لطیف مصفا کند همی
# 11 حرص جهان رعنا بر عشق کودکی %~% هامون و کوه پر گل رعنا کند همی
# 12 گریه ز ابر و خنده ز برقست نوبهار %~% از ابر و برق وامق و عذرا کند همی
# 13 بر شادی بهار نوآیین به جویبار %~% سرو سهی نگر که چه بالا کند همی
# 14 سعی سپهر والا از حسن باغ را %~% چون بزمگاه خسرو والا کند همی
# 15 گل مدح شاه گفت از آن ابر هر زمان %~% اندر دهانش لؤلؤ لالا کند همی
# 16 دهر ضعیف پیر توانا شد و جوان %~% وین عدل پادشاه توانا کند همی
# 17 سلطان علا دولت مسعود تاجدار %~% کاسباب دین و ملک چو آبا کند همی
# 18 شاهی که هول و کینه او بر عدوی ملک %~% تابنده روز را شب یلدا کند همی
# 19 دولت همی چو خطبه اقبال او کند %~% منبر ز اوج گنبد خضرا کند همی
# 20 کشتی حلم را که فرو می کشد به جای %~% لنگر ز جرم مرکز غبرا کند همی
# 21 از طبع ورای حلم متین و بلند و پهن %~% دریا و چرخ و که را رسوا کند همی
# 22 چرخ از علاش بین که چه بالا گرفت باز %~% بحر از سخاش بین که چه پهنا کند همی
# 23 آن را که دل معرا باشد ز عشق او %~% چرخ از لباس عمر معرا کند همی
# 24 صحرا ز زنده پیلان گر کوه کوه کرد %~% که را به باد پایان صحرا کند همی
# 25 جز کوه نیست رخشش و در گردکار زار %~% گرد مصاف گردش نکبا کند همی
# 26 اندر کنار او ننهد چرخ نعمتی %~% کانرا به او نه بخت مهنا کند همی
# 27 گر چه دوتاست گردون از خلقت ای شگفت %~% او را نیایش از دل یکتا کند همی
# 28 شاها خجسته طالع تو برج ملک را %~% پر مشتری و زهره زهرا کند همی
# 29 گردون نهاده چشم و زمانه نهاده گوش %~% هر حکم را که رای تو امضا کند همی
# 30 آن خسروی و رادی دائم که امر ونهی %~% از درگه تو ملجا و مأوی کند همی
# 31 شاها خدای داند تا لفظ روزگار %~% بر جاه و قدر تو چه ثناها کند همی
# 32 واندر بر چو سنگ رهی فکرت چو نور %~% صد معجزه ز مدح تو پیدا کند همی
# 33 آری که مهر تابان یاقوت زرد را %~% رنگین و لعل در دل خارا کند همی
# 34 مدحت چو طوق قمری بر گردن منست %~% هر ساعتم چو قمری گویا کند همی
# 35 شاها زمانه بر تن من جور می کند %~% او را بدو گذاشته ام تا کند همی
# 36 بخت مطیع بوده و گشته مرا مقر %~% از من رمیده گشت و تبرا کند همی
# 37 سودایی است بخت و نگویم که هر زمان %~% جرمی نکرده بر من صفرا کند همی
# 38 چون هر چه بود خون همه پالوده شد ز چشم %~% بی خون مرا چراست که سودا کند همی
# 39 شیدا نهاد بند گران دارم و مرا %~% بند گران به زندان شیدا کند همی
# 40 بدخواه من بگوید بر من همه دروغ %~% وآن را که او نبیند اغرا کند همی
# 41 نقاش چیره دستست آن ناخدای ترس %~% عنقا ندیده صورت عنقا کند همی
# 42 هر ساعتم زمانه به چوبی دگر زند %~% این فعل بخت نحس همانا کند همی
# 43 با منش کینه ایست ندانم ز بهر چیست %~% وین هر چه او کند همه عمدا کند همی
# 44 خواهم ز روزگار چو گوید جواب من %~% یک ره نعم کند نکند لا کند همی
# 45 گر نه صواب کردم دانش نداشتم %~% کار صواب مردم دانا کند همی
# 46 نه نه زمانه خود چکند خود زمانه کیست %~% حکم قضا خدای تعالی کند همی
# 47 یارست با زمانه به هر کرده آدمی %~% بدها بدو زمانه نه تنها کند همی
# 48 بر بنده رحم کن که همی بنده جان و تن %~% در مدح و خدمت تو مسما کند همی
# 49 در مدحت این قصیده غراست کافرین %~% هر کس بر این قصیده غرا کند همی
# 50 تا قصه گوی چیره زبان پیش عاشقان %~% قصه ز عشق عروه و غفرا کند همی
# 51 در پیش تخت خدمت بخت تو را فلک %~% بسته کمر به طوع چو جوزا کند همی
PageV1P321
### || [genre: Q]
# 1 در کف دو زبانیست مرا بسته دهانی %~% گوید چو فصیحان صفت بیت زمانی
# 2 آن کودک عمری که بود کوژ چو پیری %~% و آواز برآورده چو آواز جوانی
# 3 ترکیب بدیعش ز جماد و حیوانست %~% شخصش ز جمادی و زبان از حیوانی
# 4 چون زرین را نیست ازو ساخته کفی %~% تکیه زده بر ران و کف سیمین رانی
# 5 جان را ز همه شادی دادست نصیبی %~% دل را ز همه رامش کردست ضمانی
# 6 در بزم خداوند سراید غزل و مدح %~% صد گونه سخن گوید بی هیچ زبانی
# 7 طاهر ثقت الملک سهری که ز رأیش %~% در ملک بیفزاید هر روز جهانی
# 8 خورشید که هر روز سر از ملک برآرد %~% گوید به بیانی که چنان نیست بیانی
# 9 نه چون ثقت الملک بود ملک فروزی %~% نه نیز چو مسعود ملک ملک ستانی
# 10 ای جسم تو جانی که سرشتست ز نوری %~% هرگز نبود پاکتر از جسم تو جانی
# 11 در طبع تو از چرخ نگشتست هراسی %~% بر عقل تو از دهر نمانده ست نهانی
# 12 افروخته رای تو همی ملک فروزد %~% ای رای تو تیغی که چنان نیست فسانی
# 13 حزمت چو بیارامد و عزمت چو بجنبد %~% آن کوه رکابی بود این باد عنانی
# 14 اقبال تو و هیبت تو نوری و ناری %~% مهر تو و کین تو بهاری و دخانی
# 15 از خامه تو ملک به خوبی و به نغزی %~% چون لعبت آذر شد و چون صورت مانی
# 16 هرگز نکشد پی به گمان تو یقینی %~% هرگز نبرد پی به یقین تو گمانی
# 17 کام تو به هر وقتی آراسته بزمی %~% جود تو به هر وقتی پرداخته کانی
# 18 مال تو خریدار ثنا گشته و هر روز %~% داری ز ثنا سودی و از مال زیانی
# 19 ای رای تو آن سخت کمانی که ندیدست %~% این سخت کمان چرخ چو او سخت کمانی
# 20 این طالع بختم سرطانست همیشه %~% زان کج رود این بخت بدم چون سرطانی
# 21 امروز خداوندا در حبس تنم را %~% جان در غلیانست و تن اندر خفقانی
# 22 چون مردم بیمار که در بحران باشد %~% پیوسته همی گویم با خود هذیانی
# 23 گر گویم و گر نه غم دل در دل چون نار %~% می بترکد این دل اگر گویم یانی
# 24 از رنج روانم را رفته همه قوت %~% زیرا که تنی دارم چون رفته روانی
# 25 پیوسته درین حبس گرفتارم و مأخوذ %~% هر روز به جلویزی و هر شب به عوانی
# 26 تا دوزخی نبود درمانده نگردد %~% در دست چنین دوزخی زندان بانی
# 27 من بسته بدخواهم غبنا که بدینسان %~% گردد چو منی بسته تلبیس چنانی
# 28 این هست همه سهل جز این نیست که امروز %~% در دل زندم دوری روی تو سنانی
# 29 جانم که بترسیده ست از چرخ ستمگر %~% از رای کریم تو همی خواهد امانی
# 30 ور من بمرم فضل فرو گرید و گوید %~% والله که ازین پس بنبینیم چو فلانی
# 31 دردا و دریغا که شود ضایع و باطل %~% زین نوع بنانی و ازین جنس بیانی
# 32 نه نه که به حسن نظر دولت سامیت %~% آخر بکنم روزی با بخت قرانی
# 33 امروز من از رای بلند تو بدیدم %~% از دولت و اقبال دلیلی و نشانی
# 34 والله که بخواهم دید ارزنده بمانم %~% بر تن ز تو تشریفی و بر سر برکانی
# 35 خوش چیز از آنست سبک خیزی تازی %~% از ساز به زریال و به رخشش چو گرانی
# 36 وین حال عیانست مرا ز آنکه بر عقل %~% احوال جهان نیست نهانی چو عیانی
# 37 تا هیچ تهی نیست مکانی ز مکینی %~% چونان که جدا نیست مکینی ز مکانی
# 38 یک لحظه و یک ساعت قصر تو مبادا %~% بی صدری و دیوانی بی بزمی و خوانی
# 39 سر سبزتر از مورد و فزاینده تر از سرو %~% دلشاد ز هر سرو قدی مورد نشانی
# 40 چون لاله شده جام تو از باده و گشته %~% از روی بتان بزم تو چون لاله ستانی
# 41 می خواسته از غالیه خطی که دهانش %~% باشد چو درآید به سخن غالیه دانی
PageV1P322
### || [genre: Q]
# 1 نخواست ایزد گر خواستی چنان شدمی %~% که من ز رتبت بر گنبد کیان شدمی
# 2 وگر سعادت کردی مرا به حق یاری %~% ندیم مجلس سلطان کامران شدمی
# 3 همه زبان شدمی در ثنا و بزم همه %~% ثنا گرفتی چون من همه زبان شدمی
# 4 کس ار به پارسی و تازی امتحان کردی %~% مرا مبارز میدان امتحان شدمی
# 5 گلی شکفتی از بخت هر زمان تازه %~% که من ز مدحش در تازه بوستان شدمی
# 6 چو بلبلان همه دستان مدح او زدمی %~% چنانکه در همه آفاق داستان شدمی
# 7 چو طبع و خاطر تیز از ثنا و مدح ملک %~% چنانکه خواستمی در شرف چنان شدمی
# 8 چو طبع و خاطر تیز از ثنا و مدح ملک %~% چنانکه خواستمی در شرف چنان شدمی
# 9 علا دولت مسعود کآسمان گوید %~% اگر نبودی قدرش کی آسمان شدمی
# 10 زحل چه گوید حاجت نیابد ار نه من %~% ز چرخ هفتم بر ملک دیده بان شدمی
# 11 بهار گفت که پیوسته بزمش آرایم %~% وگر نه هرگز کی راحت روان شدمی
# 12 ز بهر رامش و شادیش گشتم ار نه چرا %~% بنفش رنگ چو دیبای بهرمان شدمی
# 13 اجل چه گفت ز دشمنش کشته کم نشدی %~% اگر ددان را در جنگ میزبان شدمی
# 14 امل چه گفت یقین باز گشتمی قارون %~% اگر به خانه رادیش میهمان شدمی
# 15 زمین چه گفت به یک بخششم تهی کردی %~% اگر سراسر پر گنج شایگان شدمی
# 16 چه گفت لاله همه شکل جام او دارم %~% وگر نه نداشتمی زرد زعفران شدمی
# 17 همیشه خندان باشم ز شادی بزمش %~% وگرنه زینسان من کی همه دهان شدمی
# 18 چه گفت مشتری از بهر سعد طالع او %~% عیان شدم من ورنه کجا عیان شدمی
# 19 چه گفت مریخ از هستی طبیعت خویش %~% زدوده خنجر برانش را فسان شدمی
# 20 چه گفت خورشید از بهر روز او تابم %~% وگرنه در شب همچون هوا نهان شدمی
# 21 چه گفت زهره ز بزمش طرب برم ورنه %~% کجا وسیلت شادی این و آن شدمی
# 22 چه گفت چرخ اگر عزم او نکردی عون %~% ز بار حلمش من چون زمین گران شدمی
# 23 چه گفت عدلش کس خلق را ندیدی شاد %~% من ار نه زینسان بر خلق مهربان شدمی
# 24 چه گفت امنش یک دزد کاروان بزدی %~% من ار نه بدرقه راه کاروان شدمی
# 25 چه گفت قهرش دل همرکاب غم گشتی %~% اگر نه با دل من زود هم عنان شدمی
# 26 چه گفت نیزه دل دشمنان او دوزم %~% به زخم اگر نه دو تا همچو خیزران شدمی
# 27 چه گفت آهن شمشیر او شدم ورنه %~% ز سهم حمله او سبز پرنیان شدمی
# 28 چه گفت تیر گر انگشت او نپیوستی %~% مرا بزه پس من کژتر از کمان شدمی
# 29 چه گفت آتش گر هیبتش نه یار شدی %~% مرا به سوزش تیره تر از دخان شدمی
# 30 چه گفت کوه به یک لحظه ام برافشاندی %~% گر از جبلت من مال و سوزیان شدمی
# 31 چه گفت باد گر از عزم او نکردی یاد %~% کجا ازینسان من در جهان روان شدمی
# 32 چه گفت گنجش ار شکرها نکردندی %~% سخاوتش را من پاک رایگان شدمی
# 33 چه گفت سود که امید اوست یاری من %~% وگرنه بودی در جمله من زیان شدمی
# 34 چه گفت مغز گرم بر او نپروردی %~% به ناز و لطف به سختی چو استخوان شدمی
# 35 همی چه گوید علم ار علاج خاطر او %~% مرا نبودی از جهل ناتوان شدمی
# 36 چه گفت و هم چو او شه ندیدمی گر چند %~% گهی به مشرق و گاهی به قیروان شدمی
# 37 یقین چه گفت ضمیرش مرا معونت کرد %~% وگر نکردی من بی گمان گمان شدمی
# 38 قلم چه گفت مدیحش نویسم ار نه من %~% کجا گزیده یزدان غیب دان شدمی
# 39 سخن چه گوید گر حکمتش نکردی منع %~% گه روایت من بر زبان زیان شدمی
# 40 به هیچ حال به وصفش نبودمی در خور %~% اگر چه لؤلؤ دریا و زر کان شدمی
# 41 شدم ز مدحش عالی و گرنه در عالم %~% چگونه محضر نوروز و مهرگان شدمی
# 42 بقاش گوید سالی هزار خواهم ماند %~% خدای راست خلود ار نه جاودان شدمی
# 43 مرا مهیا کردی خدای روزی خلق %~% اگر نه روزی در عهده او ضمان شدمی
# 44 نه تن بماند و نه جان اگر نه من همه روز %~% معین تن بدمی و دلیل جان شدمی
# 45 خدایگانا با دولت جوان بادی %~% وگر بخواستی من ز سر جوان شدمی
# 46 علا دولت صاحبقران عالم شد %~% وگرنه من به جهان صاحب قران شدمی
PageV1P323
### || [genre: Q]
# 1 دور از تو مرا عشق تو کرده ست به حالی %~% کز مویه چو مویی شدم از ناله چو نالی
# 2 تا شب دل من سوزی هر روز به جنگی %~% تا روز تنم کاهی هر شب به خیالی
# 3 ماننده خورشیدی پیدا شده و من %~% از تو شده ام زرد و خمیده چو هلالی
# 4 از وصلت خورشید شود ماه پریشان %~% من چونکه پریشانم نابرده وصالی
# 5 زآن قامت همچون الف و زلف چو دالت %~% باریک شدم چون الف و چفته چو دالی
# 6 در هر شکن زلف تو بندی و فریبی %~% در هر نظر از چشم تو غنجی و دلالی
# 7 مشک تو بجوشید بتا زآتش رویت %~% یک قطره چکید از وی و شد نادره خالی
# 8 فردا به تظلم شوم از تو به در شاه %~% گر باشدم از صاحب بی مثل مثالی
# 9 منصور سعید آنکه ازو مجلس سلطان %~% چون چرخ ز خورشید گرفتست جمالی
# 10 از آل وزیرالوزراییست که هرگز %~% نه هست و نه بود و نه بود چون او آلی
# 11 ای عالم رادی را بارنده سحابی %~% وی باغ بزرگی را بالیده نهالی
# 12 چون گفت توانیم سزای تو مدیحی %~% چون در همه چیزیت نبینیم همالی
# 13 اندر همه آفاق یکی فاضل نبود %~% کو بر کف راد تو نباشد چو عیالی
# 14 ای آنکه فزونست مدیحت ز مقالت %~% درخواستی از بنده بدینگونه مقالی
# 15 تا طبع مرا صیقل اقبال تو باشد %~% در معرکه نظم نباشدش کلالی
# 16 من سبلت خلقی بکنم باک ندارم %~% گر شعر مرا عیب کند کنده سبالی
# 17   %~% هرگز نزند شیر تو از گله غزالی
# 18 تا باغ به حسنی شود از ابر به حسنی %~% تا دهر به حالی شود از مهر به حالی
# 19 هر روزت کم باد عدویی و حسودی %~% هر لحظه فزون بادت جاهی و جلالی
PageV1P324
### || [genre: Q]
# 1 ای شاد به تو جان من و جان جهانی %~% هر روز فزون بادا در جان تو جانی
# 2 خالی نه ای از مکرمت و حری روزی %~% فارغ نه ای از رادی و افضال زمانی
# 3 پیدا شود از رادی و از دولت هر روز %~% در جاه تو و مال تو سودی و زیانی
# 4 نه راست تر از فکرت و از رای تو تیری %~% نه تیزتر از عزم و مضای تو سنانی
# 5 هنگام خزانست ز مهر تو بهاری %~% در فصل بهارست ز کین تو خزانی
# 6 جاه تو به شادی ها گشتست ضمینی %~% جود تو به روزی ها کرده ست ضمانی
# 7 در دولت امروز به چرخ ایمنم از چرخ %~% زیرا که مرا جاه تو داده ست امانی
# 8 شکر ایزد را هست به فر تو لباسی %~% وز دولت تو هست بحمدالله نانی
# 9 نزد تو سبک بودم از بس که گرانی %~% آری بر تو گشته ام اکنون چو گرانی
# 10 والله که مرا پاک تر از آب یقین است %~% تابد نبری بر من بیچاره گمانی
# 11 نگذاشته ام طبع و زبان را به همه وقت %~% بیکار ز شکر و ز ثنای تو زمانی
# 12 در حبس چه آید ز من و من به چه ارزم %~% کامروز نمی بینم جز زندانبانی
# 13 فردا اگر از دولت تو یاری یابم %~% جاه تو مرا ندهد دستی و توانی
# 14 چون ابر پدید آرم در مدح تو طبعی %~% چون رعد گشاده کنم از شکر زبانی
# 15 در نعمت تو هر روز به موج آرم بحری %~% در مدح تو هر روز به عرض آرم کانی
# 16 گر چرخ ستمکار درین بندم بکشد %~% این گفته من ماند آخر به نشانی
# 17 گر هیچ به فر تو گشاده شوم از بند %~% در پیش خودم بینی بر بسته میانی
# 18 بخشای به من از سر شفقت تو که هرگز %~% مظلوم تر از من به جهان نیست جوانی
# 19 شخصی شده از خوردن اندوه چو مویی %~% قدی شده از رنج کشیدن چو کمانی
# 20 این نام نخواهی که بزرگان همه گویند %~% بنده است فلانی را امروز فلانی
# 21 تا به رزمی آید ز دو مخلوق نتاجی %~% تا بر فلک افتد ز دو سیاره قرانی
# 22 مشغول همه ساله یمین تو به رطلی %~% آراسته همواره یسارت به عنانی
# 23 گوش تو به الحانی چون نغمه بلبل %~% چشم تو به معشوق چون صورت مانی
# 24 آسوده شود ارجو از امن تو مسعود %~% زانگونه که آسوده شدست از تو جهانی
# 25 در طبع نکوخواه تو نوری و سروری %~% در مغز بداندیش تو ناری و دخانی
PageV1P325
### || [genre: Q]
# 1 نوا گوی بلبل که بس خوش نوایی %~% مبادا تو را زین نوا بینوایی
# 2 نواهای مرغان دو سه نوع باشد %~% تو هر دم زنی با نوایی نوایی
# 3 گر از عشق گویا شدستی تو چون من %~% مبادات از رنج و انده رهایی
# 4 بسی مرغ دیدم به دیدار نیکو %~% ندانند ایشان به جز ژاژ خایی
# 5 همه جو فروشان گندم نمایند %~% تو گندم فروشی و ارزن نمایی
# 6 زهی زند باف آفرین باد بر تو %~% که بس طرفه مرغی و بس خوشنوایی
# 7 بخسبند مرغان و تو شب نخسبی %~% مگر همچو من بسته در حصن نایی
# 8 نگویی تو ای رنج با من چه باشی %~% تو ای بی غمی نزد من چون نیایی
# 9 به من بر بلا از فراق تو آمد %~% نهنگ فراقی تو یا اژدهایی
# 10 همیشه دو چشمم پر از آب داری %~% به چشم من اندر تو چون توتیایی
# 11 تو ای چشم من چشم داود گشتی %~% تو ای دامنم دامن اوریایی
# 12 ببر صبحت از من فراق تو یک ره %~% که داده ست با من تو را آشنایی
# 13 وگرنه بنالم که طاقت ندارم %~% چگونه کنم صبر با مبتلایی
# 14 به پیش ولی نعمتم باز گویم %~% که دارد کفش بر سخا پادشایی
# 15 که او خاص شاهست و من خاص دولت %~% بر او دولت و بخت داد این گوایی
# 16 الا این کریمی که اندر غمانم %~% بلا را نجاتی و غم را دوایی
# 17 مثل زد نباید ز نعمان و حاتم %~% که نعمان نبردی و حاتم سخایی
# 18 محمد خصالی و آدم کمالی %~% براهیم خلقی و یوسف لقایی
# 19 اگر مدح و حمد و ثنا راست معدن %~% تویی معدن حمد و قطب ثنایی
# 20 بیا کند باید بدر آن دهانی %~% که از نطق او چون تویی راستایی
# 21 به تو حاجتی دارم ای خاص سلطان %~% که تو مرکز جود و کان عطایی
# 22 ازین شاعرانی که آیند زی تو %~% ولیکن به علم و خرد روستایی
# 23 بیایند این قوم زی تو همیشه %~% ز بهر گدایی و کالا ربایی
# 24 ز من بنده بر دل تو یادی نیاری %~% نپرسی نگویی که روزی کجایی
# 25 چراغیست افروخته طبع شاعر %~% ضو آنکه فزاید که روغن فزایی
# 26 چو کم گشت روغنش تاریک سوزد %~% به مقدار روغن دهد روشنایی
# 27 بمیرد چو روغن ازو بازگیری %~% چگونه بود چون فتیله فزایی
# 28 مرا پشت بشکست گردون گردان %~% فرو ماندم از ورزش کدخدایی
# 29 نکو گردد این پشت بشکسته آنگه %~% که از جود تو باشدش مومیایی
# 30 الا تا سکونست دایم زمین را %~% بود پیشه باد خاک آزمایی
# 31 چنان باد رای جهان زی تو سرور %~% که تا او بپاید تو با او بپایی
PageV1P326
### || [genre: Q]
# 1 نگار من تویی و یار غمگسار تویی %~% وگر بهار نباشد مرا بهار تویی
# 2 جدا شدی ز کنار من و چنان دانم %~% که شب گرفته مرا تنگ در کنار تویی
# 3 چگونه یابم با درد فرقت تو قرار %~% که جان و دل را آرامش و قرار تویی
# 4 شکار کردی جانا دل مرا و مرا %~% ز دام عشق به دست آمده شکار تویی
# 5 چو جویبارست از اشک دیده من زانک %~% به قد بر شده چون سرو جویبار تویی
# 6 مباد عمر من و روزگار من بی تو %~% که شادی و طرب عمر و روزگار تویی
# 7 مرا نه جان هست امروز نه جهان بی تو %~% از آنکه جان جهان من ای نگار تویی
# 8 ولیک کبر به اندازه کن نه در حشمت %~% عمید خاصه و سالار شهریار تویی
# 9 علی که خسرو هر ساعتش همی گوید %~% چو جان و دیده و دل ملک را به کار تویی
# 10 بزرگ بار خدایا گر افتخار کنی %~% تو را سزد که سر اهل افتخار تویی
# 11 خدایگانا از بهر هر مهم بزرگ %~% معین و رایزن و پشت و دستیار تویی
# 12 گر استواران دارد ملک به حاشیه بر %~% چو باز کار به جان افتد استوار تویی
# 13 سپرد جان و تن خویشتن به تو چو بدید %~% که پیش او به همه وقت جانسپار تویی
# 14 اگر شکفته گلی باغ ملک را شاید %~% که در دو دیده بدخواه ملک خار تویی
# 15 ز پور زال و ز نوشیروان و حاتم طی %~% به مردی و خرد وجود یادگار تویی
# 16 چو جود ورزی دریای بی کرانی تو %~% چو رزم جویی گردون در مدار تویی
# 17 به پیش تو گردنکشان عصر امروز %~% پیاده اند بهر دانش و سوار تویی
# 18 به عرضگاه بزرگی که عرض فخر کنند %~% سر جریده تو و اول شمار تویی
# 19 به هیچ زلزله و باد جنبشی نکنی %~% که کوه تند و سرافراز و پایدار تویی
# 20 چو گاه تیزی باشد همه شتابی تو %~% چو وقت حلم بود مایه وقار تویی
# 21 تو را سزد که به کف ذوالفقار گیری از آنک %~% به نام و زور خداوند ذوالفقار تویی
# 22 جهان نبیند و همچون غبار پست شود %~% چو دید مرد مبارز که در غبار تویی
# 23 پلنگ وار گهی در دم مخالف ملک %~% گرفته راه و سر تیغ کوهسار تویی
# 24 گهی چو شیرین عرین از پی شکار عدو %~% رده بخیزد ز اطراف مرغزار تویی
# 25 گهی شتابان اندر قفای افغانان %~% چو اژدهای دژآگه میان غار تویی
# 26 گهی به خنجر درنده مصاف تویی %~% گهی به تیغ گشاینده حصار تویی
# 27 چو اختیار کنندت منجمان جهان %~% که در سعادت فهرست اختیار تویی
# 28 روان و دانش و دل متفق شدند بر آن %~% کز آفرینش مقصود کردگار تویی
# 29 تو شاد بنشین و کوشش به بندگان بگذار %~% اگر چه لشکر ساز و سپاه دار تویی
# 30 ز کارزار بکش چنگ و باده خور یک چند %~% نه مادر و پدر جنگ و کارزار تویی
# 31 بروی خبان دلشاد و شاد خوار بزی %~% که در حقیقت دلشاد و شادخوار تویی
# 32 به فضل خویشم سیراب کن خداوندا %~% که تشنه مانده ام و ابر تندبار تویی
# 33 غرض چه گویم دانی همی به حاصل کن %~% که بر مراد من امروز کامگار تویی
# 34 هزار کرت روزی فزون کنم سجده %~% به شکر آنکه خداوند این دیار تویی
# 35 ز جان و دیده کنم مدح تو که مدح تو را %~% به جان و دیده خریدار و خواستار تویی
# 36 مباد هرگز ایوان خسرو از تو تهی %~% که فرو زینت ایوان به روز بار تویی
PageV1P327
### || [genre: Q]
# 1 ای خداوند عید روزه گشای %~% بر تو فرخنده شد چو فر همای
# 2 مژده ها داردت ز نصرت و فتح %~% شاد باش و به عز و ناز گرای
# 3 ای بر اطراف مملکت برده %~% پاسبان خنجر عدو پیرای
# 4 به گه جود حاتمی تو به حق %~% به گه جنگ رستمی تو به جای
# 5 چون درآید دو فوج رویاروی %~% چون برآید به حمله ها یاهای
# 6 چرخ با رخش تو ندارد تاب %~% کوه با زخم تو ندارد پای
# 7 ای سخا کار راد بزم افروز %~% وی هما پیشه گرد رزم آرای
# 8 بده انصاف آنچه می بینی %~% من بگفتم تو را به قلعه نای
# 9 خواندمت شعرهای طبع آویز %~% گفتمت مدحهای گوش سرای
# 10 مژده ها دادمت به قوت دل %~% وعده ها کردمت به صحت رای
# 11 فال هایی که من زدم دیدی %~% که چگونه تمام کرد خدای
# 12 آنچه کردست وانچه خواهد کرد %~% ده یکی نیست یک دو ماه بپای
# 13 تا نبینی که بخت روز افزون %~% چه طرازد ز جاه گردون سای
# 14 هم بدین حشمت زمانه نورد %~% هم بدین همت فلک پیمای
# 15 هم بدین تیغ های آتشبار %~% هم بدین سرکشان آهن خای
# 16 رتبت بو حلیمیان برکش %~% افتخار زریریان بفزای
# 17 دولتی را ز بن دگر پی نه %~% عالمی را دگر ز سر بگشای
# 18 به حسام ز دوده روشن %~% تیره زنگار شرک را بزدای
# 19 خانه گمرهی به آتش ده %~% چهره کافری به خون اندای
# 20 طاغیان را به یک زمان افکند %~% ناله کوس تو به ناله وای
# 21 تو بدین بیرهان غره شده %~% اثر فتح ایزدی بنمای
# 22 چون قلم پیشت ار بسر بروند %~% سرشان چون قلم ز تن بربای
# 23 مغزهاشان چو مغز مار بکوب %~% نیز افسایشان چو مار افسای
# 24 تیغ زهر آبداده پازهرست %~% بگزایدت زهر زود گزای
# 25 فال گیر این ستایشی کآرد %~% بر تو سید ملوک ستای
# 26 رو که نصرت تراست یاری گر %~% رو که ایزد تراست راهنمای
# 27 با مراد همه جهان بخرام %~% با فتوح همه جهان بازآی
PageV1P328
### || [genre: Q]
# 1 جهان را نباشد چنین روزگاری %~% که آراید او را چنان نامداری
# 2 سر سر کشان زمانه محمد %~% که دولت ندارد چو او یادگاری
# 3 صف آرای پیلی کمربند شیری %~% جهانگیر گردی سپه کش سواری
# 4 ز عفو و ز خشمش ولی و عدو را %~% فروزنده نوری و سوزنده ناری
# 5 نه بی مادحش در جهان بزمگاهی %~% نه بی سایلش بر زمین رهگذاری
# 6 نه با فکرتش اختری را شعاعی %~% نه با هیبتش آتشی را شراری
# 7 نه آثار مردی او را کرانی %~% نه آیات رادی او را شماری
# 8 شب کین او را نیابی صباحی %~% می مهر او را ندانی خماری
# 9 شده شرک را هول او پای بندی %~% بده ملک را رای او دستیاری
# 10 شده بحر با طبع او چون سرابی %~% بود ابر با دست او چون غباری
# 11 شکسته سپاهی به هر رزمگاهی %~% دریده مصافی به هر کارزاری
# 12 برآورده گردی ز هر تند کوهی %~% فرورانده سیلی بهر ژرف غاری
# 13 چو از خون گردان بجوشد فراتی %~% چو از جان مردان برآید بخاری
# 14 زمین بر دلیران شود چون تنوری %~% هوا بر سواران شود چون حصاری
# 15 نباشدش ترس از چنان صعب حالی %~% نباشدش باک از چنان هول کاری
# 16 نوردد زمین و گذارد زمانه %~% به هامون نوردی و دریا گذاری
# 17 به زیر اندرش باره غرنده شیری %~% به دست اندرش نیزه پیچنده ماری
# 18 شگفتی از آن خنجر مرگ سطوت %~% که جز جان شیران نجوید شکاری
# 19 به خون هزبران خونخواره ویحک %~% چرا تشنه باشد چنان آبداری
# 20 زهی آنکه جز کوششت نیست رایی %~% زهی آنکه جز بخششت نیست کاری
# 21 چنین باشد و جز بدینسان نباشد %~% کرا بود چون دولت آموزگاری
# 22 فلک بافدت هر زمانی لباسی %~% ز تأیید پودی ز اقبال تاری
# 23 ازین پیش بی حرز مدح تو بودم %~% چو آسیمه هوشی و دیوانه ساری
# 24 کنون گشته ام در ثنا عندلیبی %~% چون من یافتم در پناهت بهاری
# 25 تو شاه یلانی و بنمایمت من %~% عروسی ز مدحت به زینت نگاری
# 26 همی تا برآید به هر کشتمندی %~% همی تا بروید به هر مرغزاری
# 27 ز هر تخم بیخی ز هر بیخ تردی %~% ز هر ترد شاخی ز هر شاخ باری
# 28 روان باد حکم تو بر هر سپهری %~% رسان باد نام تو بر هر دیاری
PageV1P329
### || [genre: Q]
# 1 ایا آنکه بر دلبران پادشایی %~% جهان همچو بستان تو باد صبایی
# 2 اگر حجت صنع الله باید %~% رخان تو حجت به صنع خدایی
# 3 بتان سرایی بسان ستاره %~% تو ماهی میان بتان سرایی
# 4 دل من بماندست در درد عشقت %~% نیابد ازو هیچگونه رهایی
# 5 ز گفتار من خشمت آید همیشه %~% چنین خشمگین بر رهی بر چرایی
# 6 تکبر مکن بر من بنده زینسان %~% کزین کبر کردن بتا در سرآیی
# 7 نباید که جور و جفایت بگویم %~% به رادی که او راست فرمانروایی
# 8 عمید ملک بوالفرج نصر رستم %~% که بفزود شه را ازو پادشایی
# 9 ایا آنکه زین زمین و زمانی %~% ولی را نجاتی عدو را بلایی
# 10 زمین و زمان از تو نازند دایم %~% که بر هر دو داد ایزدت کدخدایی
# 11 هر آن بینوایی که پیش تو آید %~% نبیند از آن بیشتر بینوایی
# 12 به بزم اندرون کسری و کیقبادی %~% به رزم اندرون شیری و اژدهایی
# 13 هر آنگه برافراز باره نشینی %~% به میدان چون شیر ژیان اندرآیی
# 14 سنانت چنان در دل دشمن افتد %~% که چونان نیفتد قضای خدایی
# 15 هر آن جنگجویی که آمد به جنگت %~% چو سرمه به سم ستورش بسایی
# 16 تو پاکیزه ستی و پاکیزه مذهب %~% تو فرخنده فعلی و فرخ لقایی
# 17 تو مر دشمنان را رسانی به انده %~% تو از دوستان رنج انده زدایی
# 18 تو ابر گهر پاش و دینار باری %~% تو خورشید تابان و بدرالد جایی
# 19 تو بنیاد فضلی و اصل سخایی %~% به فضل و سخا حیدر مرتضایی
# 20 شد آراسته کشور هند از تو %~% گرفته ز اقبال تو روشنایی
# 21 کند افتخار از تو سلطان عالم %~% کز ایزد مر او را تو نیکو عطایی
# 22 اگر اوست چون جم به تخت جلالت %~% تو اندر دها آصف بر خیایی
# 23 تو زو بی غمی او ز تو شاد و خرم %~% سزا او تو را و تو او را سزایی
# 24 به نیکی خلیلی به پاکی کلیمی %~% به روی و خرد یوسف و مصطفایی
# 25 همی شکر و مدح تو گویند دایم %~% به هند اندرون شهری و روستایی
# 26 الا تا هر آن چیز کاید ز بنده %~% بدو نیک باشد سراسر قضایی
# 27 همه سال بادی عمید ولایت %~% عمل را ز رأی رفیعت روایی
PageV1P330
### || [genre: Q]
# 1 نه بر خلاص حبس ز بختم عنایتی %~% نه در صلاح کار ز چرخم هدایتی
# 2 پیشم نهد زمانه ز تیمار سورتی %~% هر گه که بخوانم ز اندوه آیتی
# 3 از حبس من به هر شهر اکنون مصیبتی %~% وز حال من به هر جا اکنون روایتی
# 4 تا کی خورم به تلخی تا کی کشم به رنج %~% از دوست طعنه ای وز دشمن سعایتی
# 5 من کیستم چه دارم چندم کیم چیم %~% کم هر زمان رساند گردون نکایتی
# 6 نه نعمتی مرا که ببخشم خزینه ای %~% نه عدتی مرا که بگیرم ولایتی
# 7 نه روی محفلی ام و نه پشت لشکری %~% نه مستحق و در خور صدر و ولایتی
# 8 پیوسته بوده ام ز قضا در عقیله ای %~% همواره کرده ام ز زمانه شکایتی
# 9 از بهر جامه کهن و نان خشک من %~% زینجا کدیه ایست وز آنجا رعایتی
# 10 ای روزگار عمر به رشوت همی دهم %~% پس چون نگه نداریم اندر حمایتی
# 11 گر آمدی جنایتی از من چه کردیی %~% کاین می کنی نیامده از من جنایتی
# 12 چونان که در نهاد تو را نیست آخری %~% رنج مرا نهاد نخواهی نهایتی
# 13 نه از تو هیچ وقتم در دل مسرتی %~% نه از تو هیچ روزم در تن وقایتی
# 14 هر جا رسد کند به من آکفت نسبتی %~% هر چون بود کند به من انده کنایتی
# 15 دارم ز جنس جنس غم و نوع نوع درد %~% تألیف کرده هر نفسی را حکایتی
# 16 آخر رسید خواهد از این دو برون مدان %~% یا عمر من به قطعی یا غم به غایتی
# 17 ای کم تعهدان ببریدم تعهدی %~% ای کم عنایتان بکنیدم عنایتی
# 18 باری دعا کنید و ز بهر دعا کنید %~% زهاد مستجاب دعا را وصایتی
PageV1P331
### || [genre: Q]
# 1 گفتی که وفا کنم جفا کردی %~% وز خود همه ظن من خطا کردی
# 2 زآن پس که بر آنچه گفته بودی تو %~% صد بار خدای را گوا کردی
# 3 در آب دو دیده آشنا کردم %~% تا با غم خویشم آشنا کردی
# 4 شرمت ناید ز خویشتن کز من %~% برگشتی و یار ناسزا کردی
# 5 کردی تو مرا به کام بدگویان %~% ای بی معنی چنین چرا کردی
# 6 من چون دل خود به تو رها کردم %~% ای دوست چرا مرا رها کردی
# 7 آن دل که ز من به قهر بربودی %~% از بهر خدای را کجا کردی
# 8 از من دل خویش بستدی ترسم %~% آن را به دگر کسی عطا کردی
# 9 ای عاشق خسته دل جفادیدی %~% زآن کش به دل و به جان وفا کردی
# 10 شاید که ز عشق دل بپردازی %~% چون قصد ثنای پادشا کردی
# 11 مسعود که نام او چو برگفتی %~% والله که بر او همه ثنا کردی
# 12 شاهی که ز خدمت همایونش %~% هر کام که داشتی روا کردی
# 13 شاهی که ز خاک صحن میدانش %~% اندر کف بخت کیمیا کردی
# 14 شاهی که غبار مرکب او را %~% در دیده عمر توتیا کردی
# 15 چرخی که ز مدح او همه گیتی %~% مانند اثیر پر ضیا کردی
# 16 مهری که چو وصف ذات او گفتی %~% از فخر نشست بر سما کردی
# 17 بحری که چو غور طبع او جستی %~% در موج جلال آشنا کردی
# 18 بر جان مخالفان به مدح او %~% هر بیتی تیری از بلا کردی
# 19 از شه به رضای خود ثنا دیدی %~% جان زود فدای آن رضا کردی
# 20 وآنگاه عروس مدح خوبش را %~% پیرایه ز دره پر بها کردی
# 21 کرد از گردون فریشته آمین %~% چون ملک و بقاش را دعا کردی
PageV1P332
### || [genre: Q]
# 1 ای شاه شده ست از تو جهان تازه جوانی %~% کز شادی و از لهو جدا نیست زمانی
# 2 مسعود جهانگیر جهانداری و گردون %~% در ملک تو افزاید هر روز جهانی
# 3 از وصف تو عاجز شده هر پاک ضمیری %~% وز نعت تو خیره شده هر چیره زبانی
# 4 هم کوهی و هم بادی در حیله چو باشی %~% بر کوه رکابی که شود باد عنانی
# 5 شمشیر جهانگیر تو باشد به همه وقت %~% با صاعقه انگیزی و با فتنه نشانی
# 6 آن سخت کمانیست قوی رای تو در زخم %~% کین چرخ ندیدست چو او سخت کمانی
# 7 ای داد ده ملک ستانی که ندیدند %~% در دهر چو تو داد دهی ملک ستانی
# 8 پیرست و جوان رای تو و بخت تو و نیست %~% چون رای تو پیری و چو بخت تو جوانی
# 9 جود تو به هر مجلس و بذل تو به هر بزم %~% بر پا شد گنجی و براندازد کانی
# 10 رای تو و دست تو کند در همه احوال %~% بر دولت تو سودی و بر مال زیانی
# 11 داری تو یقینی به همه چیز که در طبع %~% هرگز نبرد ره سوی او هیچ گمانی
# 12 ای شاه همه شاهان امروز بهاریست %~% از نعمت گوناگون مانند خزانی
# 13 تو شاد همی زی که فلک تا ابدالدهر %~% کرده ست به ملک تو و عمر تو ضمانی
# 14 هر ساعت و هر لحظه بپیوندد بی شک %~% از جان جهانداران بر جان تو جانی
# 15 از خرمی مورد و برافروختن سرو %~% می خور ز کف سرو قدی مور میانی
# 16 این شعر در آن پرده خوش آمد که بگویند %~% ای دوست به صد گونه بگردی به زمانی
PageV1P333
### || [genre: Q]
# 1 گر چون تو به چینستان ای ترک نگارستی %~% پیوسته به چینستان ای ماه بهارستی
# 2 گر نه همه زیبایی با قد تو جفتستی %~% گر نه همه دلجویی با روی تو یارستی
# 3 آن زلف سیه گر نه هم بوی بخورستی %~% کی دیده بی خوابم پرنم چو بخارستی
# 4 شب گر نه به همرنگی بودی چو دو زلف تو %~% کی در شب تاریکم یک لحظه قرارستی
# 5 از روی تو گر شبها روشن نشدی چشمم %~% با روی چو ماه تو شمعم به چه کارستی
# 6 از زلف چو دود تو بر روی چو گلبرگت %~% شب بستر من گویی از آتش و خارستی
# 7 کی خون رودی چندین بر دو رخم از دیده %~% گر نه دل پر خونم زان غمزه فگارستی
# 8 کی مست و خرابستی از عشق دلم هرگز %~% گر نرگس موزونت نه جفت خمارستی
# 9 زان دانه نار تو گر یافتمی قسمی %~% کی اشک دو چشم من چون دانه نارستی
# 10 گر تو دهیم بوسی پیشت نهمی گنجی %~% گر در خور این عشقم امروز یسارستی
# 11 آخر بدهی گه گه چون لابه کنم بوسی %~% آیا که اگر گه گه با بوس و کنارستی
# 12 من پار ز تو یک شب با شادی دل خفتم %~% ای کاش مرا امسال آن دولت پارستی
# 13 از عشق تو گر روزم زینگونه نه تیره ستی %~% در هجر تو گر کارم زین نوع نه زارستی
# 14 گر وصل تو همچون جان در دل نه عزیزستی %~% کی عاشق بیچاره در چشم تو خوارستی
# 15 از شاه نمی راند کز چشم تو خون زاید %~% بس خون که نراندستی از هیچ نیارستی
# 16 مسعود که گر گردون بنده نشدی او را %~% نه دهر فروزستی نه خاک نگارستی
# 17 رویم نه شخودستی قدم نه خمیدستی %~% روحم نه رمیدستی شخصم نه نزارستی
# 18 چون شیر شکارستی شاها همه شاهان را %~% در دهر گر از شاهان یک شیر شکارستی
# 19 بر پیل نشاندستی با بند گران بی شک %~% گر هیچ درین گیتی یک پیل سوارستی
# 20 گر نه سپهت هستی ساکن شده از کوشش %~% مسکون زمین یکسر بر تیره غبارستی
# 21 دستش همه رودستی رودش همه خونستی %~% سنگش همه خاکستی کوهش همه غارستی
# 22 لطف تو و عنف تو گر هیچ شدی مرئی %~% این جوهر نورستی آن عنصر نارستی
# 23 ور کینه و مهر تو محسوس بصر گشتی %~% آن گونه لیلستی و آن لون نهارستی
# 24 گر آتش خشمت را حلم تو نکردی کم %~% زو چرخ دخانستی سیاره شرارستی
# 25 گر نه کف میمونت بارنده چو ابرستی %~% کی شاخ سخا زینسان پیوسته ببارستی
# 26 گر باد شکوه تو بر چرخ نرفتستی %~% در چرخ کجا هرگز زینگونه مدارستی
# 27 گر در خور جشن تو تحفه ستی و هدیه ستی %~% از هفت سپهر انجم پیش تو نثارستی
PageV1P334
### || [genre: Q]
# 1 ای به رادی بلند ملک آرای %~% چشم بد دور از آن مبارک رای
# 2 چون قضا نام تو زمانه نورد %~% چون دعا قدر تو فلک پیمای
# 3 آفتابی برای دهر افروز %~% آسمانی به جاه گردون سای
# 4 من درین حبس چند خواهم بود %~% مانده بندی گران چنین بر پای
# 5 هفت سالم بکوفت سو و دهک %~% پس از آنم سه سال قلعه نای
# 6 بند بر پای من چو مار دو سر %~% من بر او مانده همچو مار افسای
# 7 در مرنجم کنون سه سال بود %~% که ببندم در این چو دوزخ جای
# 8 ناخن از رنج حبس روی خراش %~% دیده از درد بند خون پالای
# 9 گر مرا از میانه زندان %~% در رباید جهان مرد ربای
# 10 به خدای ار دگر چو من یابند %~% پس ازین هیچ پادشاه ستای
# 11 نشنود گوش هیچ مدح نیوش %~% در جهان هیچ گوش مدح سرای
# 12 نه چون من بود یک ثناگستر %~% نه چو من هست یک سخن پیرای
# 13 نه ازین پس نبود خواهم نه %~% نه چنین ژاژ خای خام درای
# 14 بر گرفتم دل از وسیلت شعر %~% تا نگوید کسی که ژاژ مخای
# 15 توبه کردم ز شعر از آنکه ز شعر %~% بدم آید همی به هر دو سرای
# 16 این سرایم عذاب بوده بود %~% وای از آن هول روز محشر وای
# 17 ای گشاده هزار بسته چرخ %~% بسته محنت مرا بگشای
# 18 دست بخشایش تو نیک قویست %~% بر من پیر ناتوان بخشای
# 19 روزگار مرا همایون کن %~% سایه بر من فکن چو پر همای
# 20 دل من شاد کن به فرزندان %~% روی آن خرد کان مرا بنمای
# 21 این کلام خدای هست شفیع %~% نزد تو این بزرگوار خدای
# 22 تا بماند همی زمانه بمان %~% تا بپاید همی سپهر بپای
# 23 هر چه بفزایدت فلک دولت %~% تو کریمی به شکر آن بفزای
# 24 رادی و مکرمت بخواهد ماند %~% جز به رای و مکرمت مگرای
PageV1P335
### || [genre: Q]
# 1 ای ابر گه بگریی و گه خندی %~% کس داندت چگونه ای و چندی
# 2 که قطره ای ز تو بچکد گاهی %~% باران شوی چه نادره آوندی
# 3 بنداخت بحر آنچه تو برچیدی %~% بگزید خاک آنچه تو بفکندی
# 4 بر کوهی و به گونه دریایی %~% بر بحری و به شکل دماوندی
# 5 گاهی به بانگ رعد همی نالم %~% گاهی به نور برق همی خندی
# 6 از چشم و دیده لؤلؤ بگشایی %~% بر دست و پای گلبن بر بندی
# 7 از در همه کنار تهی کردی %~% تا خوشه را به دانه بیاکندی
# 8 بخشیدن از تو نیست عجب ایرا %~% دریای بی کران را فرزندی
# 9 زنهار چون به غزنین بگذشتی %~% لؤلؤ بدان دیار پراکندی
# 10 پیغام می دهمت بگو زنهار %~% از این حزین تنگدل بندی
# 11 با تاج سروران همه حضرت %~% خواجه عمید حضرت میمندی
# 12 منصور بن سعید خداوندی %~% کز فر اوست تازه خداوندی
# 13 ای چون خرد تنت به خرد ورزی %~% وی چون هنر دلت به هنرمندی
# 14 افلاک را به رتبت هم جنسی %~% اقبال را به رادی مانندی
# 15 برد از نیاز همت تو قوت %~% برد از کبست جود تو خرسندی
# 16 از هر هنر جهان را تمثالی %~% وز هر مهم فلک را سوگندی
# 17 شاخ سخا و رادی بنشاندی %~% بیخ نیاز و زفتی برکندی
# 18 تو حاتم زمانه و من چونین %~% درمانده نیاز تو نپسندی
# 19 کارم ببست چونکه نبگشایی %~% جانم گسست چونکه نپیوندی
# 20 گویم ببین همی که غنی گردی %~% بپذیر پند اگر ز در پندی
# 21 زانچ از دو دیده بر رخ بفشاندی %~% وانچ از دو رخ ز دیده فرو راندی
# 22 فردا مگر ز من بنیابی تو %~% امروز آنچه یافتی از من دی
# 23 ای آنکه از سمامه و خورشیدی %~% از جود و خلق شکری و قندی
# 24 دلشاد زی بدانکه بود او را %~% لب قند و روی سیب سمرقندی
PageV1P336
### || [genre: Q]
# 1 با نصرت و فتح و بختیاری %~% با دولت و عز و کامگاری
# 2 سلطان ملک ارسلان مسعود %~% بنشست به تخت شهریاری
# 3 دولت کردش به ملک نصرت %~% ایزد دادش به کار یاری
# 4 بر اسب ظفر سوار گشته %~% آموخته چرخ را سواری
# 5 در تاخت به مرغزار دولت %~% ماننده شیر مرغزاری
# 6 چون باد وزان به پیشدستی %~% چون کوه متین به استواری
# 7 با طبع مبارزان به رزمی %~% با جمله یلان کار زاری
# 8 پیچیده به گرد رایت او %~% یغمائی و قالی و تتاری
# 9 در طاعت بسته بر میانها %~% جانها ز برای جانسپاری
# 10 ای تیغ تو ملک را یمینی %~% ای رمح تو فتح را یساری
# 11 بی سعی شما به قوت خود %~% بی عون شما به فضل باری
# 12 نه گشته زمین به خون معصفر %~% نه مانده هوا ز گرد تاری
# 13 نه سطوت سرکشان جنگی %~% نه قوت حملهای کاری
# 14 در ملک نشسته شاه عالم %~% این نصرت بین و بختیاری
# 15 این نعمت نعمت خداییست %~% وین دولت دولت قراری
# 16 ای خسرو بردبار بی رنج %~% بدرودی و باز بردباری
# 17 مر شاهان را تو پیشوایی %~% مر ایشان را تو اختیاری
# 18 ای شاد ز روزگار دولت %~% تاج ملکان روزگاری
# 19 از جمله خسروان گزینی %~% در ملک ز ایزد اختیاری
# 20 در هر بزمی به مهر نوری %~% در هر رزمی به کینه ناری
# 21 از حزم زمین با سکونی %~% وز عزم سپهر در مداری
# 22 در عرصه کارزار دشمن %~% چون صاحب مرد ذوالفقاری
# 23 وز صاحب ذوالفقار والله %~% کامروز به عصر یادگاری
# 24 تو چشمه آفتاب ملکی %~% تو سایه فضل کردگاری
# 25 شاگرد تو ابر تندبارست %~% کز بخشش ابر تندباری
# 26 ماهیست که از برای تو ابر %~% لؤلؤ آرد همی نثاری
# 27 این دولت بین که جشن دولت %~% پیوست به جشن نوبهاری
# 28 قمری بگشاد لحن و نغمه %~% بر سرو بلند جویباری
# 29 بر کوه به قهقهه درآمد %~% از شادی کبک کوهساری
# 30 شاها ز خدای خواست هر کس %~% ملک تو به آب چشم و زاری
# 31 ای مایه زینهار هستند %~% ای خلق بر تو زینهاری
# 32 حق تو گزارد نصرت حق %~% زیرا که تو شاه حق گزاری
# 33 تو راحت هر ضعیف حالی %~% تو شادی هر امیدواری
# 34 بر باعث داد داد ورزی %~% بر طالب رزق رزق باری
# 35 بر خلق به جود مال پاشی %~% در دهر به فضل عدل کاری
# 36 زآنروی که رحمت خدایی %~% بر خلق خدای رحمت آری
# 37 در گیتی دیده بان انصاف %~% بر ساحت مملکت گماری
# 38 چون مهر فلک جهان فروزی %~% چون ابر هوا زمین نگاری
# 39 صد جشن به فرخی نشینی %~% صد سال به خرمی گذاری
PageV1P337
### || [genre: Q]
# 1 گر چون تو به چینستان ای بت صنمستی %~% پشت شمنان خدمت او را بخمستی
# 2 آزادی اگر بنده بدی ار ز تو امروز %~% والله که همسنگ تو زر و درمستی
# 3 در خوبی اگر دعوی میری بکنی تو %~% یک لشکرت از خوبان زیر علمستی
# 4 طیره ست پری از تو و حسن تو رمیده ست %~% ور نه به سر تو که تو را از خدمستی
# 5 گر نیستی آن زلف برآورده سر از کبر %~% کی بر مه تابانش نهاده قدمستی
# 6 در جمله اگر یک صنمستی چو تو در حسن %~% اندر همه عالم سخن آن صنمستی
# 7 زینگونه اگر نیستی از دیده روان خون %~% دلداده عشق تو کجا متهمستی
# 8 داری دژم و تازه دل و عشق من ارنه %~% کی سوسن تو تازه و نرگس دژمستی
# 9 بنگاشت مژده بر دو رخم راز دل ارنه %~% کی بر دو رخ از خون دو دیده رقمستی
# 10 من سغبه آنم که دم سرد زنی تو %~% گویی که دم گل به گله صبحدمستی
# 11 آن خوی که بر آن روی نشیند همی از شرم %~% گویی که به گلبرگ برافتاده نمستی
# 12 گر حسن تو جادو و مشعبد نشدستی %~% بر روی تو کی لاله و نرگس بهمستی
# 13 گر نیستمی در هوس و پویه وصلت %~% امروز مرا در همه عالم چه غمستی
# 14 ور نیستی اندوه و فراق تو برین دل %~% در عیش مرا شادی و راحت چه کمستی
# 15 بد خوی اگر نیستی زینسان بدخوی %~% جای تو همه مجلس شاه عجمستی
# 16 مسعود که گر عدل نورزیدی رایش %~% بر خلق ز گردون ستمگر ستمستی
# 17 یک دفتر مدحش را بس نیستی امروز %~% گوهر چه درختستی یکسر قلمستی
# 18 گر نیستی از بهر عدو فرمان دادن %~% هر لفظ که هستیش بلا و نعمستی
# 19 یک دشمن او نیستی اندر همه عالم %~% گرنه همه آیینش حلم و کرمستی
# 20 ور نیستی آن رأی فروزنده تابان %~% چون شب همه آفاق جهان پرظلمستی
# 21 گر خواهدی و هست بدان حاجتمندیش %~% او را به فلک برز کواکب حشمستی
# 22 هرگز به نعم کی شودی سیر خلایق %~% گرنه ملک العصر ولی نعمستی
# 23 ظاهر نشدستی شرف گوهر آدم %~% گر نه شرف خسرو عالی هممستی
# 24 گر نیستی از بهر وجود شرف او %~% در جمله وجود همه گیتی عدمستی
# 25 باشد به گیا حاجت ورنه به همه هند %~% از خنجر خونریزش رسته بقمستی
# 26 با همت او شیر فلک یار شد ار نه %~% شیر فلک افتاده چو شیر اجمستی
# 27 یک روی گنهکار ندیدی به جهان کس %~% گر درگهش از امن چو بیت الحرمستی
# 28 یک روستمش خوانم در حمله که گویی %~% با تاج قبادستی و با تخت جمستی
# 29 گر نیستی از جودش پیوسته ضیافت %~% امید ز هر نعمت خالی شکمستی
# 30 زود دشمنی ار خواهدی اموال و زر او %~% چون سایل او دشمن او محتشمستی
# 31 در کل جهان نیستی انصاف پدیدار %~% گر رای رزینش نه جهان را حکمستی
# 32 در شعر دعا گویمی ار نه به همه وقت %~% این چرخ و فلک را به وجودش قسمستی
PageV1P338
### || [genre: Q]
# 1 پیریا پیریا چه بد یاری %~% که نیابد کسی ز تو یاری
# 2 هیچ دل نیست کش تو خون نکنی %~% هیچ جان نیست کش تو نازاری
# 3 هیچ گونه علاج نپذیری %~% که چو تو نیست هیچ بیماری
# 4 تخم رنجی و بیخ اندوهی %~% شاخ دردی و بار تیماری
# 5 روی را خاک و کام را زهری %~% مغز را خون و دیده را خاری
# 6 عمر با تو همی کناره کنم %~% لیکن اندر عنا و دشواری
# 7 بکنی آنچه ممکن است و مرا %~% چون برفتی به خاک نسپاری
# 8 نکنی آنچه من همی گویم %~% که مرا در زمانه نگذاری
# 9 ژاژ خایم همی و این گفته %~% همه هست از سر سبکساری
# 10 این همه هست و هم روا دارم %~% که مرا در بلا همی داری
# 11 روشنایی ندید کس به جهان %~% که به مرگش جهان نشد تاری
# 12 همه فانی شوند و یک یک را %~% روح گیرد ز شخص بیزاری
# 13 آنکه باقی بود جهانداریست %~% که مر او را رسد جهانداری
# 14 گر تو مسعود سعد با خردی %~% این جهان را به خس نینگاری
# 15 شاید و زیبد و سزد که سخن %~% هر چه آری همه چنین آری
# 16 حق بختت خدای داد ز عقل %~% به چنین پند نغز بگزاری
# 17 پس گرانباری و گناه تو را %~% توبه آرد همی سبکباری
# 18 مرد مردی اگر بر این توبه %~% پای چون پر دلان بیفشاری
# 19 گر چه در انده و غم و محنت %~% خسته و بسته و دل آزاری
# 20 زینت کار دیدگانی تو %~% پیش نادیدگان مکن زاری
# 21 هر که باشد عزیز گردد خوار %~% چون نداند عزیزی از خواری
# 22 همه عز اندر آن شناس که تو %~% نکنی حرص را خریداری
PageV1P339
### || [genre: Q]
# 1 فتح و ظفر و نصرت و پیروزی و اقبال %~% با عز خداوند قرین بودند امسال
# 2 مشهور شد از رایت او آیت مهدی %~% منسوخ شد از هیبت او فتنه دجال
# 3 شاهان سرافراز نهادند بدو روی %~% رایان قوی رای سپردند بدو مال
# 4 بنمود بدو حکم و قضا قدرت و امکان %~% بفزود بدو دولت و دین حشمت و اجلال
# 5 شاهی است که عزم حشمش دود برآورد %~% از دوده مظلومان از مجمع اضلال
# 6 بحری است که موج سخطش گرد برانگیخت %~% از قلعه بودارو وز لشکر چیپال
# 7 چندان علم شیر برافراشت که بفزود %~% ز ایشان به فلک بر چو اسد بیعدد اشکال
# 8 چندان گله پیل درآورد که برخاست %~% زیشان به زمین اندر بی زلزله زلزال
# 9 شاها بیلک رمح تو چون معجز موسی %~% شاخی است که با او نرود حیلت محتال
# 10 آموخته زاید بچه شیر ز مادر %~% از عدل تو در پنجه نهان کردن چنگال
# 11 روزی که همی گرید اشخاص بر ارواح %~% وقتی که همی خندد آجال بر آمال
# 12 بر خاک زمین وصل کند باد هوا ابر %~% وز باد هوا باز کند خاک زمین بال
# 13 گه عقل پریشان کند از جرعه شمشیر %~% گه هوش خروشان شود از دره طبال
# 14 دیو از الم خشت تو بر خشت زند سر %~% کوه از فزع گرز تو در برز کشد یال
# 15 آنی که ز کردار تو آرد گهر استاد %~% آنی که ز گفتار تو سازد هنر استال
# 16 گر وهم تو بر خاطر ابدال گذشتی %~% در علم ابد چنگ زدی همت ابدال
# 17 ور قوت عدل تو بصلصال رسیدی %~% بی روح بجنبیدی در ساعت صلصال
# 18 تا معدن اعدا به تو اطلال ندیدند %~% ظاهر نشد از عدل تو کیفیت اطلال
# 19 اندر خطر زخم تو چو نال شود کوه %~% وندر نظر رحم تو چون کوه شود نال
# 20 تا از پس و پیشینه کم و بیش و بدو نیک %~% تا در تک و پویند شب و روز و مه و سال
# 21 طبع و دل و طبل و علم و رأی تو بنیاد %~% فتح و ظفر و نصرت و پیروزی و اقبال
PageV1P340
### || [genre: Qt]
# 1 شاعران بینوا خوانند شعر با نوا %~% وز نوای شعرشان افزون نمی‌گردد نوا
# 2 طوطی‌اند و گفت نتوانند جز آموخته %~% عندلیبم من که هر ساعت دگر سازم نوا
# 3 اندر آن معنی که گویم بدهم انصاف سخن %~% پادشاهم بر سخن ظالم نشاید پادشا
# 4 باطلی گر حق کنم عالم مرا گردد مقر %~% ور حقی باطل کنم منکر نگردد کس مرا
# 5 گوهر ار در زیر پای آرم کنم سنگ سیاه %~% خاک اگر در دست گیرم سازم از وی کیمیا
# 6 گر هجا گویم رمد از پیش من دیو سپید %~% ور غزل خوانم مرا منقاد گردد اژدها
# 7 کس مرا نشناسد و بیگانه رویم نزد خلق %~% زانکه در گیتی ز بی‌جنسی ندارم آشنا
PageV1P341
### || [genre: Qt]
# 1 ناگه خروس روزی در باغ جست %~% در زیر شاخ گل شد و ساکن نشست
# 2 آن برگ گل که دارد بر سر بکند %~% اندر دو ساق پایش دو خار جست
# 3 آن از پی جمالی بر سر بداشت %~% و آن از پی سلاحی برپای بست
PageV1P342
### || [genre: Qt]
# 1 گرمابه سه داشتم به لوهور %~% وین نزد همه کسی عیان است
# 2 امروز سه سال شد که مویم %~% ماننده موی کافران است
# 3 بر تارک و گوش و گردن من %~% گویی نمدتر گران است
# 4 از رنج دل اندکی بگفتم %~% باقی همه در دلم نهان است
# 5 پاداشن من درین غم و رنج %~% بر ایزد پاک غیبدان است
PageV1P343
### || [genre: Qt]
# 1 آگاه نیست آدمی از گشت روزگار %~% شادان همی نشیند و غافل همی رود
# 2 دل بسته هواست گزیند ره هوا %~% تن بنده دل آمد و با دل همی رود
# 3 هر باطلی که بیند گوید که هست حق %~% حقی که رفت گوید باطل همی رود
# 4 ماند بدانکه باشد بر کشتیی روان %~% پندارد اوست ساکن و ساحل همی رود
PageV1P344
### || [genre: Qt]
# 1 بر تو سیدحسن دلم گرید %~% که چو تو هیچ غمگسار نداشت
# 2 تن من زار بر تو می‌نالد %~% که تنم هیچ چون تو یار نداشت
# 3 زان ترا خاک در کنار گرفت %~% که چو تو شاه در کنار نداشت
# 4 زان اجل اختیار جان تو کرد %~% که به از جانت اختیار نداشت
# 5 زان بکشتت قضا که بر سر تو %~% دست جد تو ذوالفقار نداشت
# 6 هم به مرگی فگار باد تنی %~% که دلش مرگ تو فگار نداشت
# 7 ای غریبی کجا مصیبت تو %~% هیچ دانا غریب وار نداشت
# 8 ای عزیزی که در همه احوال %~% جان من دوستیت خوار نداشت
# 9 تیغ مردانگیت زنگ نزد %~% گل آزادگیت خار نداشت
# 10 آب مهر ترا خلاب نبود %~% آتش خشم تو شرار نداشت
# 11 به خطا خاطرت کژی نگرفت %~% از جفا خاطرت غبار نداشت
# 12 هیچ میدان فضل و مرکب عمل %~% در کفایت چو تو سوار نداشت
# 13 من شناسم که چرخ خاک نگار %~% چون سخن‌های تو نگار نداشت
# 14 نگرفتت عیار اثیر فلک %~% که مگر بوته عیار نداشت
# 15 سی نشد زاد تو فلک ویحک %~% سال زاد ترا شمار نداشت
# 16 این قدر داد چون تویی را عمر %~% شرم بادش که شرم و عار نداشت
# 17 باره عمر تو بجست ایراک %~% چون که در تک شد او قرار نداشت
# 18 چون بناگوش تو عذار ندید %~% که ز مشک سیه عذار نداشت
# 19 بد نیارست کرد با تو فلک %~% تا مرا اندر این حصار نداشت
# 20 تن تو چون جدا شد از تن من %~% عاجز آمد که دستیار نداشت
# 21 دلم از مرگت اعتبار گرفت %~% که از این محنت اعتبار نداشت
# 22 هیچ روزی به شب نشد که مرا %~% نامه تو در انتظار نداشت
# 23 گوشم اول که این خبر بشنود %~% به روانت که استوار نداشت
# 24 زار مسعود از آن همی گرید %~% که به حق ماتم تو زار نداشت
# 25 ماتم روزگار داشته‌ام %~% که دگر چون تو روزگار نداشت
# 26 باره دولتت ز زین برمید %~% بختی بخت تو مهار نداشت
# 27 همچنین است عادت گردون %~% هرچه من گفتمش به کار نداشت
# 28 دل بدان خوش کنم که هیچ کسی %~% در جهان عمر پایدار نداشت
PageV1P345
### || [genre: Qt]
# 1 پنجاه و هفت رفت ز تاریخ عمر من %~% شد سودمند مدت و نا سودمند ماند
# 2 وامروز بر یقین و گمانم ز عمر خویش %~% دانم که چند رفت و ندانم که چند ماند
# 3 فهرست حال من همه با رنج و بند بود %~% از حبس ماند عبرت و از بند پند ماند
# 4 از قصد بدسگالان و ز غمز حاسدان %~% جان در بلا فتاد و تن اندر گزند ماند
# 5 چوگان بنه که گوی تو اندر چه اوفتاد %~% خیره مطپ که کره تو در کمند ماند
# 6 لیکن به شکر کوش که از طبع پاک تو %~% چندین هزار بیت بدیع بلند ماند
PageV1P346
### || [genre: Qt]
# 1 کدام رنج که آن مر مرا نگشت نصیب %~% کدام غم که بدان مر مرا نبود نوید
# 2 اگر غم دل من جمله عمر می بودی %~% به گیتی اندر بی‌شک بماندمی جاوید
# 3 همی بپیچم از رنج دل چو شوشه زر %~% همی بلرزم بر خویشتن چو شاخک بید
# 4 امید نیست مرا کز کسی امید بود %~% امید منقطع و منفطع امید امید
# 5 نگر چگونه بود حال من که در شب و روز %~% چرا غم از مهتاب است و آتش از خورشید
# 6 سپید گشت به من روی روزگار و کنون %~% همی سیاه کند روزگارم اینت سپید!
PageV1P347
### || [genre: Qt]
# 1 دریغا جوانی و آن روزگار %~% که از رنج پیری تن آگه نبود
# 2 نشاط من از عیش کمتر نشد %~% امید من از عمر کوته نبود
# 3 ز سستی مرا آن پدید آمده است %~% در این مه که هرگز در آن مه نبود
# 4 سبک خشک شد چشمه بخت من %~% مگر آب آن چشمه را زه نبود
# 5 در آن چاهم افکند گردون دون %~% که از ژرفی آن چاه را ته نبود
# 6 بهشتم همی عرضه کرد و مرا %~% حقیقت که دوزخ جز آن چه نبود
# 7 بسا شب که در حبس بر من گذشت %~% که بینای آن شب جز اکمه نبود
# 8 سیاهی سیاه و درازی دراز %~% که آن را امید سحرگه نبود
# 9 یکی بودم و داند ایزد همی %~% که بر من موکل کم از ده نبود
# 10 به گوش اندرم جز کس و بس نشد %~% به لفظ اندرم جز اه و وه نبود
# 11 بدم ناامید و زبان مرا %~% همه گفته جز حسبی‌الله نبود
# 12 به شاه ار مرا دشمن اندر سپرد %~% نکو دید خود را و ابله نبود
# 13 که او آب و باد مرا در جهان %~% همه ساله جز خاک و جز که نبود
# 14 موجه شمرد او حدیث مرا %~% به ایزد که هرگز موجه نبود
# 15 چو شطرنج بازان دغایی بکرد %~% مرا گفت هین شه کن و شه نبود
# 16 گر این قصه او ساخت معلوم شد %~% که جز قصه شیر و روبه نبود
# 17 اگر من منزه نبودم ز عیب %~% کس از عیب هرگز منزه نبود
# 18 گرم نعمتی بود کاکنون نماند %~% کنون دانشی هست کانگه نبود
# 19 چو من دستگه داشتم هیچ وقت %~% زبان مرا عادت نه نبود
# 20 به هر گفته از پر هنر عاقلان %~% جوابم جز احسنت و جز خه نبود
# 21 تنم شد مرفه ز رنج عمل %~% که آنگه ز دشمن مرفه نبود
# 22 در این مدت آسایشی یافتم %~% که گه بودم آسایش و گه نبود
# 23 جدا گشتم از درگه پادشاه %~% بدان درگهم بیش از این ره نبود
# 24 گرفتم کنون درگه ایزدی %~% کزین به مرا هیچ درگه نبود
PageV1P348
### || [genre: Qt]
# 1 در وفات محمد علوی %~% خواستم زد به نظم یک دو نفس
# 2 باز گفتم که در جهان پس از او %~% زشت باشد که شعر گوید کس
PageV1P349
### || [genre: Qt]
# 1 معروف‌تر از من به جهان نیست خردمند %~% پس بسته چراام به چنین جایی مجهول
# 2 نه خفته نه بیدار نه دیوانه نه هشیار %~% نه مرده و نه زنده نه برکار و نه معزول!
PageV1P350
### || [genre: Qt]
# 1 گردن و گوش غزل و مدح را %~% بی‌حد پیرایه و زیور زدیم
# 2 بی‌مر با بخت درآویختیم %~% با فلک سفله بسی سر زدیم
# 3 سود ندیدیم ز نوک قلم %~% دست بدین قبضه خنجر زدیم
# 4 خیره فرو ماند فلک ز آن که ما %~% بر بت و بتخانه و بتگر زدیم
# 5 از قبل بچه آزر به تیغ %~% آتش در قبله آزر زدیم
# 6 وز پی این آهو چشمان باغ %~% با همه شیران جهان بر زدیم
PageV1P351
### || [genre: Qt]
# 1 چه کین است با من فلک را به دل %~% که هر روز یک غم کند بیستم
# 2 از این زیستن هیچ سودم نبود %~% هوایی همی بیهده زیستم
# 3 اگر مهربانی بپرسد مرا %~% چه گویم از این عمر بر چیستم
# 4 از آن طیره گشتم که بخت بدم %~% بخندد بر من چو بگریستم
# 5 بدان حمل کردم که گردون همی %~% نداند حقیقت که من کیستم
PageV1P352
### || [genre: Qt]
# 1 ای خواجه بوالفرج نکنی یاد من %~% تا شاد گردد این دل ناشاد من
# 2 دانی که هست بنده و آزاد تو %~% هرکس که هست بنده و آزاد من
# 3 نازم بدان که هستم شاگرد تو %~% شادم بدان که هستی استاد من
# 4 ای رونی‌یی که طرفه بغداد تو %~% دارد نشستگاه تو بغداد من
# 5 مانا نه آگهی تو که باران اشک %~% از بن همی بشوید بنیاد من
# 6 در کوره‌ای ز آتش غم تافته است %~% نرم آهن است گویی پولاد من
# 7 نزدیک و دور و بیگه و گه خاص و عام %~% فریاد برگرفته ز فریاد من
# 8 پنجاه و پنج سال شد و زین عدد %~% گر هیچ گونه برگذرد داد من
# 9 بنشاند روزگارم و اندر نشاند %~% در عاج شفشه شفشه به شمشاد من
# 10 ران هزبر لقمه کند رنگ من %~% مغز عقاب طعمه کند خاد من
# 11 چون باد و آب در که و دشت اوفتد %~% تیغ چو آب و باره چون باد من
# 12 با گیتی استوار کنم کار خویش %~% گر بخت استوار کند لاد من
# 13 از روزگار باز نخواهم شدن %~% تا روزگار می بدهد داد من
# 14 هیچم مکن فرامش از یاد خویش %~% زیرا که نه فرامشی از یاد من
PageV1P353
### || [genre: Qt]
# 1 گفتم تو مرا مرثیت کنی %~% خویشان مرا تعزیت کنی
# 2 فرزند مرا چون برادران %~% در هر هنری تربیت کنی
# 3 یابی به جهان عمر تا که قاف %~% تا قاف پر از قافیت کنی
# 4 شاهان جهان را به مدح‌ها %~% هر جنس بسی تهنیت کنی
# 5 جان را و روان را به فضل و عقل %~% تیمار کشی تقویت کنی
# 6 اعمال خرد را ز طبع و دل %~% ترتیب همی تمشیت کنی
# 7 میدان سخن را به نظم و نثر %~% پر باره نیکو شیت کنی
# 8 در عالم دانش به سعی فهم %~% طاعت همه بی‌معصیت کنی
# 9 کی بود گمانم کز این جهان %~% بی‌زاد به رفتن نیت کنی
PageV1P354
### || [genre: Qt]
# 1 ای خروس ایچ ندانم چه کنی %~% نه نکو فعلی و نه پاک تنی
# 2 سخت شوریده طریقی است ترا %~% نه مسلمانی و نه برهمنی
# 3 طیلسان داری و در بانگ نماز %~% به همه وقتی پیوسته کنی
# 4 مادر و دختر و خواهر که تراست %~% زن شماری به همه چنگ زنی
# 5 طیلسان دار مؤذن نکند %~% مادر و خواهر و دختر به زنی
# 6 دین زردشتی داری تو مگر %~% گشتی از دین رسول مدنی
# 7 با چنین مذهب و آیین که تراست %~% ازدر کشتنی و بابزنی!
PageV1P355
### || [genre: Qt]
# 1 ای دلارای روزن زندان %~% دیدگان را نعیم جاویدی
# 2 بی‌محاق و کسوف بادی از آنک %~% شب مرا ماه و روز خورشیدی
# 3 همه سعدم تویی از آن که مرا %~% فلک مشتری و ناهیدی
# 4 ور همی دیو بینم از تو رواست %~% که گذرگاه تخت جمشیدی
# 5 به امید تو زنده‌ام گرنه %~% مر مرا کشته بود نومیدی
PageV1P356
### || [genre: Qt]
# 1 مرا بس ز دیوان مرا ز خدمت %~% خوشا روز بیکاری و وقت عطلت
# 2 بر این تیغ کوه گل انبار گویی %~% چو فغفور بر تختم و فور برکت
# 3 چو دولت مهیا بود مر کسی را %~% اگر او نجوید بجویدش دولت
# 4 امامی که بر روزگارست ما را %~% اگر او ندارد بدادمش مهلت
# 5 اگر دولت آید و گر نکبت آید %~% به نزدیک من هر دو را هست آلت
PageV1P357
### || [genre: Qt]
# 1 گرمابه سه داشتم به لوهور %~% وین نزد همه کسی عیان است
# 2 امروز سه سال شد که مویم %~% ماننده موی کافرانست
# 3 بر تارک و گوش و گردن من %~% گویی نمد تر گران است
# 4 از رنج دل اندکی بگفتم %~% باقی همه در دلم نهانست
# 5 پاداش من درین غم و رنج %~% بر ایزد پاک غیب دان است
PageV1P358
### || [genre: Qt]
# 1 عمر کاک را که خواهد گفت %~% کای عزیز و گزین برادر دوست
# 2 در هوای من اردل تو دوتاست %~% دل من در هوای تو یک توست
# 3 مهر هر کس کهن کهن گشته %~% در دل من زمان زمان نو نوست
# 4 برگ و پوست گشته ای با من %~% چون توانم نشست به برگ و پوست
# 5 به تو محتاج گشته ام که مرا %~% پای بی زور و دست بی نیروست
# 6 آنکه محتاج او نیم همه روز %~% مانده در پیش من چو دست آهوست
# 7 برود آنکه زوست راحت من %~% نرود آنکه غصه من ازوست
# 8 شدن او چو مهر بر آبست %~% ماندن این چو نقش بر زیلوست
# 9 تو بر من به آمدن خو کن %~% که مرا خوست باز جستن دوست
PageV1P359
### || [genre: Qt]
# 1 ثقت الملک تا به صدر نشست %~% دهر پیشش میان به طوع ببست
# 2 تا همایون دوات پیش نهاد %~% الفش را فلک به تا پیوست
# 3 درد دشمن شدست و داروی دوست %~% تاش بسپرد آن مبارک دست
# 4 بنگر اکنون به تازگی عجبا %~% کاندر آن لفظ درد و دارویست
PageV1P360
### || [genre: Qt]
# 1 مجلس سامی جمالی را %~% بنده مسعود سعد خدمت کرد
# 2 مجلسی را که چون بهشت خدای %~% معدن جاودانه نعمت کرد
# 3 واندرو حشمت خداوندیست %~% که ازو روزگار حشمت کرد
# 4 کعبه ای شد ز بس که اهل امید %~% گرد او طوف جست و رحمت کرد
# 5 عمده مملکت رشید که ملک %~% مجلسش آسمان همت کرد
# 6 بدهادش خدای صد چندان %~% که ز اقبال چرخ نهمت کرد
PageV1P361
### || [genre: Qt]
# 1 ایمنی را و تندرستی را %~% آدمی شکر کرد نتواند
# 2 در جهان این دو نعمتی ست بزرگ %~% داند آن کس که نیک و بد داند
# 3 تا فراوان نایستی تو ذلیل %~% روزگارت عزیز ننشاند
# 4 آنچه بدهد فلک تو را بستان %~% باز ده پیش از آنکه بستاند
# 5 تو چه دانی که چند بد هر روز %~% بخت نیک از تو می بگرداند
# 6 راستی کن همه که در دو جهان %~% به جز از راستیت نرهاند
# 7 سخت بیدار باش در همه کار %~% بیش از آن کت قضا بخسباند
# 8 نیک رو بد مرو که نیک و بدست %~% که ز ما یادگار می ماند
PageV1P362
### || [genre: Qt]
# 1 راشد از رشد روزگار نیافت %~% رشد از اینگونه بس فراوان کرد
# 2 تن او را که جان دانش بود %~% فلک جان ربای بی جان کرد
# 3 گوهری بود رشکش آمد ازو %~% در دل خاک از آتش پنهان کرد
# 4 ای برادر چگونه شرح دهیم %~% آنچه بر ما سپهر گردان کرد
# 5 هر زیارت ز مال و جاه که بود %~% ما دو تن را به قهر نقصان کرد
# 6 دل ما خود ز حبس بریان بود %~% دیده ما ز درد گریان بود
# 7 صالحی داشتم که شیر نکرد %~% آنچه او سالها به میدان کرد
# 8 چون همی دید کار من دشوار %~% کار خود را به مرگ آسان کرد
# 9 راشدی داشتی تو فرزندی %~% که همه کار تو به سامان کرد
# 10 در ربودش ز تو زمانه دون %~% تا تو را مستمند و حیران کرد
# 11 بد نیارست کرد چرخ بدو %~% تا تو را در نهفته زندان کرد
# 12 زانکه دانست کاین چنین فعلی %~% با تو جز پای بسته نتوان کرد
# 13 تو بر آن راشد آن جزع کردی %~% که همه کس حکایت آن کرد
# 14 داستانی شد آنچه بر صالح %~% باز مسعود سعد سلمان کرد
PageV1P363
### || [genre: Qt]
# 1 ای بزرگی که باغ رادی را %~% شاخ بأس تو فتح بار آورد
# 2 تیغ تیز تو در مصاف عدو %~% شرک را تا به حشر کار آورد
# 3 حیدری صولتی و خنجر تو %~% عادت و رسم ذوالفقار آورد
# 4 کف بارنده مبارک تو %~% جود را موسم بهار آورد
# 5 بنده مسعود سلمان را %~% نزد تو بخت پایدار آورد
# 6 چون نبودش ز نام خود نیمی %~% نیمی از نام خود نثار آورد
PageV1P364
### || [genre: Qt]
# 1 ای حصن مرنج وای آنکس %~% کو چون من بر سر تو باشد
# 2 هر دیو در آن جهان که بجهد %~% از خانه خود بر تو باشد
# 3 ور پنهان خانه ای کند مرگ %~% در پیشگهش در تو باشد
# 4 تو مادر دوزخی بگو راست %~% یا دوزخ مادر تو باشد
# 5 نه نه که نه اینی و نه آنی %~% دوزخ چو برابر تو باشد
# 6 تو مهتر مهتری مر او را %~% او کهتر کهتر تو باشد
# 7 گر آتش تو ورا بسوزد %~% والله که فراخور تو باشد
PageV1P365
### || [genre: Qt]
# 1 مرا منجم هشتاد سال عمر نهاد %~% ز عمر دوستی امید من بر آن افزود
# 2 خدای داند من دل در او نمی بندم %~% که باد پیمود آن کس که آسمان پیمود
# 3 تو خود چنین گیر آخر نه پنجه و دو گذشت %~% هر آنچه خوشتر گیتی ز عمر من بربود
# 4 امید خوشه چه دارم دگر که داس فنا %~% دو بخش تازه از گشت عمر من بدرود
# 5 فلک بفرسود آن قوت جوانی من %~% چو ضعف پیری آمد نداندش فرسود
PageV1P366
### || [genre: Qt]
# 1 پنجاه و هفت رفت ز تاریخ عمر من %~% شد سودمند مدت و ناسودمند ماند
# 2 و امروز بر یقین و گمانم ز عمر خویش %~% دانم که چند رفت و ندانم که چند ماند
# 3 فهرست حال من همه با رنج و بند بود %~% از حبس عبرت و از بند پند ماند
# 4 از قصد بدسگالان وز غمز حاسدان %~% جان در بلا فتاد و تن اندر گزند ماند
# 5 چوگان بنه که گوی تو اندر چه اوفتاد %~% خیره مطپ که کره تو در کمند ماند
# 6 لیکن به شکر کوش که از طبع پاک تو %~% چندین هزار بیت بدیع بلند ماند
PageV1P367
### || [genre: Qt]
# 1 ای بزرگی که سوی درگه تو %~% ره بزرگان به دیدگان سپرند
# 2 فخر جویند و بنده تو شوند %~% جان فروشند و مدحت تو خرند
# 3 مرکبان تو میزبانانند %~% لاغران مرا بدانچه خرند
# 4 راه بی لاغران من نروند %~% کاه بی لاغران من نخورند
# 5 مرکبان تو را همی شنوم %~% که به جای دو جای من نگرند
# 6 لاغران مرا چه فرمانی %~% کز الیکو کدام جای برند
PageV1P368
### || [genre: Qt]
# 1 ای بزرگی که رای صایب تو %~% کارهای عمل به سامان کرد
# 2 کار کرد هنر کفایت تو %~% بر کفاة زمانه تاوان کرد
# 3 هر چه تاریک دید روشن ساخت %~% هر چه دشوار دید آسان کرد
# 4 شفقت های راستت بر من %~% مکرمت های بس فراوان کرد
# 5 عادتم کرده ای به خلعت خویش %~% عادت کرده باز نتوان کرد
PageV1P369
### || [genre: Qt]
# 1 نرسد دست من به چرخ بلند %~% ورنه بگشادمیش بند از بند
# 2 قسمتی کرد سخت ناهموار %~% بیش و کم در میان خلق افکند
# 3 این نیابد همی به رنج پلاس %~% و آن نپوشد همی ز ناز پرند
# 4 آنکه بسیار یافت ناخشنود %~% وآنکه اندک ربود ناخرسند
# 5 خیز مسعود سعد رنجه مباش %~% هر چه یزدان دهد بر او بپسند
# 6 گر جفا بینی از فلک مگری %~% ور وفا یابی از زمانه مخند
# 7 کاین زمانه نشد کسی را دوست %~% دهر کس را نگشت خویشاوند
PageV1P370
### || [genre: Qt]
# 1 لعبتانی که زی تو می آیند %~% کهربا چشم و زمردین یابند
# 2 بر کف سیم جام زر دارند %~% مجلس خرم تو را شایند
# 3 یک گره بر بساط طلعت تو %~% چشم ها باز کرده می آیند
# 4 یک گره گفته اند تا رویت %~% بنبینند چشم نگشایند
PageV1P371
### || [genre: Qt]
# 1 آن شب که دگر روز مرا عزم سفر بود %~% ناگاه ز اطراف نسیم سحر آمد
# 2 بوی تبتی مشک و گل سرخ همی زد %~% وآن ترک من از حجره چو خورشید برآمد
# 3 زآن دیده چون نرگس چون دیده نرگس %~% در دیده تاریک به وقت سحر آمد
PageV1P372
### || [genre: Qt]
# 1 چون به بنفشه ستان کز شب دیجور زاد %~% تازه سمن ها شکفت ار نفس بامداد
# 2 گویی هر زر و سیم که داشت در مغز دل %~% خاک به رخ برفشاند سنگ به دل در نهاد
PageV1P373
### || [genre: Qt]
# 1 خواجه عمید صاحب دیوان مولتان %~% فرزانه ایست کافی و آزاده ایست راد
# 2 در عالم عطیت معطی چو او نبود %~% وز مادر کفایت کافی چو او نزاد
# 3 چون ابر بر بساط سخا راد کف نشست %~% چون کوه در مصاف هنر پر دل ایستاد
# 4 راهی که او سپرد به همت نکو سپرد %~% رسمی که او نهاد به حشمت نکو نهاد
# 5 هرگز به هیچ مکرمت از خود عجب نکرد %~% روزی به هیچ تربیت از ره نیوفتاد
# 6 نه چون تنگ دلان بفزایش نمود فخر %~% نه چون سبکسران به ستایش گرفت باد
# 7 تا شد گشاده ما را یک در به صحبتش %~% بر ما ز شادمانی صد در فزون گشاد
# 8 چونین که در فراقش بودیم بس غمین %~% والله که از وصالش هستیم سخت شاد
# 9 پیوسته شاد باد که شادیم ازو همه %~% زو خرمیم سخت که در خرمی زیاد
# 10 هست او چنانکه باید و چون او ز خلق نیست %~% بادا چنانکه خواهدو بدخواه او مباد
PageV1P374
### || [genre: Qt]
# 1 چرخ چندیمان به خاک اندر کشید %~% چند ناکامی به روی ما رسید
# 2 هیچ حسرت ماند کاین دل آن نخورد %~% هیچ عبرت ماند کاین چشم آن ندید
# 3 لعبت زنجیر زلف حلقه جعد %~% بر جدایی دل نهاد و آرمید
# 4 آب رویم برد آب دیدگان %~% تا زمانه بدخویی پیش آورید
# 5 راز من چون آفتاب اندر جهان %~% روزگار نامساعد گسترید
# 6 دوستان گویند بس کردی مرا %~% لاجرم شد ناخوشت عیش لذیذ
# 7 ناشنیدستی که پیغمبر چه گفت %~% من شنیدستم ز من باید شنید
# 8 قال ایاکم و خضرا الدمن %~% دور از آن پاکی که اصل آن پلید
# 9 مشت هرگز کی برآید با درفش %~% پنبه با آتش کجا یارد چخید
# 10 دست چون ماند به زیر سنگ سخت %~% جز به نرمی کی توان بیرون کشید
# 11 نامبین گفتم این ابیات از آنک %~% ستر دل یکبارگی نتوان درید
PageV1P375
### || [genre: Qt]
# 1 ای خداوند رای سامی تو %~% مملکت را همی بیاراید
# 2 عزم تو ملک شاه را تیغ است %~% که چو تیغش ز زنگ بزداید
# 3 از غم و رنج و انده و تیمار %~% این تن من همی بفرساید
# 4 چشم سمج سیه همی بیند %~% پای بند گران همی ساید
# 5 بسته اندم چو شیر و بر تن من %~% چرخ دندان چو شیر می خاید
# 6 بند من مار گرزه گشت و فلک %~% هر زمانم چو مار بفساید
# 7 شد تن من چنان که گر خواهد %~% مگس آسان ز جای برباید
# 8 این همه هست و محنت پیری %~% هر زمان سستیی درافزاید
# 9 کار اطلاق من چو بسته بماند %~% که همی ایزدش به نگشاید
# 10 مر مرا حاجتی همی باشد %~% وز دلم خارشی همی زاید
# 11 محملی باید از خداوندم %~% که ازو بوی لووهور آید
# 12 که همی ز آرزوی لوهاور %~% جان و دل در تنم همی پاید
# 13 گر چه او میر محمل شاهی %~% پر پهن و بزرگ فرماید
# 14 اندرین سمج شدت سرما %~% این تنم را چو زهر بگزاید
# 15 چون امیدم بریده نیست ز تو %~% همه رنجی که بایدم شاید
# 16 اهل بخشایشم سزد که دلت %~% بر تن و جان من ببخشاید
# 17 جز ز من هیچ کس بود که تو را %~% به سزا در زمانه بستاید
# 18 بنده تو هزار دستانیست %~% که همی جز ثنات نسراید
PageV1P376
### || [genre: Qt]
# 1 هر زمانی تنم چو زیر شود %~% بر سر خلق در نفیر شود
# 2 خار گردد مرا گل اندر دست %~% خار بر دشمنم حریر شود
# 3 سخن من از آن بود سوزان %~% کاتش دل همی ضمیر شود
# 4 به چنین رنج کز زمانه مراست %~% کودک هفت ساله پیر شود
# 5 از همه مردمان بر آن بخشای %~% که به دست هوا اسیر شود
# 6 هر زمانی ز بخت بد سوی من %~% نا امیدی همی سفیر شود
# 7 دره گر بر سرم فرود آید %~% به گرانی که ثبیر شود
# 8 به زمستان سرد بر سر من %~% شرر نار زمهریر شود
PageV1P377
### || [genre: Qt]
# 1 ای مظفر تو در خور صدری %~% صدر دیوان به تو مزین باد
# 2 نیکبختی و نیک روزی را %~% بسته با دامن تو دامن باد
# 3 پدر تو که خواجه بوسعدست %~% به تو فرزند چشم روشن باد
# 4 بر مخدوم خویشتن همه سال %~% محترم جانب و ممکن باد
# 5 وآنکسی را که جز چنین خواهد %~% پاش چون پای من در آهن باد
PageV1P378
### || [genre: Qt]
# 1 ای روی نکو سلامتت باد %~% من در غم تو تو با دلی شاد
# 2 رفتی و شدی مرا نبردی %~% ایزد به سلامتت بیاراد
PageV1P379
### || [genre: Qt]
# 1 آگاه نیست آدمی از گشت روزگار %~% شادان همی نشیند و غافل همی رود
# 2 دل بسته هواست گزیند ره هوا %~% تن بنده دل آمد و با دل همی رود
# 3 گر باطلی به بیند گوید که هست حق %~% حقی که رفت گوید باطل همی رود
# 4 ماند بر آن که باشد بر کشتیی روان %~% پندارد اوست ساکن و ساحل همی رود
PageV1P380
### || [genre: Qt]
# 1 ای خداوند رحمت ایزد %~% بر تن و دولت جوان تو باد
# 2 به همه کام ها و نهمت ها %~% چرخ گردنده در ضمان تو باد
# 3 همه ساله همه مصالح ملک %~% در بیان تو بنان تو باد
# 4 بر همه نامه های جود و کرم %~% به همه وقت ها نشان تو باد
# 5 بر سر دولت هنرمندان %~% سایه عدل جاودان تو باد
# 6 بهر اندیشه صلاح و صواب %~% در یقین تو گمان تو باد
# 7 ملجا سروران سرای تو شد %~% مسند سروری مکان تو باد
# 8 هر که او را زمانه بیم کند %~% در پناه تو و امان تو باد
# 9 آفتابی و تا جهان باشد %~% حضرت عالی آسمان تو باد
# 10 فتح و نصرت بهر چه رای کند %~% در رکاب تو و عنان تو باد
# 11 ناتوانی نصیب دشمن توست %~% تندرستی همه از آن تو باد
# 12 جان ما بندگان که داد به ما %~% جان هر کس فدای جان تو باد
PageV1P381
### || [genre: Qt]
# 1 چنان بگریم بر تو که هیچ کس نگریست %~% که هیچ وقت به فضل تو هیچ کس ناید
# 2 تو با زمانه گر بس نیامدی شاید %~% که هیچ مرد هنر با زمانه بس ناید
PageV1P382
### || [genre: Qt]
# 1 اگر اسیر کسی ام که میر خوبان شد %~% نه من نخست کسی ام کاسیر خوبان شد
# 2 شکیب کردن نادلپذیر دان ز دلی %~% که بسته سخن دلپذیر خوبان شد
# 3 نباشد ایمن گر کوه را سپر سازد %~% تنی که او هدف زخم تیر خوبان باشد
PageV1P383
### || [genre: Qt]
# 1 اشعبی را اجل به دوزخ برد %~% زندگانی مردمان مزه داد
# 2 پسرش را خدای مزد دهد %~% پیش از آن کآن پلید را بزه داد
PageV1P384
### || [genre: Qt]
# 1 مالک آن سنگروت را بر بود %~% آتش اندر تنش زد و شاید
# 2 آهکش کرد خواهد اندر گور %~% تا بدان بام دوزخ انداید
PageV1P385
### || [genre: Qt]
# 1 گه گهی اندر سخن دروغ بباید %~% زانکه به شیرین دروغ دل بگشاید
# 2 نه که اگر مرده را دروغ همیدون %~% زنده کند خود دروغ گفت نشاید
PageV1P386
### || [genre: Qt]
# 1 بونصر حسن جوان بمیرد %~% وز عمر ملالتان نگیرد
# 2 رد کرده ترین عالم انگار %~% آن کس که ورا جوان نمیرد
# 3 آن به که خود آدمی نزاید %~% چون زاد همان زمان بمیرد
PageV1P387
### || [genre: Qt]
# 1 گر بماندی چنانکه اول بود %~% آنچه بر تن ز دیدگان بارید
# 2 تافته رشته ایستی تن من %~% درکشیده همه به مروارید
PageV1P388
### || [genre: Qt]
# 1 عجب آمد مرا ز آدمیی %~% که تو را بیند و نگه نکند
# 2 آفتابی اگر زمانه تو را %~% ناگهان از حسد سیه نکند
PageV1P389
### || [genre: Qt]
# 1 دور وی چنین بود که رعناست %~% طیره شده و روان پر درد
# 2 یک روی ز شرم دوستان سرخ %~% یک روی ز بیم دشمنان زرد
PageV1P390
### || [genre: Qt]
# 1 طعمه شیر مغز گاو آمد %~% که سر گاو جنگ شیر خورد
# 2 سر گرز ملک نگر که به شکل %~% گاوی آمد که مغز شیر خورد
PageV1P391
### || [genre: Qt]
# 1 تاری از موی من سپید نبود %~% چون به زندان فلک مرا بنشاند
# 2 ماندم اندر بلا و غم چندان %~% که یکی موی من سیاه نماند
PageV1P392
### || [genre: Qt]
# 1 تا جهان باشد ملک مسعودی باد %~% کاین جهان گشت از ملک مسعود شاد
# 2 در زمانه دیده رادی ندید %~% هیچگه همچون ملک مسعود راد
# 3 که بهمت چون ملک مسعود چرخ %~% نه بسطوت چون ملک مسعود باد
# 4 چون شراب عدل نو شد مملکت %~% گیرد از نام ملک مسعود یاد
# 5 رادی از کف ملک مسعود رست %~% نصرت از تیغ ملک مسعود زاد
# 6 آز محرومان ملک مسعود برد %~% داد مظلومان ملک مسعود داد
# 7 این جهان شاد از ملک مسعود شد %~% تا جهان باشد ملک مسعود باد
PageV1P393
### || [genre: Qt]
# 1 ملکا جهان ز عدل تو به نوبهار ماند %~% کف راد تو بدین ابر زمین نگار ماند
# 2 تو بزرگ شهریاری و که دید شهریاری %~% که ز جمع شهریاران به تو شهریار ماند
# 3 تو شکار شیر خواهی و بدان نشاط جویی %~% که شکار گه ز خون راست به کارزار ماند
# 4 چو به حمله باز دست تو به تیغ تیز یازد %~% همه رزمگه به چشم تو به مرغزار ماند
# 5 همه کار ملک مخصوص به کارکرد رایت %~% همه کارکرد رای تو به روزگار ماند
# 6 چو ز آتش شکوه تو جدا شود شراری %~% دل دشمن تو خواهم که بدان شرار ماند
PageV1P394
### || [genre: Qt]
# 1 ای شاه سال و ماه تو بر تو خجسته باد %~% دولت میان به خدمت بخت تو بسته باد
# 2 مسعود پادشاهی و چون نام تو مدام %~% همزانوی تو با تو سعادت نشسته باد
# 3 هر شاه کو به فرمان با تو درست نیست %~% مغزش ز زخم گرز تو در هم شکسته باد
# 4 وآن دل که بر خلاف تو اندیشه ای کند %~% در تن به زخم ناوک دلدوز خسته باد
# 5 پیوسته باد جان تو با هر چه خرمی است %~% وآنکو چنین نخواهد جانش گسسته باد
PageV1P395
### || [genre: Qt]
# 1 خسروا شبهای عمرت روز باد %~% مهرگان ملک تو نوروز باد
# 2 رای نورانی تو خورشیدوار %~% در جهان عدل ملک افروز باد
# 3 تو قدر بأسی و قادر بأس تو %~% چون قضا بر دشمنان پیروز باد
# 4 از بداندیشان تو کین تو ختن %~% بر سر آن خنجر کین توز باد
# 5 آتش پیکار گیتی گیر تو %~% ضربت شمشیر دشمن سوزباد
# 6 وز تف سهم و نهیب کین تو %~% مغز دشمن چون در آتش کوز باد
# 7 روز ملک تو مبیناد انتها %~% و ابتدای ملک تو هر روز باد
# 8 تا همی از چرخ باشد عون و بخت %~% چرخ و بختت یار نیک آموز باد
PageV1P396
### || [genre: Qt]
# 1 کدام رنج که آن مرمر انگشت نصیب %~% کدام غم که بدان مر مرا نبود نوید
# 2 اگر غم دل من جمله عمری می بودی %~% به گیتی اندر بی شک بماندمی جاوید
# 3 همی به پیچم از رنج چوشوشه زر %~% همی بلرزم بر خویشتن چو شاخک بید
# 4 امید نیست مرا گر کسی امید بود %~% امید منقطع و منقطع امید امید
# 5 نگر چگونه بود حال من که در شب و روز %~% چرا غم از مهتابست و آتش از خورشید
# 6 سپید گشت به من روی روزگار و کنون %~% همی سیاه کند روزگارم اینت سپید
PageV1P397
### || [genre: Qt]
# 1 ای خواجه دل تو شادمان باد %~% جان تو همیشه در امان باد
# 2 این راه و سفر که پیش داری %~% بر تو به خوشی چو بوستان باد
# 3 اقبال و جمال و دولت و عز %~% بر جان و تن تو پاسبان باد
# 4 هر جا که روی و تا بیابی %~% جبار تو را نگاهبان باد
# 5 زین شغل و عمل که اندرویی %~% چونان که تو خواهی آنچنان باد
# 6 اعدای تو باد باد و دایم %~% فرمان تو بر همه روان باد
# 7 اقبال نصیب دوستانت %~% ادبار نصیب دشمنان باد
# 8 شغل تو چو رای تو قوی شد %~% بخت تو چو عمر تو جوان باد
# 9 هر چند ز دین تازیانی %~% عمر تو چو عمر عادیان باد
PageV1P398
### || [genre: Qt]
# 1 شعر سید محمد ناصر %~% دل من شاد کرد و خرم کرد
# 2 شدم از گرمی طبیعی پوست %~% همچو تشنه که آب باید سرد
# 3 بر دل من نشاط رامش یافت %~% زو تن من روان و جان پرورد
# 4 هیچ فاضل به گرد آن نرسد %~% گشته هر فاضلی به یادش گرد
# 5 در هنر فرد و یک جهانست او %~% یک جهان را چگونه خوانم فرد
# 6 این قصیده اگر چه دارد جمع %~% همه وصف نبرد و نعت نبرد
PageV1P399
### || [genre: Qt]
# 1 ای مظفر فراق یافت ظفر %~% بر تن من نکرده هیچ نبرد
# 2 خنجری ناکشیده در حمله %~% باره ای نافکنده در ناورد
# 3 فرقت خیره روی روبا روی %~% از منت در ربود مردا مرد
# 4 فلک هجر خوی سفله مرا %~% فرد کرد از من ای بدانش فرد
# 5 وصل تابنده را فرو شد روز %~% هجر تاریک را بر آمد گرد
# 6 دل بر توست و با تو خواهد بود %~% من بی دل چگونه خواهم کرد
# 7 بود خواهم ولیک سخت به رنج %~% زیست خواهم و لیک نیک به درد
# 8 بر تن سست کوفته غم سخت %~% وز دل گرم خاسته دم سرد
# 9 چشم من آب روی خواهد برد %~% روی من آب چشم خواهد خورد
# 10 نقش کار فراق پیدا شد %~% اینک از اشک لعل و چهره زرد
# 11 دهر بی شرم چون بخواست نوشت %~% فرش شادی ما چرا گسترد
# 12 چرخ بی رحم چون بخواست برید %~% شاخ امید من چرا پرورد
# 13 ای هنر سنج مهتری که فلک %~% در فنون فلک چو تو ناورد
# 14 دل سپردم تو را به غزنین بر %~% بر آن دوستان به راه آورد
PageV1P400
### || [genre: Qt]
# 1 بوالفرج ای خواجه آزاد مرد %~% هجر وصال تو مرا خیره کرد
# 2 دید ز سختی تن و جان آنچه دید %~% خورد ز تلخی دل و جان آنچه خورد
# 3 ای به بلندی سخن شاعران %~% هرگز مانند تو نادیده مرد
# 4 روی توام از همه چیز آرزوست %~% خسته همی جوید درمان درد
PageV1P401
### || [genre: Qt]
# 1 خواجه بوسعد عمدة الملکی %~% همچنین سالها بمانی دیر
# 2 عقل را دانش تو گیرد دست %~% آز را بخشش تو دارد سیر
# 3 عدل را ظلم خواست کرد تباه %~% در جهان خواست کشت فتنه دلیر
# 4 حشمت تو دو رویه کرد مصاف %~% هیبت تو دو دسته زد شمشیر
# 5 باز بأس تو یافت کوهه پیل %~% چشم زخم تو یافت پنجه شیر
# 6 این به پستی بایستاد ز کار %~% وآن ز بالا در اوفتاد به زیر
# 7 آفت یأس رفت بر من دست %~% انده خواست گشت بر من چیر
# 8 خورد بشکستیم کنون شاید %~% که کنی این شکسته را کفشیر
PageV1P402
### || [genre: Qt]
# 1 ای بسا شب که تا به روز سپید %~% متعجب ز من بماند اختر
# 2 به چپ و راست سیلها راندم %~% به قدح ز آن گداخته گوهر
# 3 با رخ و زلف ساقیان ما را %~% یاد نامد ز لاله و عبهر
# 4 به هم آمیخته شد اندر گوش %~% نوش ساقی و لحن خنیاگر
# 5 ساغر می شده به رنگ و به بوی %~% چشم را شمع و مغز را مجمر
# 6 یک زمان شد به یکدگر گفتیم %~% چو بدیدیم روی یکدیگر
# 7 تن ز مستی همی نپاید پای %~% دل ز شادی همی برآرد پر
PageV1P403
### || [genre: Qt]
# 1 سرفرازا ز خدمت تا شدم دور %~% بباشد دیدگانم هر زمان تر
# 2 چنان گریم که بی معشوق عاشق %~% چنان نالم که بی فرزند مادر
# 3 وگر آتش زنی اندر دل من %~% همان گیری که مغز از دود مجمر
# 4 وگر پر زهر گردانی دهانم %~% زبانم گویدت شکری چو شکر
# 5 مرا در هیچ بزم و هیچ مجلس %~% مرا در هیچ درج و هیچ دفتر
# 6 نخواهد جز به نامت رفت خامه %~% نخواهد جز به یادت گشت ساغر
PageV1P404
### || [genre: Qt]
# 1 اگر بخندد در دست من قدح نه عجب %~% که بس گریست فراوان به دست من شمشیر
# 2 همه به آهو ماند ز تو جز انگشتان %~% که لعل گشتست از عکس من چو پنجه شیر
# 3 چو دست حنا بسته ست دست ار زنگین %~% از آن نداری در دست خویش ساغر زیر
# 4 اگر چه هستم تشنه بی می من از کف تو %~% نمی ستانم کز روی تو نگردم سیر
# 5 از آنکه دست تو بر جای جرعه گیرد جام %~% به حرص در کشم آن جرعه ای که ماند زیر
PageV1P405
### || [genre: Qt]
# 1 ای نظم تو چو رای بگذشته از اثیر %~% در نظم هست لفظ تو چون لؤلؤ نثیر
# 2 ماننده ستاره ست اندر شب سیاه %~% معنی روشن تو در آن خط همچو قیر
# 3 در بزم و رزم چون تو که باشد شجاع و راد %~% در نظم و نثر کیست چو تو شاعر و دبیر
# 4 گویا شود ز خواندن شعرت زبان گنگ %~% روشن شود ز دیدن آن دیده ضریر
# 5 هنگام فضل طبع تو بحری بود دمان %~% هنگام جود دست تو ابری بود مطیر
# 6 تا در جهان جوانی و پیری بود مدام %~% جفت و قرینت بخت جوان باد و رای پیر
PageV1P406
### || [genre: Qt]
# 1 در نشیب آمدی مجوی فراز %~% وقت ناز تو نیست تیز متاز
# 2 نه ای آگه ز حال و معذوری %~% خفته غفلتی و بسته آز
# 3 پی گسسته چرا دهی ناورد %~% پر شکسته چرا کنی پرواز
# 4 سست شد قوت تو سخت مجه %~% کند شد باره تو تیز متاز
# 5 صحن تو تنگ شد مکش دامن %~% سقف تو پست گشت سر مفراز
# 6 از دو دل باز تقویت مطلب %~% به یک انداز تیر جنگ مساز
# 7 پاره پاره به راستی باز آی %~% اندک اندک به حال خود پرداز
# 8 زار بگری که بر تو می خندند %~% چرخ مزاح و عالم طناز
PageV1P407
### || [genre: Qt]
# 1 همایون باد این فرخنده طارم %~% بر این فرزانه حر ممیز
# 2 عمید نامدار راد محمود %~% جمال گوهر بوبکر ملغز
# 3 بزرگی در همه فضلی مقدم %~% کریمی در همه فنی مبرز
# 4 همی بر حشمت او هیچ نصرت %~% نداند یافتن دهر مفیز
# 5 همی بر دانش او هیچ نیرنگ %~% نیارد ساختن گردون کربز
# 6 ز حزمش کند ماند آتشین تیغ %~% ز عزمش رخنه گردد آهنین دز
# 7 همه افعال او در جود نادر %~% همه آثار او در فضل معجز
# 8 نشست جای او خالی مبادا %~% گه و بیگاه و سال و ماه هرگز
# 9 ز یمن بخت و نصرت کامران باد %~% ز مجد و فخر و جاه و دولت و عز
PageV1P408
### || [genre: Qt]
# 1 تو ای تن برامش میا و مرو %~% تو ای سر به شادی مخسب و مخیز
# 2 تو ای دل دژم باش و هموار باش %~% تو ای دیده خون ریز و پیوسته ریز
# 3 نبینید پیری که جان مرا %~% نشسته ست چون شیری اندر نخیز
# 4 بناگوش من پر ز شمشیر کرد %~% ز موی سپید اینت کین و ستیز
# 5 عجب می کند زان بناگوش من %~% که هرگز ندیده ست شمشیر تیز
# 6 از آن رو که با تیغ تیز آشنا %~% مر او را نبوده ست در رستخیز
# 7 شناسد مرا تیغ بران که کس %~% ندیده ست پشت مرا در گریز
# 8 چو نیزه روم در اجل بند بند %~% اگر همچو جوشن شوم ریز ریز
PageV1P409
### || [genre: Qt]
# 1 منم امروز بسته در سمجی %~% چشم بر دوخته چو مار گریز
# 2 هست پیراهنی و شلواری %~% نیست بر هر دو نیفه و تیریز
# 3 بر جهان دارم و روا دارم %~% گر بپیمائیم به کون قفیز
# 4 راضیم گر مرا به هر دینار %~% بدهد روزگار نیم پشیز
# 5 ابلهی کن برو که بره فروش %~% بره نفروشدت به عقل و تمیز
# 6 چیز باید که کار در عالم %~% حیز دارد که خاک بر سر حیز
# 7 تن بده قلب را که در گیتی %~% زر همه روی گشت و از ارزیز
# 8 آنچه یابی به شکر باش به شکر %~% وانچه داری عزیز دار عزیز
# 9 کانچه کم شد چنان نیابی بیش %~% وانچه گم شد چنان نیابی نیز
PageV1P410
### || [genre: Qt]
# 1 عطای یعقوب از مرگ تو هراسیدم %~% شدی و نبود بیشم ز مرگ هیچ هراس
# 2 دریغ لفظی بر همه نمط همه گوهر %~% دریغ طبعی بر هر گهر همه الماس
# 3 سپهر معطی شانست و هیچ عیب نبود %~% اگر به چون تو عطا بر جهان نهاد سپاس
# 4 و گرت بستد و رشک آمدش عجب نبود %~% که در کمال و بزرگی تو را نبود قیاس
# 5 گر بگرید بر تو فلک روا باشد %~% که بیش چو تو نبیند جهان مردشناس
PageV1P411
### || [genre: Qt]
# 1 بر وفات محمد علوی %~% خواستم زد به شعر یک دو نفس
# 2 باز گفتم که در جهان پس ازین %~% زشت باشد که شعر گوید کس
PageV1P412
### || [genre: Qt]
# 1 عجب از دیو پیکری کاو را %~% دولت آورد نام کرد سروش
# 2 خاره خو جثه ایست خاره بدن %~% خیره کش هیکلی است خیری پوش
# 3 قالبی باد خیز خاک آرام %~% پیکری آب گرد آتش کوش
# 4 که تن و پشته پشت و غار دهن %~% ابر تک برق جوش و رعد خروش
# 5 در دهانش دو تا ستون بخرط %~% در دماغش دو چشمه قیر به جوش
# 6 گاه بادش گرفته بر گردن %~% گاه گردش کشیده در آغوش
# 7 بر فکنده جلیل فتح به پشت %~% بر نهاده سریر ملک به دوش
# 8 راست گویی که باد رفتارش %~% خاستست از دو باد بیزن گوش
# 9 اژدهای دهانش بر دشمن %~% زهر مانند کرده عیش چو نوش
# 10 جلف طبعست و تند خو گر چند %~% هست می خواره و سماع نیوش
# 11 نه بساود سرین و گردن او %~% هیچ جانباز و هیچ عمر فروش
# 12 صفت او درست نتوان گفت %~% کز نهیبش همی نماند هوش
PageV1P413
### || [genre: Qt]
# 1 نبشتن ز گفتن مهمتر شناس %~% به گاه نوشتن بجا آر هوش
# 2 سخن با قلم چون قلم راست دار %~% به نیک و به بد در سخن نیک کوش
# 3 دو نوک قلم را مدان جز دو چیز %~% یکی صرف زهر و یکی محض نوش
# 4 تو از نوش او زندگانی ستان %~% ز زهرش مکن جان شیرین به جوش
# 5 به گفتن تو را گر خطایی فتد %~% ز بربط فزونت بمالند گوش
# 6 وگر در نبشتن خطایی کنی %~% سرت چون قلم دور ماند ز دوش
PageV1P414
### || [genre: Qt]
# 1 یک زمان در بهشت بودم دوش %~% نوش کردم ز گفته های تو نوش
# 2 گر نبودم برسم معذورم %~% در جمال تو بسته بودم هوش
# 3 گاه بودم به مدحتت گویا %~% گاه بودم ز حشمتت خاموش
# 4 گاه چون بحر طبعم اندر موج %~% گه چو خورشید ذاتم اندر جوش
# 5 ای فلک رأی مهتری که تو را %~% نام پیغمبر است و طبع سروش
# 6 هر چه اقبال بدهدت بستان %~% وآنچه دولت بگویدت بنیوش
# 7 آمدی دی تو از پی کاری %~% بنده ام گشته حلقه اندر گوش
# 8 قدم من همی ببوسد فخر %~% تا گرفتی مرا تو در آغوش
# 9 من نیابم چو تو یقین گشتم %~% تو نیابی چو من مرا مفروش
# 10 دوش دیدم سلامت و شادی %~% این همه شادی و سلامت دوش
# 11 تا همی لاله باشد و باده %~% روی باده ببین و باده بنوش
# 12 همچو باده به طبع لهوانگیز %~% همچو لاله لباس شادی پوش
# 13 رأی عالی رضای تو جسته ست %~% تو به جان در رضای عالی کوش
PageV1P415
### || [genre: Qt]
# 1 چرخ هر لحظه ای دگر گردد %~% زان به ما بر دگر شود رایش
# 2 زان فرا پیش بایدم که چو ماه %~% کاهش خلق هست ز افزایش
# 3 از تنم زان بجست بی معنی %~% که ازینسان خراب شد جایش
# 4 جانم از تن همی بخواست گریخت %~% غم یکی بند گشت بر پایش
# 5 می شادی ز غم که مشفق دار %~% وقت سختی نمود بخشایش
PageV1P416
### || [genre: Qt]
# 1 خون همی بارم از دو دیده سرد %~% بر وفات محمد خراش
# 2 رازها داشتم نهان چون جان %~% که خرد گفته بود در دل باش
# 3 چون مرا خون دیده جوش گرفت %~% کرد راز نهفته را همه فاش
# 4 از لطافت بهار عشرت بود %~% زین قبل بیشتر نبود بقاش
PageV1P417
### || [genre: Qt]
# 1 سخا زریست کز همت زند رای تو بر سنگش %~% سخن نظمی است کز معنی دهد رای تو سامانش
# 2 ازین اندک هنر خاطر همی امید بگسستم %~% چو در مدح تو پیوستم هنر دیدم فراوانش
# 3 مرا دانی که آن باید که هر کو نیک شعر آید %~% نباشد جز به نام تو همه فهرست دیوانش
# 4 به حلمی کز توانایی ستاند کوه البرزش %~% به طبعی کز قوی حالی پرستد بحر عمانش
# 5 چو گردون خادمی داری بناز تن همی دارش %~% چو دولت مرکبی داری به کام دل همی رانش
PageV1P418
### || [genre: Qt]
# 1 خسروا بود و هست خواهد بود %~% روزگارت رهی و چرخ مطیع
# 2 ملک را قدر تو سپهر بلند %~% عدل را همت تو حصن منیع
# 3 نه ز طبع تو هست جود شگفت %~% نه ز خورشید هست نور بدیع
# 4 هر مرادی که خواست بنده ز شاه %~% یافت بی هیچ رنج و هیچ شفیع
# 5 ماند یک آرزو بخواهد گفت %~% چشم دارد همی ز رای رفیع
# 6 این دو ده را که بنده را بخشید %~% تازه گردان کرامت توقیع
# 7 گر همی بنده وقف خواهد کرد %~% بر همه مردمان شریف و وضیع
# 8 شاه باشد در آن ثواب شریک %~% و هو عندالاله لیس یضیع
# 9 تا همی بر سپهر آینه گون %~% سیر اختر بود بطی و سریع
# 10 باد روشن شب تو همچون روز %~% باد خرم خریف تو چو ربیع
PageV1P419
### || [genre: Qt]
# 1 فلک اندر دمید پنداری %~% باد در آستین ما در تیغ
# 2 حکم اختر بدو مهابت از آنک %~% هم به تیغ اندرست اختر تیغ
# 3 به همه حال ها اجل عرض است %~% لیک قایم شده به جوهر تیغ
# 4 بکند چشم تیغ اگر داری %~% گوهر کلک را برابر تیغ
PageV1P420
### || [genre: Qt]
# 1 ای صنم ماهروی در ده روشن رحیق %~% چون لب معشوق لعل چون دل عاشق رقیق
# 2 بشنو و نیکو شنو نغمه خنیاگران %~% به پهلوانی سماع به خسروانی طریق
# 3 کرده به کف لاله زار ز بهر بزم فلک %~% چندین جام بلور چندین کاس عقیق
# 4 نشسته شد شیرزاد به دولت و بخت شاد %~% به قدر چرخ بلند به طبع بحر عمیق
# 5 با همه اقبال جفت با همه تأیید یار %~% حشمت باقی عدیل دولت عالی رفیق
PageV1P421
### || [genre: Qt]
# 1 گر کنم جامه ها ز پیری چاک %~% زآن ندارد به جبه پیری باک
# 2 گر نشاطی که در تن آمده بود %~% به جوانی نشد به پیری پاک
# 3 مژده مرگ پیری آرد و بس %~% گر کند در جهان پیری خاک
PageV1P422
### || [genre: Qt]
# 1 از من و تو همی بخواهد ماند %~% به جهان در دو جای خالی و خشک
# 2 من ز دیده کنم زمین پر خون %~% تو ز زلفین کنی هوا پر مشک
PageV1P423
### || [genre: Qt]
# 1 معروف تر از من به جهان نیست خردمند %~% پس بسته چراام به چنین جایی مجهول
# 2 نه خفته نه بیدار نه دیوانه نه هشیار %~% نه مرده و نه زنده نه بر کار و نه معزول
PageV1P424
### || [genre: Qt]
# 1 جای تحسین چو دست مرگ از این %~% کرد سوی سقر همی تحویل
# 2 دهنش گنده بود و رویش زشت %~% چشم و بینی ببست عزرائیل
PageV1P425
### || [genre: Qt]
# 1 والا مردست بوالفضایل %~% زیبا مردست بوالفضایل
# 2 ما مرد نه ایم هیچ بی او %~% بی ما مرست بوالفضایل
# 3 مردان نکنند کار تنها %~% تنها مردست بوالفضایل
# 4 هر جا که چو زن شود همه مرد %~% آنجا مردست بوالفضایل
# 5 زن روسبیی بود که گوید %~% رعنا مردست بوالفضایل
PageV1P426
### || [genre: Qt]
# 1 گردن و گوش غزل و مدح را %~% بی حد پیرایه و زیور زدیم
# 2 بی مر با بخت در آویختیم %~% با فلک سفله بسی سر زدیم
# 3 سود ندیدیم ز نوک قلم %~% دست بدان قبضه خنجر زدیم
# 4 خیره فرو ماند فلک زانکه ما %~% بر بت و بتخانه و بتگر زدیم
# 5 از قبل بچه آزر به تیغ %~% آتش در قبله آزر زدیم
# 6 وز پی این آهو چشمان باغ %~% با همه شیران جهان بر زدیم
PageV1P427
### || [genre: Qt]
# 1 از بخت همیشه سرنگونم %~% زیرا که چو دیگران نه دونم
# 2 زین عمر که کاست انده دل %~% هر روز همی شود فزونم
# 3 زیبد که منی کنم ازیراک %~% از دل میم و ز پشت نونم
# 4 ای چرخ تو چندم آزمایی %~% زر و گهری به آزمونم
# 5 پیوسته ز بهر تنگ زندان %~% چون مار همی کنی فسونم
# 6 جز بر تن و جان من نکویی %~% از خلق بر تن من زبونم
# 7 در حبس بدین چنین زمستان %~% ترسم که فزون شود جنونم
# 8 بگداخت ز گریه دیدگانم %~% در سر باشد فسرده خونم
# 9 پر پنبه و آرد شد در و بام %~% من گرسنه و برهنه چونم
# 10 هر چند به کام و رأی من نیست %~% بخت بد و دولت زبونم
# 11 گنگیست چو چوب همنشینم %~% کوریست چو سنگ رهنمونم
# 12 شکر ایزد را که اندرین حبس %~% از دیدن سفلگان مصونم
PageV1P428
### || [genre: Qt]
# 1 چه کین است با من فلک را بدل %~% که هر روز یک غم کند نیستم
# 2 ازین زیستن هیچ سودم نبود %~% هوایی همی بیهده زیستم
# 3 اگر مهربانی بپرسد مرا %~% چه گویم ازین عمر بر چیستم
# 4 از آن طیره گشتم که بخت بدم %~% بخندید بر من چو بگریستم
# 5 بدان حمل کردم که گردون همی %~% نداند حقیقت که من کیستم
PageV1P429
### || [genre: Qt]
# 1 ضعیفم به جان وز ضعیفی چنانم %~% که از سختی جان کشیدن به جانم
# 2 به دل خونم آری به جان در گزندم %~% به رخ زردم آری به تن ناتوانم
# 3 همه شاخ خشکست در مرغزارم %~% همه نجم نحس است بر آسمانم
# 4 اگر آنچه هست اندرین دل برآرم %~% ز آتش چو انگشت گردد زبانم
# 5 ز بیم بلا آنچه دانم نگویم %~% ز رنج و عنا آنچه گویم ندانم
# 6 ز گردون جز این نیست سودم که هر شب %~% به یک روز از عمر خود بر زیانم
# 7 به هر معنیی کم بدان حاجت آید %~% سخن از ثری بر ثریا رسانم
# 8 وگر بر براعت سواری نمایم %~% سپهر برین بر نتابد عنانم
PageV1P430
### || [genre: Qt]
# 1 ای جوانی تو را کجا جویم %~% با که گویم غم تو گر گویم
# 2 یاسمین تو تا سمن گشته ست %~% سمن و یاسمین نمی بویم
# 3 نزد خوبان سیاه روی شوم %~% تا ز پیری سپید شد مویم
# 4 موی و رویم سپید گشت و سیاه %~% روی شد موی و موی شد رویم
# 5 نشود پاک رنگ هر دو همی %~% گر چه هر دو به خون همی شویم
# 6 گر مرا شهریار شهر گشای %~% بند کرده ست بنده اویم
# 7 مجلس او چرا نمی سپرم %~% گر ز باغ هنر همی رویم
# 8 گاه تازه چو لاله بر چمنم %~% گاه یازان چو سرو بر جویم
# 9 یاربم عفو او تو روزی کن %~% کز جهان عفو او همی جویم
PageV1P431
### || [genre: Qt]
# 1 پیوسته من از سپید مویی %~% حجام بروت کنده باشم
# 2 تا می بکنم سپید مویی %~% ده موی سیاه کنده باشم
# 3 با ریش چنین که من برآرم %~% سخت از در ریش خنده باشم
# 4 با موی خودم چو برنیایم %~% با چرخ کجا بسنده باشم
# 5 وین قصه به دوستان رسانم %~% گر بگذارند زنده باشم
PageV1P432
### || [genre: Qt]
# 1 از خواجه مظفر کریوه %~% امروز هزار شکر دارم
# 2 غافل نیم و یکان یکان من %~% بر خود شب و روز می شمارم
# 3 سر جمله آن به طبع و خاطر %~% من بر دل و جان همی نگارم
# 4 چون ایزدم از بلا برآرد %~% آن از دل و جان همی برآرم
# 5 چون باد به مدح و شکر کوشم %~% چون ابر بر او ثنا ببارم
# 6 امروز چو عاجزم ز حقش %~% بعضی به دعا همی گزارم
# 7 روزی ز ثنا برآرد او را %~% این تخم که من همی بکارم
# 8 بی اصل و حرامزاده باشم %~% گر من حق او فرو گزارم
# 9 دانم که بدین که من بگفتم %~% دارد چو بخواند استوارم
# 10 و او هم نکند مرا فراموش %~% تا بسته به حبس این حصارم
# 11 فرزند سعادتم که او را %~% بنده ست بدو همی سپارم
# 12 در دولت طاهری زدم چنگ %~% زو روشنیی گرفت کارم
# 13 والله که به خدمتش نه بس دیر %~% گلها شکفد ز خشک خارم
# 14 در دولت او به دولت تو %~% از بخت همی امیدوارم
PageV1P433
### || [genre: Qt]
# 1 بتی یافتم دوش گفتم به حرص %~% که امشب جماعی فراوان کنم
# 2 رگ من بخسبید و خفته بماند %~% ندانستمش تا چه درمان کنم
# 3 بدو گفتم ار چاره آن کنی %~% که این لت شود تا در انبان کنم
# 4 حقیقت تو را آنچه باید ز من %~% به جای تو از مردمی آن کنم
# 5 مرا گفت اگر زآنکه موسی شوم %~% عصای تو در دست ثعبان کنم
# 6 چه خواهی ز من من نه عیسی شوم %~% که اندر چنین مرده ای جان کنم
PageV1P434
### || [genre: Qt]
# 1 من مایه عدل و مایه جودم %~% سلطان ملک ارسلان مسعودم
# 2 خورشید جهان فروز شد رأیم %~% باران زمین نگار شد جودم
# 3 محمود خصال و رسم و ره رانم %~% زیرا شرف نژاد محمودم
# 4 با قوت و قدرت سلیمانم %~% زیرا از اصل و نسل داودم
# 5 خورشید ملوک هفت اقلیمم %~% تا سایه کردگار معبودم
# 6 ایزد داند که جز رضای او %~% از ملک نبود و نیست مقصودم
PageV1P435
### || [genre: Qt]
# 1 چه خدمت کرد شاها بنده تو %~% که با توست این چنین اعزاز و اکرام
# 2 ولیکن خسروا تو آفتابی %~% که هست این گیتی از تو گشته پدرام
# 3 تو دریایی و از دریا همه کس %~% لالی و درر یابد به اقسام
# 4 تویی بارنده ابر و ابر دایم %~% ببارد یکسره بر خاص و بر عام
# 5 چه دانم گفت شاها من ز شکرت %~% کنم شکرت به طاقت تا سرانجام
# 6 خداوند جهان پاداش بدهد %~% تو را ای شه بدین انعام و اکرام
# 7 ببند شکر پای بنده بستی %~% به منت بنده را کردی تو احکام
# 8 همیشه یار بادت چرخ گردون %~% نگهدار تو باد ای شاه قسام
PageV1P436
### || [genre: Qt]
# 1 ملکا بنشین بر تخت به کام %~% می مشکین خور در زرین جام
# 2 هیبت سوزان خود خنجر توست %~% بر مکش خنجر زرین ز نیام
# 3 حشمت عدل علایی به جهان %~% قهرمان تو تمام است تمام
# 4 مر تو را چرخ مطیع است مطیع %~% مر تو را دهر غلام است غلام
# 5 مملکت بر تو حلال است حلال %~% بر همه جز تو حرام است حرام
# 6 وآنکه از شاهان جز چاکر توست %~% در همه عصر کدام است کدام
# 7 طالعی داری مسعود به قال %~% زآنکه تو شاهی مسعود بنام
# 8 تا بود تخت تو بر تخت نشین %~% تا بود ملک تو در ملک خرام
PageV1P437
### || [genre: Qt]
# 1 ابرم که همی ز دریا بردارم %~% وآنگاه همی به دریا بر بارم
# 2 از خواجه عمید همی گیرم %~% مدحی که همی تو را دارم
# 3 مادح شدمش گر چه نه طماعم %~% بنده شدمش گر چه ز احرارم
# 4 در آفتاب دولت او دایم %~% مانند چرخ عالی مقدارم
# 5 روزی که من نبینم رویش را %~% آن روز از عمر می نانگارم
# 6 وانگاه بینمش به دو سه روزی %~% بس کوته ست عمر که من دارم
# 7 در ره همی نیابم تا یک ره %~% بر صد هزار حیله دهد بارم
# 8 دورم چرا کند که نه من جغدم %~% از من چرا رمد که نه من مارم
# 9 کردم بر آنکه خامه برگیرم %~% بس وهم بر خیالش بگمارم
# 10 کافور و مشک ناب برانگیزم %~% وآن صورت لطیفش بنگارم
# 11 هر گه که بار بدهد بنشینم %~% با صورتش غم دل بگسارم
# 12 ای صاحب موفق فرزانه %~% اندیشه می نداری از کارم
# 13 نه نیز بپرسی احوالم %~% نه بیش بخوانی اشعارم
# 14 بازار تیز گشت مرا زی تو %~% زیرا شدی به طبع خریدارم
# 15 از من چو جان و دل را بخریدی %~% نزدیک تو تبه شد بازارم
# 16 می جوی مر مرا که نوا جویم %~% باز آر مر مرا که دل آزارم
# 17 بادت بقا و دولت پیوسته %~% این خواهمت ز ایزد دادارم
PageV1P438
### || [genre: Qt]
# 1 ای بزرگی که همتت گوید %~% من به قدر آسمان دوارم
# 2 مهر مانند بر جهان تابم %~% ابر کردار بر زمین بارم
# 3 من که مسعود سعد سلمانم %~% خویش را بنده تو انگارم
# 4 خدمتت را به دیده کوشانم %~% مجلست را به جان خریدارم
# 5 ور چنین نیست اینکه می گویم %~% از خدا و رسول بیزارم
# 6 بی تو داند خدای عزوجل %~% کز همه شادیی بر انکارم
# 7 پس چه سازم که بس پریشانم %~% چیست حیلت که بس گرانبارم
# 8 من که دل پر ز نقطه ام بسیار %~% گر چه سرگشته تر ز پرگارم
# 9 همه آفاق می بباید گشت %~% راست گوئی سپهر سیارم
# 10 این همه هست و هیچ غم نخورم %~% طبع روشن به دیو نسپارم
# 11 من ز بی باک روزگار حرون %~% باک دارم که چون تویی دارم
# 12 لیک امروز هم به نعمت تو %~% که ز یک چیز بس دل افگارم
# 13 همه یادند و من فراموشم %~% تو چه گویی نباید آزارم
# 14 بس لطیفی و هم بدین معنی %~% که کنی آرزوی دیدارم
# 15 هر چه خواهی بکن که در همه عمر %~% نیست جز مدح و شکر تو کارم
PageV1P439
### || [genre: Qt]
# 1 ای تو بحر و فضایل تو درر %~% وای تو چرخ و مکارم تو نجوم
# 2 ای به حری به هر زبان ممدوح %~% وی به رادی به هر مکان مخدوم
# 3 لیکن اینجا موانعی است مرا %~% که در آن هست عذر من معلوم
# 4 زی تو خواهم همی که بفرستم %~% هر دو سه روز خدمتی منظوم
# 5 سخنان را چگونه جمع کند %~% خاطر بر بلا شده مقسوم
# 6 چرخ با سعد و نحس اگر گردد %~% همه یمن زمانه بر من شوم
# 7 طبع من موم بود و کردش سنگ %~% نقش بر سنگ بود و کردش موم
# 8 بخت بد کرد هر چه کرد به من %~% نیستم چون ز بخت بد مظلوم
# 9 ور نه جز خود همی که داند کرد %~% چون منی را ز چون تویی محروم
# 10 نه عجب گر ز بخت بد گردم %~% بهر خلق چو مشک تو مز کوم
# 11 سیدی حق من رعایت کن %~% بازخر مر مرا ز چرخ ظلوم
# 12 مصطفی گفت هر عزیز که او %~% به دلیلی فتد بود مرحوم
# 13 داند ایزد که من به کدیه طبع %~% از ضرورت نمی شوم مرسوم
# 14 تا همی از خرد به طبع اندر %~% منقسم نیست نقطه موهوم
# 15 باد جاه تو را زمانه رهی %~% باد رایی تو را سپهر خدوم
# 16 نه ز رای تو فرخی زایل %~% نه ز طبع تو خرمی معدوم
PageV1P440
### || [genre: Qt]
# 1 ای بخت بد که هیچ نبودم من از تو شاد %~% هر لحظه ای ز زخم تو درد دگر کشم
# 2 بس آب گرم و باد خنک هر شبی که من %~% از دیدگان ببارم و از سینه برکشم
# 3 یا پاره کن به قهر گریبان عمر من %~% یا دامنی بده که بدان پای درکشم
PageV1P441
### || [genre: Qt]
# 1 ای نسیم صبا تحیت من %~% برسان نزد خواجه ابراهیم
# 2 آنکه چون خلق او نداند بود %~% در بهاران به باغ بوی نسیم
# 3 ای کریمی که در کرم چون تو %~% مادر مکرمت نزاده کریم
# 4 ای ز تو برده منعمان نعمت %~% وای تو را بر مقدمان تقدیم
# 5 شده گیتی به چون تو راد بخیل %~% گشته گردون تو مرد عقیم
# 6 روی دولت به همت تو سپید %~% جسم دولت به همت تو جسیم
# 7 باز این شعر چون نعیم گرفت %~% پیش بر عزم من رهی چو جحیم
# 8 هیکلی زیر ران کشیدم باز %~% در تک و پوی چون عذاب الیم
# 9 نه چو او در شتاب طبع سفیه %~% نه چو او در درنگ رأی حلیم
# 10 پس از ایزد مراد بود چنانک %~% که کنم وصف او به طبع کریم
# 11 نتوانم ثناش کرد به حق %~% نتوانمش وصف کرد از بیم
# 12 که اگر وصف او براندیشم %~% شود اندیشه را میان بدو نیم
# 13 زو کنم حکم نیک و بد که دروست %~% گوهری چون حروف بر تقویم
# 14 وان یکی وصف دون اندیشه %~% تا بدو داد طبع را تعلیم
# 15 هفت سیاره در سفر کشدم %~% ناشده هفته ای به خانه مقیم
# 16 چه کنم چاره چون نمی سازد %~% چیره عزم صحیح و بخت سقیم
# 17 هم برون آرمش ز آهن و سنگ %~% عرضم ار در شود به تاب عظیم
# 18 ای بهر مفخرت که در گیتی است %~% کرده فرزانگان تو را تسلیم
# 19 زآتش کارزار و آب حسام %~% کیسه چون در شود به آتش و سیم
# 20 کس تو را در میان آتش و آب %~% باز نشناسد از خلیل و کلیم
# 21 عز تو گشت عصر تو ور نه %~% مانده بود این جهان سیاه و تمیم
# 22 کعبه دولت است فتح آثار %~% تا بود در مقام ابراهیم
# 23 کی بود کی که باز بینم باز %~% آن همایون لقا و فرخ دیم
PageV1P442
### || [genre: Qt]
# 1 از وفات امیر یعقوبم %~% تازه تر شد وقاحت عالم
# 2 آنچنان شخص را که یار نداشت %~% جان ستاند چه گویم اینت ستم
# 3 گوهری بود در هنر که ازو %~% فخر می کرد گوهر آدم
# 4 گفت و از گفته برنتافت عنان %~% کرده و از کرده برنداشت قدم
# 5 پشت عمرش به خم شد و هرگز %~% گردن نخوتش نگشت به خم
# 6 بر سخن بود نیک چیره سوار %~% در هنر بود بس بلند علم
# 7 در سرآوردش آخر ای عجبی %~% پویه اشهب و تگ ادهم
# 8 که کند پیش باز در که گشاد %~% گره و بند مشکل و مبهم
# 9 پس ازو روز فضل و دانش و علم %~% نبود هیچ روشن و خرم
# 10 نگشاید دهان به طبع دوات %~% به نبندد میان به طوع قلم
# 11 خشک شد خشک مرغزار ادب %~% تیره شد تیره جویبار حکم
# 12 تعزیت کرد کی تواند صبر %~% مرثیت گفت کی تواند غم
# 13 که نشسته ست وایستاده به جد %~% نثر در سوک و نظم در ماتم
# 14 جان ما را همی بپالد تف %~% جسم ما را همی بکوبد نم
# 15 ملک اهل فضل بی جان شد %~% چه شگفتی که بی دلند حشم
PageV1P443
### || [genre: Qt]
# 1 این چنین روز مر حریفان را %~% پای باید کشید در دامن
# 2 میزبان نیز کعبتین خزان %~% سیم آسا ز خانه روشن
# 3 این چه گوید که هفت بخشیده %~% وآن دگر گویدش بزن بر من
# 4 گویدش میز نصر آزاده %~% می نبینی سبک مترس و بزن
# 5 باز سرهنگ ابوالحسن گوید %~% بزن وگرنه کعبتین بفکن
# 6 این و آن را به دم علی ناییست %~% کند انکار ده و به زرق و به فن
# 7 سوسو اندر میان نشسته چو شیر %~% با یکی دوست با یکی دشمن
# 8 دستها را برهنه کرده تمام %~% راست چون دست های بابیزن
# 9 سخن از هفتم آسمان گوید %~% پنج شش جای پاره پیراهن
# 10 دعوی ده کند که در خانش %~% به خدای ار علف بود یک من
# 11 زخم های برهنه کرده بره %~% دست از دست باشدش بشکن
# 12 زان حلال و حرام باغ و زرع %~% می خورد همچو شکر و روغن
# 13 باز نور زیاده قمره زده %~% مانده بر بسته همچو چوب دهن
# 14 گاه گوید ز درد دل یارب %~% گاه خارد ز زخم بد گردن
# 15 پسران نجیب ایزد یار %~% کرد بیرون نهاده با دو سه تن
# 16 گر ببردند برجهند که بیش %~% نتوان بست پایشان به رسن
# 17 ور نمانند هیچ آن گویند %~% که بود راست بابت گلخن
# 18 دانی آنگاه تا چگونه رود %~% از ثناهای خوب و مادر و زن
# 19 وآن مجاهز شماره های جهیز %~% کرده و تازه گشته همچو سمن
# 20 ای برادر به گرد سیم برآی %~% بر نیاید جهیز تو به سخن
# 21 گر بخواهی که تخم جمع شود %~% بیش خویشش تریز چون خرمن
# 22 مایه باید که سود بربندی %~% ورنه برخیز و خیره ریش مکن
PageV1P444
### || [genre: Qt]
# 1 چو من جریده اشعار خویش عرض کنم %~% نخست یابم نام تو بر سر دیوان
# 2 سزد که نام من ای نامدار ثبت کنی %~% به کلک غفلت در متن دفتر نسیان
# 3 مرا مدار به طبع هنر گران و سبک %~% که من به سایه سبک هستم و به طبع گران
# 4 بجز مراد نکویی نکو مدار که من %~% بهر نکویی حقم به هر بها ارزان
# 5 همیشه تا به جهان خالی و تهی نبود %~% جواهر از اعراض و عناصر از ارکان
# 6 دو حال نیک و بد آرد همی ز هفت فلک %~% به هفت کوکب در پنج حس و چار ارکان
# 7 چو سرو و لاله بناز و چو صبح و باغ بخند %~% چو مهر و ماه بتاب و چو عقل و روح بمان
# 8 خجسته دولت و فرخنده بخت تو همه سال %~% چو آفتاب منیر و چو نوبهار جوان
PageV1P445
### || [genre: Qt]
# 1 به خدمت آمد فرخنده فصل فروردین %~% مهی که تازه ازو گشت عز و دولت و دین
# 2 خجسته باد بدان شاه سرفراز کز او %~% رسید رایت شاهی به اوج علیین
# 3 ابوالملوک ملک ارسلان بن مسعود %~% که شهریار زمانست و پادشاه زمین
# 4 خدایگانی شاهنشهی جهان گیری %~% که چرخ زیر قدم کرد و ملک زیر نگین
# 5 تو شاهی دلشاد زی خداوندا %~% که بندگان تواند اختران چرخ برین
# 6 ازین دوازده برج سپهر و هفت اختر %~% همه جلالت یاب و همه سعادت بین
# 7 به کامگاری بر دیده زمانه خرام %~% به بختیاری بر تارک سپهر نشین
# 8 جهان به کام و زمانه غلام و دولت رام %~% قضا معین و سعادت قرین و بخت رهین
PageV1P446
### || [genre: Qt]
# 1 دوشم جمازه به کف آمد کش %~% با بور خویش گفتم جولان کن
# 2 الحق معید بچه دیدم %~% گفتمش گفتگوی به پایان کن
# 3 ما را فروش جامه ها کنند %~% کار سپید چرخ به سامان کن
# 4 گفتا تو این ز من نخری دانم %~% گفتم خرم بهاش تو ارزان کن
# 5 ور دل نمی دهدت که بفروشی %~% اینک به دست سرخ گروگان کن
# 6 بشنو ز من گر هوای ما داری %~% این کن که منت گفتم فرمان کن
# 7 گر کارکرد او تو نپسندی %~% او را بدآنچه خواهی تاوان کن
# 8 بر پای جست سرخ بدو گفتم %~% کاین دردمند را درمان کن
# 9 قدش بدید و گفت بنامیزد %~% از چشم بد جمالش پنهان کن
# 10 گفتم که شبروست عسس پیشه %~% این را بگیر و زود به زندان کن
# 11 گفت این به دست من چه کنم این را %~% گفتم تنور داری بریان کن
# 12 چون نیمه ای به حیله درون کردم %~% گفت ای خدای بر من آسان کن
# 13 وقف است بر غریبان این خانه %~% کت گفت وقف خلق و پیران کن
PageV1P447
### || [genre: Qt]
# 1 بوستان شد همچو روی دوستان %~% باز روی دوستان چون بوستان
# 2 بوستان با دوستان خوشتر کنون %~% ایخوشا در بوستان با دوستان
# 3 دوستان را خیز و دستانی سرای %~% ای به خوبی در زمانه داستان
# 4 باستانی باده ای ده چون عقیق %~% من به یاد خسرو گیتی ستان
# 5 شاه مسعود آنکه یاد او کند %~% دشتها را نو شکفته بوستان
PageV1P448
### || [genre: Qt]
# 1 گر چه پیوسته همه از زر و سیم %~% گنجها پر کند این کوه کلان
# 2 طرف های کمرش برف و یخست %~% بخل از این بیش نباشد به جهان
PageV1P449
### || [genre: Qt]
# 1 راز در گرمی سخن زنهار %~% تا نجوشد ز لفظ تو بیرون
# 2 گرت کتمان آن بکاهد تن %~% به کت اظهار آن بریزد خون
PageV1P450
### || [genre: Qt]
# 1 ای عجب ناچخ دو مهره او %~% بوالعجب شد به کینه دشمن
# 2 مهره بارد به رزمگاه آری %~% مهره پشت و مهره گردن
PageV1P451
### || [genre: Qt]
# 1 افتخار زمین و فخر و زمن %~% خواجه سید رئیس ابن حسن
# 2 آن که مهریست در میانه صدر %~% وآنکه بحریست زیر پیراهن
# 3 آنکه چرخیست وقت باد افراه %~% وآنکه ابریست وقت پاداشن
# 4 آنکه هست او امام در هر باب %~% وآنکه هست او تمام در هر فن
# 5 آنکه مفتاح روزی خلقان %~% کلک او کرد ایزد ذوالمن
# 6 وعده ای داد مرمرا که کند %~% روزگار نشاط من روشن
# 7 چون بدان مجلس رفیع رسم %~% مگر او ابتدا کند به سخن
# 8 که ز بس حشمت و بزرگی او %~% زود گردد زبان من الکن
# 9 چون بود وقت من بفرماید %~% تا به هنگام خود بیابم من
# 10 دولتش باد و زندگانی و عز %~% او به لهو و مخالفش به حزن
PageV1P452
### || [genre: Qt]
# 1 ای خواجه بوالفرج نکنی یاد من %~% تا شاد گردد این دل ناشاد من
# 2 دانی که هست بنده آزاد تو %~% هر کس که هست بنده و آزاد من
# 3 نازم بدانکه هستم شاگرد تو %~% شادم بدانکه هستی استاد من
# 4 ای رونی ای که طرفه بغدادی %~% دارد نشستگاه تو بغداد من
# 5 مانا نه آگهی تو که باران اشگ %~% از تن همی بشوید بنیاد من
# 6 در کوره ای ز آتش غم یافته ست %~% نرم آهن است گویی پولاد من
# 7 نزدیک و دوربینی که خاص و عام %~% فریاد گر برفت ز فریاد من
# 8 پنجاه و پنج وعده درین سال شد %~% کز هیچ گونه ناگذرد داد من
# 9 بنشاد روزگار و اندر نشاند %~% در عاج سفته و سفته شمشاد من
# 10 ران هزبر لقمه کند رنگ من %~% مغز عقاب طعمه کند خاد من
# 11 چون باد و آب در که و دشت اوفتد %~% تیغ چو آب و آب چون باد من
# 12 با گیتی استوار کنم کار خویش %~% گر بخت استوار کند لاد من
# 13 از روزگار باز نخواهم شدن %~% تا روزگار می بدهد داد من
# 14 هیچم مکن فرامشم از یاد خویش %~% زیرا که نه فرامشی از یاد من
PageV1P453
### || [genre: Qt]
# 1 چون بدیدم به دیده تحقیق %~% که جهان منزل فناست کنون
# 2 راد مردان نیک محضر را %~% روی در برقع حیاست کنون
# 3 آسمان چون حریف نامنصف %~% بر سر عشوه و عناست کنون
# 4 دل فگارست همچو دانه از آنک %~% زیر این سبزه آسیاست کنون
# 5 طبع بیمار من ز بستر آز %~% شکر یزدان درست خاست کنون
# 6 در عقاقیر خانه توبه %~% نوشداروی صدق خواست کنون
# 7 آن زبانی که مدح شاهان گفت %~% مادح حضرت خداست کنون
# 8 لهجه پر نوای خوش نغمت %~% بلبل باغ مصطفاست کنون
# 9 سر آسوده و تن آزاد %~% پنج گز پشم و پنبه راست کنون
# 10 مدتی مدحت شهان کردم %~% نوبت خدمت دعاست کنون
PageV1P454
### || [genre: Qt]
# 1 ای گشته ملک ساکن ز امر روان تو %~% کرده جوان جهان را بخت جوان تو
# 2 نام تو و خطاب تو از سعد و از علوست %~% با سعد و با علوست همیشه قران تو
# 3 گردنده آسمانی و عدل آفتاب تو %~% تابنده آفتابی و تخت آسمان تو
# 4 خنجر درخش گردد در کف دست تو %~% چون باره ابر گردد در زیر ران تو
# 5 بوسد چو بر نشینی دولت رکاب تو %~% گیرد چو حمله آری نصرت عنان تو
# 6 بر شخص بت پرستی و بر مغز کافری %~% زخم سبک گذارد گرز گران تو
# 7 از شخص جانفزای تو در شخص ملک جان %~% باد آفرین ایزد بر شخص و جان تو
# 8 تا بر میان جوزا بسته بود کمر %~% از ملک باد بسته کمر بر میان تو
# 9 تا بوستان بود گل دولت شکفته باد %~% از روی دوستان تو در بوستان تو
PageV1P455
### || [genre: Qt]
# 1 ملک نو و شاه نو نوروز و بهار نو %~% هر ساعتی از دولت پیدا شده کار نو
# 2 آسوده جهانداری در سایه عیش خوش %~% پوشیده شهنشاهی از ملک و شعار نو
# 3 ای بر تو ثنا کرده تاج زر و تخت زر %~% پیدا شده در گیتی کار نو و بار نو
# 4 لشکر همه او نعمت چشم پرودست پر %~% و اقبال تو از دولت با دستگزار نو
# 5 تا بخت تو شاهی را پیدا شده نو عهدی %~% با جاه تو دولت را افتاده قرار نو
# 6 در باغ شرف رسته از ملک تو شاخ نو %~% چیده کف اقبالت از نصرت بار نو
# 7 رسم است به بار شه خاصه به چنین ملکی %~% از سعد فلک را هست پیوسته نثار نو
# 8 از دولت یار نو آمد به سرای نو %~% بستان قدح باده بر شادی یار نو
# 9 ای شاه جهان آمد با تهنیت ملکت %~% فرخنده بهار نو با نقش و نگار نو
# 10 از ملک و بهار نو گیتی همه خرم شد %~% خرم زی و رامش کن بر ملک و بهار نو
PageV1P456
### || [genre: Qt]
# 1 در کوه پیش کبکان خواندم ثنای تو %~% کبکان شدند بسته به دام بلای تو
# 2 بر چشم سرمه کرده دویدند تا همه %~% روشن کنند دیده به عز لقای تو
PageV1P457
### || [genre: Qt]
# 1 ای به تو گشته دل خرم قوی %~% سخت قوی پشتی دارم به تو
# 2 تا به ضرورت نرسد کار من %~% والله کابرام نیارم به تو
PageV1P458
### || [genre: Qt]
# 1 تبارک الله ازین بخت و زندگانی من %~% که تا بمیرم زندان بود مرا خانه
# 2 اگر شنیدمی از دیگران حکایت خود %~% همه دروغ نمودی مرا چو افسانه
# 3 چو من مهندس دیدی که کردی از سمجی %~% بخاری و طنبی مستراح و کاشانه
# 4 ضعیف چشمم بی آفتاب چون خفاش %~% همی بسوزم بی شمع همچو پروانه
# 5 چو شانه شد جگرم شاخ شاخ ز انده آن %~% که موی دیدم شاخ سپید در شانه
# 6 ازین زمانه من از غبن پشت دست گزم %~% که بست پایم صد ره به دام بی دانه
# 7 چو شیر خایم دندان ز درد و روزی بود %~% که بود بر من دندان شیر دندانه
# 8 زمانه گر نکشد محنت مرا گیتی %~% که نه سپهر به پهلو فرو برد خانه
# 9 چو شادیم ز درمسنگ داده بود فلک %~% روا بود که کنون غم دهد به پیمانه
# 10 من از که دارم امروز امید مهر و وفا %~% که دوست دشمن گشته ست و خویش بیگانه
# 11 از آن عقیم شد این طبع نیک ره به ثنا %~% که هست مکرمت هر که بینم افسانه
# 12 درست و راست چو دیوانگان بر آن گویم %~% که در تو گیرم ازین روزگار دیوانه
# 13 تو خویشتن را مسعود سعد رنجه مدار %~% اگر نخواهی محنت مباش فرزانه
# 14 نکو نگفتی و هرگز نکو نداند گفت %~% رمیده دیوی ماند میان ویرانه
# 15 اگر چه کار به دولت مخنثان دارند %~% غلام مردان باش و بگوی مردانه
PageV1P459
### || [genre: Qt]
# 1 ای به فضل و کفایت و دانش %~% دور گردون چو تو نیاورده
# 2 ببر من دوستانی آمده اند %~% هرگز از یکدیگر نیازرده
# 3 حال ها دیده کام ها رانده %~% باده ها خورده عیش ها کرده
# 4 به حضور تو آرزومندند %~% زان کجا با تواند خو کرده
# 5 پاک رفته رهیست بی مانع %~% باز کرده دریست بی پرده
# 6 بذله و بربطی و ربابی و نای %~% بر گرفته نوای سرپرده
# 7 خربزه هست گرمه تایی چند %~% زآن کجا نیست موسم سرده
# 8 سیکی هست اگر نشاط کنی %~% اندر آب شبانه پرورده
# 9 ساقی ار سرخ روی ترکی نیست %~% هست ازین هندوی سیه چرده
# 10 ور تنعم کنی بدین چنگی %~% کت نهاده ست و خویش گسترده
PageV1P460
### || [genre: Qt]
# 1 گویند که نیکبخت و بدبخت %~% هست از همه چیز در فسانه
# 2 یک جای دو خشت پخته بینی %~% پخته به تنور در میانه
# 3 این بر شرف مناره افتد %~% وآن در بن چاه آب خانه
PageV1P461
### || [genre: Qt]
# 1 رسید نامه فتح و ظفر ز شاهنشاه %~% به سیف دولت شاه بلند حشمت و جاه
# 2 که برد حاجب نعمان سپه سوی مکران %~% به بخت و دولت سلطان به فر و عون اله
# 3 به تیغ روز نکو خواه ملک کرد سپید %~% به گرز روز بداندیش شاه کرد سیاه
# 4 ببست کفر و ضلال و مخالفی را در %~% گشاد سنت و اسلام و ایمنی را راه
# 5 کنون که حاجب نعمان بکرد این خدمت %~% بیافت بی شک تصحیف نام خویش از شاه
# 6 ایا گداخته بد خواه را به تیغ گران %~% ایا گذاشته از اوج چرخ پر کلاه
# 7 ز حمله تو بلرزد به آب در ماهی %~% ز صولت تو به رزم اندرون بترسد ماه
# 8 فتوح خواهد بودن ازین سپس هر روز %~% به دولت تو و تأیید و فر شاهنشاه
# 9 همیشه باد ز فتح و ظفر سوی تو نفر %~% همیشه کار بادا به کام نیکو خواه
# 10 عماد ملک و شریعت همیشه بادا راست %~% همیشه پشت بداندیش ملک باد دو تاه
PageV1P462
### || [genre: Qt]
# 1 روزن سمج مرا ز گردش گردون %~% رنگ سپیده زنند و گونه دوده
# 2 آینه او چو رنگ زد ز شب ابر %~% گردد بی شک ز صبح روز زدوده
PageV1P463
### || [genre: Qt]
# 1 ای کتاب مبارک میمون %~% ای دلفروز دلکش دلخواه
# 2 کاغذ و حبر تو به حسن و به زیب %~% همچو روی سپید و زلف سیاه
# 3 بر کمال تو وقف کردم عقل %~% تا شدی بر کمال عقل گواه
# 4 در تو جمعست نظم ها که به لفظ %~% سوی هر خرمی نماید راه
# 5 از خردها نتیجه هاست در آن %~% کز هنرها همی کنند آگاه
# 6 در تو بینیم نعت قد چو سرو %~% وز تو یابیم وصف روی چو ماه
# 7 تو کنی مدح چشم های دژم %~% تو کنی وصف زلف های سیاه
# 8 نام شاه زمانه بر تو چنانک %~% مهر بر زر و نقش بر دیباه
# 9 خبری کن مرا که شاه جهان %~% هیچ در تو نگه کند گه گاه
# 10 یا تو هم طالع من آمده ای %~% حرمتی نیست به مجلس شاه
# 11 پادشاه جهان ملک مسعود %~% ملک ملک بخش داد پناه
# 12 فر پر همای گسترده ست %~% در زمانه به فر پر کلاه
# 13 آنگه گشت از نهیب سطوت او %~% صولت شیر ذلت روباه
# 14 آسمانیست نور رایش مهر %~% آفتابیست او و چرخش گاه
# 15 جود او در جهان نفر نفرست %~% عدل او بر زمین سپاه سپاه
# 16 بحر و ابرست روز پاداشن %~% چرخ و دهرست گاه باد افراه
# 17 حرص دستش همه به بذل و عطا %~% میل طبعش همه به عفو گناه
# 18 جز به چشم جلالت و تعظیم %~% نکند سوی او سپهر نگاه
# 19 همه عین صواب ملک بود %~% هر چه گوید علیه عین الله
# 20 جاه او تاج فرق دولت شد %~% که بر افزونش باد نعمت و جاه
# 21 باد دایم معین و ناصر او %~% دانش پیر و دولت برناه
# 22 دوستش سرفراز باد چو سرو %~% دشمنش باد پی سپهر چو گیاه
# 23 دولتی بادش از جهان هر روز %~% نصرتی بادش از فلک هر ماه
PageV1P464
### || [genre: Qt]
# 1 ای غرابی غریب نظمی تو %~% آن غرابی که اهل دام نه ای
# 2 گر تمامی آدمی به فناست %~% تو بدین نکته خود تمام نه ای
# 3 نیستی اهل لاف و کم سخنی %~% کهنه پوشی و مرد لام نه ای
# 4 نیستی بوالفضول چون راوی %~% نیز چون یار بوالکلام نه ای
# 5 بد کنند این دو به تو نکنی %~% زانکه با حقد و انتقام نه ای
# 6 ور چو ایشان نه ای لئیم ظفر %~% شکر این کن که از لئام نه ای
# 7 نیستی نیک تنگ چشم به خرج %~% کدیه را بس فراخ کام نه ای
# 8 فلکی را همی بری با خود %~% تات گویند بی دوام نه ای
# 9 خوش حدیثی و نیستی بدخو %~% جلف طبع گران سلام نه ای
# 10 به شراب و مقامری و زنا %~% تازه و تر و شادکام نه ای
# 11 در خور خود تو را حلالی هست %~% زین سبب راغب حرام نه ای
# 12 دوستان را تو نیک واسطه ای %~% گر چه خواهان رود و جام نه ای
# 13 پاره فحش را که بر تو کنند %~% نیک تندی و هیچ رام نه ای
# 14 ور به اندام طیبتی خیزد %~% نیز نوزین و بد لگام نه ای
# 15 سوخته روی تو همی گوید %~% که تو در هیچ کار خام نه ای
# 16 غول شبهی چو شد نه ای الحق %~% برده زنگی چو شد غلام نه ای
# 17 هر کسی گویدت که شو نبری %~% پس چرا هیچ پی به کام نه ای
# 18 شفق سرخ رنگ شد چشمت %~% که تو جز تیره چهرشام نه ای
# 19 اختران سپید در خنده %~% چه نمایی اگر ظلام نه ای
# 20 تو چو عنبر سیاه رو %~% که چو صابون سپید فام نه ای
# 21 گر چو خیری کبود رویی تو %~% نیست غیبی که زشت نام نه ای
# 22 شکر کن کردگار عالم را %~% که چو لاله سیاه کام نه ای
PageV1P465
### || [genre: Qt]
# 1 ای فلک ار جای فرشته شدی %~% چند از این عادت اهریمنی
# 2 هر چه خوری از نفس من خوری %~% وآنچه زنی بر جگر من زنی
# 3 خون رود از دیده من روز و شب %~% تا که به سوزنش همی آژنی
# 4 ای دل سوزنده مگر آتشی %~% وی تن تابدیده مگر آهنی
# 5 از تو بدردم که همی نفسری %~% وز تو برنجم که همی نشکنی
# 6 تا نکند صاحب یاری مرا %~% کم نکند چرخ فلک ریمنی
# 7 صدر همه عالم عبدالحمید %~% آن به محل عالی و دولت سنی
# 8 نیست جدا خاطر او از هنر %~% نیست ز خورشید جدا روشنی
# 9 از همه کافی و ننازد به فخر %~% وز همه بی مثل و نیارد منی
# 10 گیتی بی او ندهد خرمی %~% گردون با او نکند توسنی
# 11 ای به هنر چرخ و به رای آفتاب %~% سایه همی بر سر خلق افکنی
# 12 فکرت اسرار فلک را دلی %~% قوت اقبال جهان را تنی
# 13 رایت مجدست که می برکشی %~% بیخ نیازست که می برکنی
# 14 هر چه جهان کرد همه یک زمان %~% ممکن باشد که تو بپراکنی
# 15 از پس یزدان جهان آفرین %~% در همه احوال امید منی
# 16 تا چو دلیری نبود بد دلی %~% تا چو فصیحی نبود الکنی
# 17 معدن هر دولت صدر تو باد %~% زآنکه تو هر دانش را معدنی
# 18 حشمت تو باقی و دولت بلند %~% دولت تو صافی و نعمت هنی
PageV1P466
### || [genre: Qt]
# 1 ای به تو برپای شهریاری %~% وی به تو بر جای پادشایی
# 2 این ز پی کدیه می نگویم %~% نیست مرا عادت گدایی
# 3 جان و دل اندر ثنات بستم %~% تا فرجم را دری گشایی
# 4 زآنکه تو در هر چه رای کردی %~% با فلک سخت سر برآیی
# 5 خوب خصالی گزیده فعلی %~% میمون لفظی خجسته رایی
# 6 جاه تو آرد همی بلندی %~% کار تو دارد همی روایی
# 7 جان روان را همی بکوشم %~% تا دهدم روز روشنایی
# 8 بندگی خویش کرد باید %~% زانکه نکردست کس خدایی
# 9 خلق جهان را فرا نمایم %~% گر تو عنایت فرا نمایی
# 10 ارجو تا آسمان بپاید %~% روشن و عالی چو او بپایی
PageV1P467
### || [genre: Qt]
# 1 ای قلم دست خواجه را شایی %~% که بر آن دست نامدار شوی
# 2 در کف همچو ابر بوالقاسم %~% تو همی ابر تندبار شوی
# 3 درج او نوبهار گردد و تو %~% دایه بال و نوبهار شوی
# 4 پرنگاری و چون شدی افکار %~% تیز سیر و سخن نگار شوی
# 5 گاه در مرغزار عاج ایی %~% گاه در آبگاه قار شوی
# 6 شب شوی گاه و گاه گردی روز %~% گل شوی گاه و گاه خوار شوی
# 7 بند بر پای داری و گه گاه %~% همچو محبوس در حصار شوی
# 8 دیو وارون شود نهان که تو باز %~% چون شهاب از وی آشکار شوی
# 9 آن کمر بند لعبتی که همی %~% خدمت ملک را به کار شوی
# 10 تیغ بی رحمت است سخت و تو باز %~% رحمت آری که کامگار شوی
# 11 ملک را پایگاه چرخ و همی %~% چون تو با تیغ دستیار شوی
# 12 بر عدو نیک تیز خشمی تو %~% بر ولی سخت بردبار شوی
# 13 از برای فروغ خاطر شاه %~% معدن در شاهوار شوی
# 14 چون تو را دست خواجه بردارد %~% بر همه عز و افتخار شوی
# 15 خلق را در هنر پیاده کنی %~% چون بر انگشت او سوار شوی
# 16 یادگار زمانه باد و مباد %~% که ز دستش تو یادگار شوی
PageV1P468
### || [genre: Qt]
# 1 این دو شغل برید و عرض به تو %~% یافته خرمی و زیبایی
# 2 روی این را همه بیفروزی %~% صدر آن را همه بیارایی
# 3 چون پدید آمدی تو بر هر کس %~% چون که بر من پدید می نایی
# 4 در حق کار من کجا کردی %~% آن شگرفی و آن نکورایی
# 5 مهتر چرخ همتی ز چه رو %~% همت مهترانه ننمایی
# 6 چه گماری حسود را بر من %~% که شدم زین زحیر سودایی
# 7 خنده ها می زند به خوش منشی %~% طنزها می کند به رعنایی
# 8 زیبدت گر کنی چرا نکنی %~% داری اصل و جمال و برنایی
# 9 هر چه خواهی همی توانی کرد %~% دستگه داری و توانایی
# 10 تو مرا چون که شادمان نکنی %~% کاسمان جاه و مشتری رایی
# 11 خشک رودی چرا کنی بر من %~% چون تو را هست خوی دریایی
# 12 اصل فتحی بلی که بوالفتحی %~% کارک من چرا به نگشایی
# 13 آن رشیدی رشید را مطلق %~% آنچه می بایدم بفرمایی
# 14 از تنم بار رنج برداری %~% وز دلم زنگ ننگ بزدایی
# 15 دفتر نظم را که پیش منست %~% بابی از مدح خود درافزایی
# 16 من به اقبال تو برآسایم %~% تو ز گفتار من برآسایی
# 17 شکر من شکر یک جهان انگار %~% که منم یک جهان به تنهایی
# 18 دولت اهل فضل بر جایست %~% تا تو در دولتی و بر جایی
PageV1P469
### || [genre: Qt]
# 1 بر آن افراخته کوهم که گویی %~% مرا فرمود گردون دیده بانی
# 2 شدی بی غم ز ظل و خط مقیاس %~% اگر جایی چنین دیدی بیانی
# 3 همانا باز نشناسی چو بینی %~% مرا روزی ز زاری و نوانی
# 4 کمانی گشته قد من ز سروی %~% زریری گشته چهر ارغوانی
# 5 زده را هم قضا و اوفتاده %~% زیان مالی و جاهی و نانی
# 6 ز بیم لشگر پیری به زندان %~% منقص گشته بر من زندگانی
# 7 اگر پیری بماندی جاودانه %~% چه انده بودی از هجر جوانی
# 8 کم آید حاصل رنجم تو گویی %~% ثوالث ضرب کردم در ثوانی
# 9 چرا بیکار خوانم خویشتن را %~% که دارم بر بلاها قهرمانی
# 10 گرم فانی نگشتی گوهر اشک %~% یکی گنجی شدستی شایگانی
# 11 مرا اینجا ز بس انده که خوردم %~% فرامش گشت رسم شادمانی
# 12 غم آمد سود من بر مایه عمر %~% که کردست این چنین بازارگانی
# 13 گرم شد این جهانی عمرضایع %~% نشد ضایع ثواب آن جهانی
# 14 تو ای از هر بدی چون جان منزه %~% بکن نیکی به هر کس تا توانی
# 15 نهاد نیک و بد دانی که دانم %~% نهاد بیش و کم دانم که دانی
# 16 ندارد سود درمان زمینی %~% کرا دریافت درد آسمانی
# 17 مرا زین حادثه بس هول نبود %~% که در دل بود ازین عالم گمانی
# 18 همی دیدم که کیوان روی دادست %~% به طالع بیش ازین باشد نشانی
# 19 درآمد بازگشت و اندر آمد %~% چه خواهی کرد این بار از زبانی
# 20 چرا نالم چرا باشم هراسان %~% ز محنت چون ز دزدان کاروانی
# 21 سزد گر فخر جویم آشکارا %~% بر آن کو مفخرت جوید نهانی
# 22 منم کاندر عجم و اندر عرب کس %~% نبیند چون من از چیره زبانی
# 23 گر افتد مشکلی در نظم و در نثر %~% ز من خواهد زمانه ترجمانی
# 24 بدین هر دو زبان در هر دو میدان %~% به گردونم رسیده کامرانی
# 25 سجود آرد به پیش خاطر من %~% روان رودکی و ابن هانی
# 26 معاذالله مرا چه افتاد زنهار %~% نباید کاین به طیبت بربخوانی
# 27 چنانم کرد محنت کانچه گویم %~% نمی دانم من از تیره روانی
# 28 چنان دارم امید از لطف یزدان %~% که زایل گردد از من ناتوانی
# 29 بیابم همت خویش ار به یکبار %~% نخواند بخت بر من لن ترانی
# 30 برون آیم ز بند و حبس روزی %~% چو در بحری و چون زرکانی
# 31 چو پیش آیم مرا خوشتر نوازی %~% چو بنشینم مرا بهتر نشانی
# 32 تو فرشی گستری تازه ز حرمت %~% چو بنوشتم بساط سوزیانی
# 33 چنین باشد چو دانستی که از من %~% نباشد جز به آمد شد گرانی
# 34 نبودم جز چنین الحمدالله %~% به حق حرمت سبع المثانی
# 35 منش دارم که گر گردد مجسم %~% تو در بالای او خیره بمانی
# 36 من از شادی روی فرخ تو %~% کنم چو لاله روی زعفرانی
# 37 تو اندر دولتی افزون زبوده %~% به گیتی بیش ازین مانده بمانی
# 38 شود قدرت چو گردون از بلندی %~% برد امرت چو جیحون از روانی
# 39 مروت کرده باشی گر بزودی %~% جواب این به نزد من رسانی
# 40 برین خوانم ز یزدان استعانت %~% فان الله اکرم مستعانی
PageV1P470
### || [genre: Qt]
# 1 گفتم تو مرا مرثیت کنی %~% خویشان مرا تعزیت کنی
# 2 فرزند مرا چون برادران %~% در هر هنری تربیت کنی
# 3 یابی به جهان عمر تا که قاف %~% تا قاف پر از قافیت کنی
# 4 شاهان جهان را به مدح ها %~% هر جنس بسی تهنیت کنی
# 5 عمال خرد را ز طبع و دل %~% ترتیب نهی تمشیت کنی
# 6 جان را و روان را به فضل و عقل %~% تیمارکش تقویت کنی
# 7 میدان سخن را به نظم و نثر %~% بر باره نیکو شیت کنی
# 8 در عالم دانش به سعی فهم %~% طاعت همه بی معصیت کنی
# 9 کی بود گمانم کز این جهان %~% بی زاد به رفتن نیت کنی
PageV1P471
### || [genre: Qt]
# 1 ما به هر مجلسی ز تو زده ایم %~% همچو بلبل هزاردستانی
# 2 بسته کاری نکرده ای با ما %~% مردمی کرده ای فراوانی
# 3 زود در هر چه خواستیم از تو %~% داده ای خوب جزم فرمانی
# 4 آفت مردمی پشیمانیست %~% تا نگردی تو چون پشیمانی
# 5 بر فلک ایمنی مدار که او %~% شیر چنگیست مار دندانی
# 6 بسته مدتست هر شخصی %~% مانده غایتست هر جانی
# 7 نظم شکر و شکایتست از ما %~% خط حری و قسم کشخانی
# 8 وز چو ما مردمان سخن گویند %~% که فرو خواندش سخندانی
# 9 شکر منظوم را نخواهی یافت %~% تو چو مسعود سعد سلمانی
PageV1P472
### || [genre: Qt]
# 1 ای خروس ایچ ندانم چه کسی %~% نه نکو فعلی و نه پاک تنی
# 2 سخت شوریده طریقیست تو را %~% نه مسلمانی و نه برهمنی
# 3 طیلسان داری و در بانگ نماز %~% به همه وقتی پیوسته کنی
# 4 مادر و دختر و خواهی که توراست %~% زن شماری به همه چنگ زنی
# 5 دین زردشتی داری تو مگو %~% گشتی از دین رسول مدنی
# 6 با چنین مذهب و آئین که توراست %~% از در کشتنی و باب زنی
PageV1P473
### || [genre: Qt]
# 1 ای دلارای روزن زندان %~% دیدگان را نعیم جاویدی
# 2 بی محاق و کسوف بادی زآنک %~% شب مرا ماه و روز خورشیدی
# 3 همه سعدم تویی از آنکه مرا %~% فلک مشتری و ناهیدی
# 4 ور همی دیو بینم از تو رواست %~% که گذرگاه تخت جمشیدی
# 5 به امید تو زنده ام گر نه %~% مر مرا کشته بود نومیدی
PageV1P474
### || [genre: Qt]
# 1 ای بد از نیک فرق کرده بسی %~% قدر دعوی شناخته ز خسی
# 2 بده انصاف حق که هست امروز %~% دانشت را تمام دست رسی
# 3 به تکلف چنین سخن خیزد %~% در ثنای کسی ز طبع کسی
PageV1P475
### || [genre: Qt]
# 1 عین زمانی تو به تدبیر و رای %~% فرخ نام تو چو فر همای
# 2 شکر مر او را که نه ای زشت روی %~% منت او را که نه ای ژاژ خای
# 3 کی بود ای خواجه که چون راشدی %~% شغل نقابت را بندی قبای
# 4 تا ما در دولت تو می زییم %~% با طرب و شادی و هوی و های
PageV1P476
### || [genre: Qt]
# 1 گفتم چو فرو شد آفتاب از که %~% بنمود شفق چو شعر عنابی
# 2 زرین طبق است و زبرش لاله %~% چون روی نگار من به سیرابی
# 3 بنمود مه دو هفته در خرمن %~% در زنگی اوفتاده سقلابی
# 4 گفتم ز برای آن طبق مانا %~% بر کارگه سپهر دولابی
# 5 از دیبا کرده اند سرپوشی %~% پر در لگنی میانه سیمابی
PageV1P477
### || [genre: Qt]
# 1 عاقبت یار عاشقان آخر %~% استخوان جوش بوسعید شدی
# 2 در همه خانه ها همی برسی %~% گوشت قربان روز عید شدی
PageV1P478
### || [genre: Qt]
# 1 شها خورشید کیهانی چراغ آل محمودی %~% چو روی خویش مسعودی و چو رای خویش محمودی
# 2 به همت همچو خورشیدی به قدرت همچو گردونی %~% به سیرت همچو محمود به صورت همچو مسعودی
# 3 تو سیف دولت و دینی ابوالقاسم سرجودی %~% تو محمود بن ابراهیم مسعود بن محمودی
# 4 بپا اندر جهان دایم که کیهان را تو در خوردی %~% بزی شادان به عالم در که عالم را تو مقصودی
PageV1P479
### || [genre: Qt]
# 1 مهترا از بزرگی آن کردی %~% که در آفاق داستان کردی
# 2 شب من بر فروختی چون روز %~% روز بر من چو بوستان کردی
# 3 رتبت قدر من به دولت خویش %~% برتر از چرخ فرقدان کردی
# 4 هر زیانم که بود کردی سود %~% سود بدخواه من زیان کردی
# 5 خدمتی نیست مر مرا بر تو %~% آنچه از تو سزد تو آن کردی
# 6 کلک بر داشتی و بر دفتر %~% مشکل کار من بیان کردی
# 7 به روان امر خود به یک ساعت %~% هر دو او را ز من روان کردی
# 8 ذکر مستقبلم نبشتی و نیز %~% ذکر ماضی من نشان کردی
# 9 خوب سعی و نکو بضاعت خویش %~% همه در باب من عیان کردی
# 10 بر من ای سر به سر همه احسان %~% بار احسان خود گران کردی
# 11 دایم از عمر شادمان بادی %~% که مرا زود شادمان کردی
# 12 جاودان باد دولت تو که تو %~% نام نیکوت جاودان کردی
PageV1P480
### || [genre: Qt]
# 1 ای شعر محمد خطیبی %~% چون گل همه حسن و رنگ و طیبی
# 2 نشگفت بود چو تو نتیجه %~% از طبع محمد خطیبی
PageV1P481
### || [genre: Qt]
# 1 گرد باد خزان کرد به ما به رحیل آری %~% وز لشکر نوروز برآورد دماری
# 2 دارم چو تو بت روی و دلارام نگاری %~% سازم ز جمال تو من امروز بهاری
PageV1P482
### || [genre: Qt]
# 1 بوالفرج شرم نامدت که بجهد %~% به چنین حبس و بندم افکندی
# 2 تا من اکنون ز غم همی گریم %~% تو به شادی ز دور می خندی
# 3 شد فراموش کز برای تو باز %~% من چه کردم ز نیک پیوندی
# 4 مر تو را هیچ باک نامد از آنک %~% نوزده سال بوده ام بندی
# 5 زآن خداوند من که از همه نوع %~% داشت بر تو بسی خداوندی
# 6 گشته او را یقین که تو شده ای %~% با همه دشمنانش سوگندی
# 7 چون نهالیت بر چمن بنشاند %~% تا تو او را ز بیخ برکندی
# 8 وین چنین قوتی تو راست که تو %~% پارسی را کنی شکاوندی
# 9 وآنچه کردی تو اندرین معنی %~% نکند ساحر دماوندی
# 10 تو چه گویی چنین روا باشد %~% در مسلمانی و خردمندی
# 11 که کسی با تو در همه گیتی %~% گر یکی زین کند تو نپسندی
# 12 هر چه در تو کنند گنده کنی %~% ای شگفتی نکو خداوندی
# 13 به قضایی که رفت خرسندم %~% نیست اندر جهان چو خرسندی
# 14 کرده های تو ناپسندیده ست %~% تا تو زین کرده ها چه بربندی
# 15 زود خواهی درود بی شبهت %~% بر تخمی که خود پراکندی
PageV1P483
### || [genre: Qt]
# 1 ز اقبال تو شاها گفت خواهم %~% یکی مشروح دستی با دلالت
# 2 من آن عدلم درین معنی به گفتار %~% که در گیتی بخوانندم عدالت
# 3 مرا یاقوت خاتم سرخ روی است %~% از آن شادی نام با جلالت
# 4 اگر یاقوت ها هم سرخ رویند %~% ولیکن سرفرویند از خجالت
# 5 مرا فکرت چنین گفت و درین ریاب %~% به دانش می کند فکرت حوالت
# 6 چنین دانم که دانش نه ز خود گفت %~% که از روح الامین بود این مقالت
# 7 هر آنکو این سخن باور ندارد %~% ندارد جز ره جهل و ضلالت
# 8 درستست این سخن نی مستحیل است %~% که ملکت را نباشد استحالت
PageV1P484
### || [genre: R]
# 1 گرچه فلک از پیش برانده ست مرا %~% با بند گران فو نشانده ست مرا
# 2 تا دو لبت از دور برانده ست مرا %~% جز روی تو آرزو نمانده ست مرا
PageV1P485
### || [genre: R]
# 1 بر کار به جز زبان نمانده ست مرا %~% در تن گویی که جان نمانده ست مرا
# 2 بندیست گران که جان نمانده ست مرا %~% از پای جز استخوان نمانده ست مرا
PageV1P486
### || [genre: R]
# 1 گر بند کند رای بلند تو مرا %~% در جمله پسنده است پسند تو مرا
# 2 تهذیب تمام کرد پند تو مرا %~% تاج سر فخر گشت بند تو مرا
PageV1P487
### || [genre: R]
# 1 گر زر گردیم می نجویی ما را %~% ور مشک شویم می نبویی ما را
# 2 هر چند به لای می بشویی ما را %~% کس مشنودا آنچه تو گویی ما را
PageV1P488
### || [genre: R]
# 1 تا دیده ام آن لب گهر بار تو را %~% پیوسته نمک خوانم گفتار تو را
# 2 زیرا زبی لعل لب ای یار تو را %~% بگشاده دهان پسته کردار تو را
PageV1P489
### || [genre: R]
# 1 روزی بر من همی نیایی صنما %~% چون آیی یک زمان نپایی صنما
# 2 آخر تومرا وفا نمایی صنما %~% چون نیک مرا بیازمایی صنما
PageV1P490
### || [genre: R]
# 1 افکند دلم زمانه در زاریها %~% در دیده من سرشت بیداریها
# 2 امید تو می داد مرا یاریها %~% تا جان نبرم چنین به دشواری ها
PageV1P491
### || [genre: R]
# 1 ای مدحت تو فرض و دگر نافلها %~% در وصلت تو قافله در قافلها
# 2 حصنی که به صد تیغ کش آنرا نگشاد %~% کلک تو کند عالیها سافلها
PageV1P492
### || [genre: R]
# 1 خویش از پی من همی گریزد ملکا %~% دشمن بر من همی ستیزد ملکا
# 2 از آتش من شرر نخیزد ملکا %~% از حبس چو من کسی چه خیزد ملکا
PageV1P493
### || [genre: R]
# 1 هر شیر که بود مرغزاری شاها %~% شد کشته به تیغ تو به زاری شاها
# 2 شیری پس ازین به کف نیاری شاها %~% می نوش دم بیشه چه داری شاها
PageV1P494
### || [genre: R]
# 1 عشق تو بلند و صبر من پست چرا %~% روی تو نکو و خوی تو کست چرا
# 2 می خواره منم دو چشم تو مست چرا %~% پیش تو لبم بوس تو بر دست چرا
PageV1P495
### || [genre: R]
# 1 در حبس مرنج با چنین آهن ها %~% صالح بی تو چگونه باشم تنها
# 2 گه خون گریم به مرگ تو دامنها %~% گه پاره کنم ز درد پیراهنها
PageV1P496
### || [genre: R]
# 1 می دانستم چو روز روشن صنما %~% کاخر بروی تو از بر من صنما
# 2 زیرا چو کنی قصد به رفتن صنما %~% نتوان بستن تو را به آهن صنما
PageV1P497
### || [genre: R]
# 1 قبله ست به دوستی ندای تو مرا %~% جانست به راستی هوای تو مرا
# 2 امروز چو کس نیست به جای تو مرا %~% در جمله چه بهتر از رضای تو مرا
PageV1P498
### || [genre: R]
# 1 از مهر نکرد سایه کوی تو مرا %~% یا آب وفا نداد جوی تو مرا
# 2 چندان به عذاب داشت خوی تو مرا %~% تا کرد چنین جدا ز خوی تو مرا
PageV1P499
### || [genre: R]
# 1 چون بار فلک بست به افسون ما را %~% وز خانه خود کشید بیرون ما را
# 2 از بس که بلا نمود گردون ما را %~% چون شیر دهانیست پر از خون ما را
PageV1P500
### || [genre: R]
# 1 بر آب روان بخت روانت ملکا %~% قادر شده چو بخت جوانت ملکا
# 2 ملکست شکفته بوستانت ملکا %~% جان ملکان فدای جانت ملکا
PageV1P501
### || [genre: R]
# 1 کس نتواند ز بد رهانید مرا %~% زیرا ثقت الملک برانید مرا
# 2 از رنج عدو باز رهانید مرا %~% وز خاک بر آسمان رسانید مرا
# 3 ای دوست به امید خیالت هر شب %~% این دیده گرینده نخسبد ز طرب
# 4 در خواب همت ببیند ای نوشین لب %~% بی روزی تر ز من که باشد یارب
PageV1P502
### || [genre: R]
# 1 دانی تو که با بند گرانم یارب %~% دانی که ضعیف و ناتوانم یارب
# 2 شد در غم لوهور روانم یارب %~% یارب که در آرزوی آنم یارب
PageV1P503
### || [genre: R]
# 1 دل در هوس تو بسته بودم همه شب %~% وز انده تو نرسته بودم همه شب
# 2 از هجر تو دلشکسته بودم همه شب %~% سر بر زانو نشسته بودم همه شب
PageV1P504
### || [genre: R]
# 1 تفت این دل گرم از دم سردم همه شب %~% شد سرخ ز خون چهره زردم همه شب
# 2 صد شربت درد بیش خوردم همه شب %~% ایزد داند که من چه کردم همه شب
# 3 مهمان من آمد آن بت و کرد طرب %~% شوخی که در او همی بماندم به عجب
# 4 چون نرگس و گل نبست نه روز نه شب %~% از نظاره دو چشم و از خنده دو لب
PageV1P505
### || [genre: R]
# 1 دیبا به رخی بتا و زیبا به سلب %~% الماس به غمزه و تریاک به لب
# 2 خواهی که چو روز روشنی گیرد شب %~% برکش ز رخ آن ریشه دستار قصب
PageV1P506
### || [genre: R]
# 1 ای روی تو و زلف تو روز اندر شب %~% از روز و شب تو روز و شب کرده طرب
# 2 تا عشق مرا روز و شبت هست سبب %~% چون روز و شبت کنم شب و روز طلب
PageV1P507
### || [genre: R]
# 1 چون آتش و آب از بدی پاکم و ناب %~% چون آب صفا دارم و چون آتش تاب
# 2 در آتش و آبم کند ار چرخ عذاب %~% بیرون آیم چو زر و در زآتش و آب
PageV1P508
### || [genre: R]
# 1 تن در غم هجر داده بودم همه شب %~% و از انده تو فتاده بودم همه شب
# 2 سر بر زانو نهاده بودم همه شب %~% گویی که ز سنگ زاده بودم همه شب
PageV1P509
### || [genre: R]
# 1 من غرقه ز خون دیده بودم همه شب %~% بالله که هوا ندیده بودم همه شب
# 2 از شادی دل رسیده بودم همه شب %~% در سایه غم خزیده بودم همه شب
# 3 تا نرگس تو چو گل شد و گل بیخواب %~% وز آتش روی تو روان بود گلاب
# 4 تابیده به پیش رویت آن زلف بتاب %~% چون باده بر آبگینه بر روی تو آب
PageV1P510
### || [genre: R]
# 1 تا روزه حرام کرد بر لب می ناب %~% دو دیده بر آب دارم ای در خوشاب
# 2 از آب دو دیده من ار هست ثواب %~% بگشای اگر روزه گشایند به آب
PageV1P511
### || [genre: R]
# 1 صالح تر و خشک شد ز تو دیده و لب %~% چه بد روزم چه شور بختم یارب
# 2 با درد هزار بار کوشم همه شب %~% تو مردی و من بزیستم اینت عجب
PageV1P512
### || [genre: R]
# 1 ز آن سوزد چشم تو و زآن ریزد آب %~% کاندر ابرو بخفته بد مست خراب
# 2 ابروی تو محراب بسوزد به عذاب %~% هر مست که او بخسبد اندر محراب
PageV1P513
### || [genre: R]
# 1 بودم صنما چو رفته هوشان همه شب %~% وز آتش اندوه تو جوشان همه شب
# 2 با لشگر هجران تو کوشان همه شب %~% رخساره خراشان و خروشان همه شب
PageV1P514
### || [genre: R]
# 1 ساقی که به دست من دهد جام شراب %~% از می کنمش تهی و از دیده پر آب
# 2 می خوردن من درین غمان هست ثواب %~% گر درد کم آگاه بود مرد خراب
PageV1P515
### || [genre: R]
# 1 چون همت تو به حال من مقرونست %~% امید مرا به بخت روز افزونست
# 2 سمجم همه پر نعمت گوناگونست %~% زین بیش شود آنچه مرا اکنونست
PageV1P516
### || [genre: R]
# 1 اول ز پی وصال روح افزایت %~% بگرفته بدم پای بلور آسایت
# 2 اکنون که خبر شنیدم از هر جایت %~% گردست رسد مرا ببوسم پایت
PageV1P517
### || [genre: R]
# 1 اشکم که زمین از نم او آغشتست %~% دریست غواص فراوان گشتست
# 2 پیوسته چنانکه گویی اندر شستست %~% ریزان گویی ز رشته بیرون گشتست
PageV1P518
### || [genre: R]
# 1 مار دو سر چهار چشم است ای دوست %~% کز پای من و گوشت همی خاید و پوست
# 2 زین چرخ که خوش زشت و رویش نیکوست %~% نالم که چنین مرا همی هدیه اوست
PageV1P519
### || [genre: R]
# 1 امروز به شهر حسن همنام تو نیست %~% عاشق همه زیر سایه بام تو نیست
# 2 ای دوست ندانی که دلارام تو کیست %~% ای عشق نه آگهی که در دام تو کیست
PageV1P520
### || [genre: R]
# 1 بر روی دو زلفین بتابم زد دوست %~% ز آن زلف به عنبر و گلابم زد دوست
# 2 بر آتش افروخته آبم زد دوست %~% بشتافت و بوسه با شتابم زد دوست
PageV1P521
### || [genre: R]
# 1 مسعود ملک ملک نگهبان چو تو نیست %~% در هر چه کنی سپهر گردان چو تو نیست
# 2 یک شاه به ایران و به توران چو تو نیست %~% سلطان زمانه ای و سلطان چو تو نیست
PageV1P522
### || [genre: R]
# 1 از وصلت آنکه همچو سوسنش تنست %~% روزم ز طرب چو سوسن بر چمنست
# 2 امروز بدان شکر که در عهد منست %~% چون سوسن ده زبانم اندر دهنست
PageV1P523
### || [genre: R]
# 1 آن را که تو در دلی خرد در سر اوست %~% وآن را که تو رهبری فلک چاکر اوست
# 2 آن را که به بالین تو یک شب سر اوست %~% سرو و گل و مهر و ماه در بستر اوست
PageV1P524
### || [genre: R]
# 1 در نعمت و مال اگر زبر دستی نیست %~% شکر ایزد را که رای را پستی نیست
# 2 دلبسته آز نیست گر هستی نیست %~% زر مست کند چه باشد از مستی نیست
PageV1P525
### || [genre: R]
# 1 چشم ابرست و اشک ازو ژاله شدست %~% یک روزه غم انده صد ساله شدست
# 2 در نای مرا دوزخ به خون لاله شدست %~% چون نای همه نفس مرا ناله شدست
PageV1P526
### || [genre: R]
# 1 دوشم همه شب چنگ چو شمشیر بخست %~% آرام مرا چو ناخن شیر بخست
# 2 تن را پس و پیش و زبر و زیر بخست %~% تا این تن خایه و سر بخست
PageV1P527
### || [genre: R]
# 1 بر جان منت جان رهی فرمانست %~% فرمان تو مرا جان مرا درمانست
# 2 جز تو هر کس که باشدم یکسانست %~% جانست و تویی بتا تویی و جانست
PageV1P528
### || [genre: R]
# 1 ای آنکه مرا قبله وثاق تو بسست %~% محراب من ابروی به طاق تو بسست
# 2 سرمایه عمرم اتفاق تو بسست %~% در حبس مرا رنج فراق تو بسست
PageV1P529
### || [genre: R]
# 1 وصلش شادیست وز پسش زود غم است %~% آزرده ز من شادی و خشنود غم است
# 2 ای آفت دل ز آتش دل دود غم است %~% مایه است هوای تو بر او سود غم است
PageV1P530
### || [genre: R]
# 1 آویخته در هوای جان آویزت %~% بی رنگ شدم ز عشق رنگ آمیزت
# 2 خون شد جگرم ز غمزه خونریزت %~% تا خود چکند فراق شورانگیزت
PageV1P531
### || [genre: R]
# 1 رویم ز غمت گونه خال تو گرفت %~% چشمم همه صورت جمال تو گرفت
# 2 اینجا چو مرا غم وصال تو گرفت %~% ای دوست مرا دست خیال تو گرفت
PageV1P532
### || [genre: R]
# 1 ای شاه ز بزم تو جهان را خبرست %~% در بزم تو امشب آفتاب دگرست
# 2 وین آتش کاسمان ازو در خطرست %~% چون بنگرم از هیبت تو یک شررست
PageV1P533
### || [genre: R]
# 1 گر نور فلک چو طبع ما گردد راست %~% در مدح تو از طبع سخن نتوان خواست
# 2 هر بیت که در مدح تو خواهم آراست %~% در خورد تو نیست بلکه در طاقت ماست
PageV1P534
### || [genre: R]
# 1 طاهر که خطاب تو بر از نام تو نیست %~% در مملکت ایام چو ایام تو نیست
# 2 رامش چو ازین دولت پدرام تو نیست %~% هر کام که شاه راست جز کام تو نیست
PageV1P535
### || [genre: R]
# 1 با ما ثقت الملک هم آوازی نیست %~% کس را با بخت هیچ دمسازی نیست
# 2 ای دشمن ملک آنچه تو آغازی نیست %~% با دولت طاهر علی بازی نیست
PageV1P536
### || [genre: R]
# 1 چشم تو چو فتنه جهان سوزانست %~% مژگانت چو نوک تیر دلدوزانست
# 2 زلفینت به رنگ روز بر روزانست %~% عذر تو چو توبه بدآموزانست
PageV1P537
### || [genre: R]
# 1 شد صالح و از همه قیامت برخاست %~% بارید ز چرخ بر سرم هر چه بلاست
# 2 گر شوییدش به خون این دیده رواست %~% در دیده من کنید گورش که سزاست
PageV1P538
### || [genre: R]
# 1 اندر خور نعمت توام خدمت نیست %~% و آن کیست کش از نعمت تو قسمت نیست
# 2 آن چیست که نزدیک من از نعمت نیست %~% جز دیدن روی تو مرا نهمت نیست
PageV1P539
### || [genre: R]
# 1 آن شیر که او به صید جز شیر نکشت %~% گشت از پس آن خوابگهش چون خرخشت
# 2 مسعود ملک نخست یک زخم درشت %~% زد بر مغزش چنانکه بگذشت از پشت
PageV1P540
### || [genre: R]
# 1 رنج دل و رنج دیده جز دیده نجست %~% دانی که شد این گناه بر دیده درست
# 2 در جمله جهان صورتی از دیده نرست %~% کش چندین موج خونش از دیده نشست
PageV1P541
### || [genre: R]
# 1 در ماه چه روشنی که در روی تو نیست %~% ور خلد چه خرمی که در کوی تو نیست
# 2 مشک ختنی چو زلف خوشبوی تو نیست %~% یکسر هنری عیب تو جز خوی تو نیست
PageV1P542
### || [genre: R]
# 1 در فرقت آن کس که تن و جان تو اوست %~% این ناله سر بسته بی دل نه نکوست
# 2 در انده هجرانش اگر داری دوست %~% چون نای ز دل نال نه چون چنگ ز پوست
PageV1P543
### || [genre: R]
# 1 از چرخ چو بر تو مهر فرزندی نیست %~% دلتنگی کردن از خردمندی نیست
# 2 چون کار تو چونانکه تو بپسندی نیست %~% در روی زمین هیچ چو خرسندی نیست
PageV1P544
### || [genre: R]
# 1 از حصن بلند دوزخ سرد مراست %~% با خون دو دیده چهره زرد مراست
# 2 صد یار عزیز ناجوانمرد مراست %~% کس را چه غمست کاین همه درد مراست
PageV1P545
### || [genre: R]
# 1 خوی تو چو رخسار نکوی تو نکوست %~% بی روی نکوی تو نکویی نه نکوست
# 2 چون نار همی پاره کنم بر تن پوست %~% از انده هجران تو ای دلبر دوست
PageV1P546
### || [genre: R]
# 1 آنی که زمان زمان مرا عشق تو بوست %~% بی روی نکوی تو نکویی نه نکوست
# 2 در عشرت و در نشاط امروز ای دوست %~% بیرون آیی همی چو بادام از پوست
PageV1P547
### || [genre: R]
# 1 تا من سر آن روی چو مه خواهم داشت %~% بر لشگر عشق تو سپه خواهم داشت
# 2 هر جا که روی پس تو ره خواهم داشت %~% بازارچه تو را تبه خواهم داشت
PageV1P548
### || [genre: R]
# 1 ای بازوی دولت آستینت ظفرست %~% در دست ز فتح روز کینت سپرست
# 2 چرخست زمین که بر زمینت گذرست %~% دلشاد نشین که همنشینت ظفرست
PageV1P549
### || [genre: R]
# 1 آن بت که هوای او بداندیش منست %~% مجروحم و غمزگان او نیش منست
# 2 آن مه که همیشه عشق او کیش منست %~% اینک چو مهی نشسته در پیش منست
PageV1P550
### || [genre: R]
# 1 جویان وصال تو جدا از جانست %~% مست غم تو هر چه کند روی آنست
# 2 تا هر چه تو را به دوستی پیمانست %~% بستی و گشادنش فلک نتوانست
PageV1P551
### || [genre: R]
# 1 هر چند گنهکار است آخر علوی است %~% فرزند پیمبر است و از آل علی است
# 2 زنهار شها که بیش از این مازارش %~% زیرا که به روز حشر خصمانش قوی است
PageV1P552
### || [genre: R]
# 1 این طالع من یارب و این اختر چیست %~% کاین دل ز بلای دهر همواره غمیست
# 2 من زو نرهم یقینم و غمگین کیست %~% آن کس که بر این طالع من خواهد زیست
PageV1P553
### || [genre: R]
# 1 تا تن به غم هجر تو نابود شده است %~% جان تار بلا و رنج را پود شده است
# 2 از عشق تو مایه دردسر سود شده است %~% ز آن چون آتش همه دمم دود شده است
PageV1P554
### || [genre: R]
# 1 گر دورم از آن روی جهان آرایت %~% پیچان شده ام چو زلف عنبر سایت
# 2 گر بینم باز روی روح افزایت %~% چون پای برنجن اوفتم در پایت
PageV1P555
### || [genre: R]
# 1 اشک من و رخسار تو همرنگ شده است %~% روز من و زلف تو شبه رنگ شده است
# 2 گیتی بر من چون دهنت تنگ شده است %~% همچون دل تو جان من از سنگ شده است
PageV1P556
### || [genre: R]
# 1 بادام دو چشم تو دلم زار بخست %~% پسته دهنت جراحتش زود ببست
# 2 ز آن بود مرا گله ازین شکرم هست %~% ای پسته تو شیرین بادام تو مست
PageV1P557
### || [genre: R]
# 1 گر شاه به من چو شیر دندان خایست %~% بر پیل نهند آنچه مرا بر بایست
# 2 در دوزخم و همچو بهشتم جایست %~% کانجا باشم که پادشه را رایست
PageV1P558
### || [genre: R]
# 1 بر چرخ فتاده نور ایران ملکست %~% واندر هر دل سرور ایران ملکست
# 2 شادی همه از حضور ایران ملکست %~% بفزا به طرب که سور ایران ملکست
PageV1P559
### || [genre: R]
# 1 امروز جهان بهار از ایران ملکست %~% میدان همه پر نگار از ایران ملکست
# 2 رامش چو گلی به بار از ایران ملکست %~% افروخته شه کنار از ایران ملکست
PageV1P560
### || [genre: R]
# 1 با من چو زمانه تیر در شست گرفت %~% از بالا بخت من ره پست گرفت
# 2 از غفلت چون فلک مرا مست گرفت %~% جای ملک الموت مرا دست گرفت
PageV1P561
### || [genre: R]
# 1 آنی شاها که جز سخا کیش تو نیست %~% یک شاه ز بیم تو بداندیش تو نیست
# 2 ای آن ملکی که جز ملک خویش تو نیست %~% یک شاه چو طاهر علی پیش تو نیست
PageV1P562
### || [genre: R]
# 1 در بأس چو طاهر علی آهن نیست %~% بی منت طاهر علی گردن نیست
# 2 جز منت طاهر علی بر من نیست %~% والله که چو طاهر علی یک تن نیست
PageV1P563
### || [genre: R]
# 1 تا بار غمت نهاده بر محمل ماست %~% در جستن تو باد هوا حاصل ماست
# 2 دایم سر کوی عاشقی منزل ماست %~% رنگ رخ تو گواه درد دل ماست
PageV1P564
### || [genre: R]
# 1 هر جای که عشوه ایست پرورده توست %~% هر جای که رنگی است برآورده توست
# 2 عشوه گری و سیه گری پرده توست %~% اینک کف دست تو سیه کرده توست
PageV1P565
### || [genre: R]
# 1 در شعر مرا نیک و بد چرخ یکی است %~% گو خواه بگرد بر من و خواه بایست
# 2 هر شاعر نیک را قوی طایفه ایست %~% والله که مرا به طایفه حاجت نیست
PageV1P566
### || [genre: R]
# 1 ای صدر جهان ناصر تو یزدان باد %~% رای تو معین و دولتت سلطان باد
# 2 عمر تو و دولت تو جاویدان باد %~% آنچت باد ز کامرانی آن باد
PageV1P567
### || [genre: R]
# 1 آرام ز خویشتن جدا خواهم کرد %~% جان از قبل تو در فنا خواهم کرد
# 2 تو پنداری تو را رها خواهم کرد %~% تا جان دارم تو را وفا خواهم کرد
PageV1P568
### || [genre: R]
# 1 زین پس اگرم ضعیف تن خواهد بود %~% پیدا نه نشان پیرهن خواهد بود
# 2 ور یار نه در کنار من خواهد بود %~% پیراهن دیگرم کفن خواهد بود
PageV1P569
### || [genre: R]
# 1 جان و دل و دین دست فراهم کردند %~% وندر بیعت پشت به پشت آوردند
# 2 سوگند به جان و سر وصلت خوردند %~% گر بر گردم ز تو ز من برگردند
PageV1P570
### || [genre: R]
# 1 گیتی و فلک به کشتن من یارند %~% زان بر من روز و شب همی غم بارند
# 2 نشگفت گرم ز دست می نگذارند %~% در معرکه دست تو مبارز دارند
PageV1P571
### || [genre: R]
# 1 باز این تن مستمند زندانی شد %~% رنج آمد و آن یار و تن آسانی شد
# 2 فرجام تو ای بخت پشیمانی شد %~% کی دانستم که تو چنین دانی شد
PageV1P572
### || [genre: R]
# 1 چون چرخ زهر چه بود درویشم کرد %~% اندر بندم کشید و فرویشم کرد
# 2 تن زار و جگر خسته و دلریشم کرد %~% در جمله به کامه بد اندیشم کرد
PageV1P573
### || [genre: R]
# 1 در محنت شو خوش و مکن نعمت یاد %~% شو در ده تن که داد کس چرخ نداد
# 2 چون بار بلایی که قضا بر تو نهاد %~% تن دار چو کوه باش و بی باک چو باد
PageV1P574
### || [genre: R]
# 1 احسان خداوند به من بنده رسید %~% بر شاخ امید من بر و برگ دمید
# 2 والله که من از جاه تو آن خواهم دید %~% کآن نوع کس از خلق نه گفت و نه شنید
PageV1P575
### || [genre: R]
# 1 گر تو به سفر شدی نگارا شاید %~% ماهی و مه از سفر شدن ناساید
# 2 از کاهش و از فزایشت عیبی نیست %~% مه گاه بکاهد و گهی افزاید
PageV1P576
### || [genre: R]
# 1 از مال فلک برهنه چون شیرم کرد %~% وز ناله زمانه زار چون زیرم کرد
# 2 چون شیر فلک بسته به زنجیرم کرد %~% نابوده جوان قضای بد پیرم کرد
PageV1P577
### || [genre: R]
# 1 چون بند تو بنده را همی پند بود %~% دربند تو بنده تو خرسند بود
# 2 لیکن پایش چه در خور بند بود %~% ور نیز بود غایت آن چند بود
PageV1P578
### || [genre: R]
# 1 گر صبر کنم عمر همی باد شود %~% ور ناله کنم عدو همی شاد شود
# 2 شادی عدو نجویم و صبر کنم %~% شاید که فلک در این میان راد شود
# 3 گفتم که چو از بند گشایش باشد %~% زین بند مگر مرا رهایش باشد
# 4 اکنون غم را همی فزایش باشد %~% آری ملک آن کند که رایش باشد
PageV1P579
### || [genre: R]
# 1 گر باد هوای کوی سرایت سپرد %~% می دان تو که جان ز دستم ای جان نبرد
# 2 اندیشه نخواهم که به تو برگذرد %~% رشک آیدم از دیده که در تو نگرد
PageV1P580
### || [genre: R]
# 1 تا این دل من تو را خریدار آمد %~% در دست بلا و غم گرفتار آمد
# 2 نزد تو تن عزیز من خوار آمد %~% چونین که تویی با تو مرا کار آمد
PageV1P581
### || [genre: R]
# 1 تا دل به هوای تو گرفتار آمد %~% جان در تن من تو را خریدار آمد
# 2 ای آنکه رخت چون گل پربار آمد %~% از گلبن تو نصیب من خار آمد
PageV1P582
### || [genre: R]
# 1 سودای تو آتش دلم افزون کرد %~% نادیدن رویت آب چشمم خون کرد
# 2 هر در که لبت در صدف گوشم ریخت %~% هجران توام ز دیدگان بیرون کرد
PageV1P583
### || [genre: R]
# 1 کارم همه جز مهر تو دلجوی نبود %~% واندر دل من ز مهر تو بوی نبود
# 2 چون در خور میدان توام گور نبود %~% جز جستن من ز پیش روی تو نبود
PageV1P584
### || [genre: R]
# 1 امید وصال چون مرا بفریبد %~% خسته دل من چو بیدلان درشیبد
# 2 ای آن که تو را مشاطه حورا زیبد %~% سنگست آن دل کز چون تویی بشکیبد
PageV1P585
### || [genre: R]
# 1 هر مرد که لاف زد شدش مردی باد %~% شد رادی خاک چو به منت بر داد
# 2 من بنده آن که چون هنر گیرد یاد %~% بی لاف مبارز است و بی منت راد
PageV1P586
### || [genre: R]
# 1 ای دیده کشد همی ز بی خوابی درد %~% از بس که ز هجر تیر پرتابی خورد
# 2 این روی مرا که بود چون آبی زرد %~% آغشته به خون تمام عنایی کرد
PageV1P587
### || [genre: R]
# 1 مونس همه شب خیال دلجوی تو بود %~% در چنگ نه زلف غالیه بوی تو بود
# 2 هر چند شبی سیه تر از موی تو بود %~% امید به آفتاب چون روی تو بود
PageV1P588
### || [genre: R]
# 1 از باغ طرب گشت گل وصل پدید %~% جان همچو نسیم بر گل وصل وزید
# 2 ما و تو کشیم بر گل وصل نبید %~% کز خار فراق بر گل وصل دمید
PageV1P589
### || [genre: R]
# 1 با من در مهر گرم چون آتش بود %~% بی من روزش چو دود می بود کبود
# 2 چون آتش رود سرد شد بر من زود %~% شد عیش من از تیزی او تلخ چو دود
PageV1P590
### || [genre: R]
# 1 چون باره فتح تو به میدان تازد %~% با تیغ تو بدسگال تو جان بازد
# 2 تاج تو همی به سود کیوان یازد %~% تخت تو همی بر آن جولان سازد
PageV1P591
### || [genre: R]
# 1 بر عارض نو مشک همی افزاید %~% وآن روی چو ماه تو همی آراید
# 2 گر مشک ز عارض تو زاید شاید %~% تو آهویی و مشک ز آهو زاید
PageV1P592
### || [genre: R]
# 1 آنی که ز کبر ما نپسندی مهد %~% قسمم ز تو خارست ز گل زهر از شهد
# 2 در عشق توام سود نمی دارد جهد %~% چون لاله سیه دلی و چون گل بد عهد
PageV1P593
### || [genre: R]
# 1 در بند تو ای شاه ملکشه باید %~% تا بند تو پای تاجداری ساید
# 2 آن کس که ز پشت سعد سلمان آید %~% گر زهر شود ملک تو را نگزاید
PageV1P594
### || [genre: R]
# 1 دل بیش کشد رنج چو دلبر دو شود %~% سر گردد رنجور چو افسر دو شود
# 2 مستی آرد باده چو ساغر دو شود %~% گردد کده ویراه چو کدیور دو شود
PageV1P595
### || [genre: R]
# 1 دوشم چو شب از بنفشه رویی ننمود %~% در هجر توام دیده چو نرگس نغنود
# 2 از دیده و دست جیب پیراهن بود %~% چون لاله همی دریده و خون آلود
PageV1P596
### || [genre: R]
# 1 چون غنچه رهی راز تو در دل دارد %~% ترسم که غم عشق چنین نگذارد
# 2 ور باد شود دیده و باران بارد %~% چون گل همه اسرار تو بیرون آرد
PageV1P597
### || [genre: R]
# 1 گوشم ز تو نشنود بتا جز همه سرد %~% دل بهره نیافت از تو جز محنت و درد
# 2 با این همه اندوه نمی باید خورد %~% چو خورد و چه پوشید کجا رفت و چه کرد
PageV1P598
### || [genre: R]
# 1 تیری که بزد چرخ مرا پنهان زد %~% جز پنهان مرد مرد را نتوان زد
# 2 زد چرخ مرا ولیک در زندان زد %~% در زندان شیر شرزه را بتوان زد
PageV1P599
### || [genre: R]
# 1 ای شاه جهان جهان شد از داد تو شاد %~% تو داد جهان ده که جهان داد تو داد
# 2 تو شاه پسندیده جهان ملک تو باد %~% سقای تو ابر باد و فراش تو باد
PageV1P600
### || [genre: R]
# 1 ای شاه شبانگاه تو شبگیر شود %~% تدبیر تو همگوشه تقدیر شود
# 2 پیش تو جهان ملک جهانگیر شود %~% ایران ملک تو پیش تو پیر شود
PageV1P601
### || [genre: R]
# 1 تا چرخ مرا به چنگ عشق تو سپرد %~% شمع طربم ز باد اندوه بمرد
# 2 ای گردن رامش مرا کوفته خورد %~% در حسرت تو عمر به سر خواهم برد
PageV1P602
### || [genre: R]
# 1 هنگام گل ار به باغ بلبل نبود %~% مل را به جهای شفیع چون گل نبود
# 2 گل را ملکا رفیق چون مل نبود %~% در بزم ز لهو بانگ غلغل نبود
PageV1P603
### || [genre: R]
# 1 هر گه که فلک دل مرا ریش کند %~% تنها فکند مرا و فرویش کند
# 2 در سمج کند مرا و در پیش کند %~% پس هر ساعت عذاب من بیش کند
PageV1P604
### || [genre: R]
# 1 گردون همه در بند گرانم دارد %~% از بهر چه را همی چنانم دارد
# 2 از چشم جهان همی نهانم دارد %~% در آرزوی روی جهانم دارد
PageV1P605
### || [genre: R]
# 1 شاها ملکا همه ثناگوی تواند %~% خوشخو ملکی فتنه خوشخوی تواند
# 2 یک شهر به جان و دل هوا جوی تواند %~% باز آی که در آرزوی روی تواند
PageV1P606
### || [genre: R]
# 1 گردون شرف و جاه در انگشت تو دید %~% کآن خاتم ناگاه در انگشت تو دید
# 2 صد مشتری و ماه در انگشت تو دید %~% کانگشتری شاه در انگشت تو دید
PageV1P607
### || [genre: R]
# 1 شاها ملکا جهان به فرمان تو باد %~% ملک تو شکفته باغ و بستان تو باد
# 2 شمشیر تو در دست تو برهان تو باد %~% رحمت همه بر دل و تن و جان تو باد
PageV1P608
### || [genre: R]
# 1 آنی که جهانی ز تو سامان گیرد %~% اقبال تو را سپهر در جان گیرد
# 2 بس زود ملک جهان خراسان گیرد %~% وایران ملک تو ملک ایران گیرد
PageV1P609
### || [genre: R]
# 1 بورشد رشید کز فلک ماه آورد %~% جان اعدا ز گناه در چاه آورد
# 2 آورد برای هر کسی راه آورد %~% از بهر ملک ملک ملکشاه آورد
PageV1P610
### || [genre: R]
# 1 آن کوه گذار آهوی دشت نورد %~% اندر تگ گرم شد به تگ بهر تو سرد
# 2 تیری که همیشه جگر شیران خورد %~% آلوده به آهویی چرا باید کرد
PageV1P611
### || [genre: R]
# 1 چون موج سیاه روی هامون گیرد %~% از خنجر تو روی زمین خون گیرد
# 2 بس شیر نگر که شیر پرخون گیرد %~% شیر علم تو شیر گردون گیرد
PageV1P612
### || [genre: R]
# 1 خاک از رخم ار برو نهم زرد شود %~% آتش ز دمم گر بدمم سرد شود
# 2 روز من اگر ز مرگ پر گرد شود %~% والله که جهان فضل بی مرد شود
PageV1P613
### || [genre: R]
# 1 تا دعوت دولت تو در گوشم شد %~% هر زهر که داد بخت بدنوشم شد
# 2 آن روز که گفته تو در گوشم شد %~% از نغمت پاک خود فراموشم شد
PageV1P614
### || [genre: R]
# 1 اول گردون ز رنج در تابم کرد %~% در اشک دو دیده زیر غرقابم کرد
# 2 پس بخشش نوساخته اسبابم کرد %~% واندر زندان به ناز در خوابم کرد
PageV1P615
### || [genre: R]
# 1 بر هم زده بود عشقت اسباب خرد %~% در دفتر باز یافتم باب خرد
# 2 بنشستم معتکف به محراب خرد %~% بر آتش عاشقی زدم آب خرد
PageV1P616
### || [genre: R]
# 1 من شاهم و شاعران سواران منند %~% پس چون که همه ز دوستداران منند
# 2 هر چند به باب شعر یاران منند %~% والله والله که نیم کاران منند
PageV1P617
### || [genre: R]
# 1 گر زر گردی جفا عیار تو بود %~% ور گل گردی برگ تو خار تو بود
# 2 ای دشمن آنکه دوستدار تو بود %~% بی یار بود هر آنکه یار تو بود
PageV1P618
### || [genre: R]
# 1 چون در چشمم ز حسن تو زیبی زد %~% آن تافته زلف بر دلم شیبی زد
# 2 اندیشه چو باروی تو آسیبی زد %~% از دور زنخدان توام سیبی زد
PageV1P619
### || [genre: R]
# 1 رویی که چو او چرخ فلک ننگارد %~% قدی که چو او زمانه بیرون نارد
# 2 با این همه داد سخت اندک دارد %~% خوی گردد اگر چشم برین بگذارد
PageV1P620
### || [genre: R]
# 1 چون روی هوا دوش به قیر اندودند %~% تا روز همه تپان و لرزان بودند
# 2 بر تارک من ستارگان نغنودند %~% گویی که همه بر تن من بخشودند
PageV1P621
### || [genre: R]
# 1 گر خون نشود قوت جانم که دهد %~% ده سال به اطلاق زبانم که دهد
# 2 در زندان نهان رایگانم که دهد %~% آبم متعذرست نانم که دهد
PageV1P622
### || [genre: R]
# 1 اندر ریشم همه خسک پاک برید %~% گوریش خسک گفت مرا هر که بدید
# 2 این محنت بین که بر من از حبس رسید %~% کز ریش همه شبم خسک باید چید
PageV1P623
### || [genre: R]
# 1 ترسم ما را ستارگان چشم کنند %~% تا زود رسد ز دور در وصل گزند
# 2 خواهی تو که روز ناید ای سرو بلند %~% زلف سیه دراز در شب پیوند
PageV1P624
### || [genre: R]
# 1 چرخ فلک از قضا یکی پیکان زد %~% زانو به زمین زد و مرا بر جان زد
# 2 گفتم چه زنی بیوفتادم کان زد %~% والله که چنین زخم دگر نتوان زد
PageV1P625
### || [genre: R]
# 1 در هند کمال جود موجود آمد %~% صد کوکبه شجاعت و جود آمد
# 2 بر چرخ ستاره ای که مسعود آمد %~% در طالع شیرزاد مسعود آمد
PageV1P626
### || [genre: R]
# 1 چون بنشینند و مطربان بنشانند %~% انصاف طرب ز آدمی بستانند
# 2 سوزند سپند و نام ایزد خوانند %~% بر مرکب شیرزاد در افشانند
PageV1P627
### || [genre: R]
# 1 آن را که ز بخت دستیاری باشد %~% باید که ز طبع در بهاری باشد
# 2 باشد زینسان که گفتم آری باشد %~% آنجا باشد که اختیاری باشد
PageV1P628
### || [genre: R]
# 1 در عشق تو جانم انده ناب خورد %~% وز دیده من فراق تو خواب خورد
# 2 چون ز آتش هجر تو دلم تاب خورد %~% غمهات چنان خورد که یک آب خورد
PageV1P629
### || [genre: R]
# 1 آنان که سر نشاط عالم دارند %~% پیوسته بنای طبع خرم دارند
# 2 ای نای ز تو همه جهان غم دارند %~% تو آن نایی کز پی ماتم دارند
PageV1P630
### || [genre: R]
# 1 خون در تن من که اصل نیروست نماند %~% وان اصل که طبع و دیده را خوست نماند
# 2 بر من بجز از نام تو ای دوست نماند %~% چون چنگ توام به جز رنگ و پوست نماند
PageV1P631
### || [genre: R]
# 1 تا خط چو دود تو دل از من بربود %~% گر روی چو آتشت به من روی نمود
# 2 از ریختن آب دو چشمم ناسود %~% آری نه عجب که آب چشم آرد دود
PageV1P632
### || [genre: R]
# 1 آن بت که دل مرا فرا چنگ آورد %~% شد مست و به سوی رفتن آهنگ آورد
# 2 گفتم مستی مرو سیه جنگ آورد %~% چون گل بدرید جامه و رنگ آورد
PageV1P633
### || [genre: R]
# 1 با من فلک از خشم همی دندان زد %~% هر زخم که زد چو پتک بر سندان زد
# 2 تیری ز قضا راست مرا بر جان زد %~% دشوار آمد مرا که سخت آسان زد
PageV1P634
### || [genre: R]
# 1 ای شاه فلک متابع کام تو باد %~% اقبال جهان دولت پدرام تو باد
# 2 آرایش مملکت به ایام تو باد %~% مسعودی و ایام تو چون نام تو باد
PageV1P635
### || [genre: R]
# 1 در باغ هنر تخم وفا کاشت خرد %~% تن را به هوای خویش بگذاشت خرد
# 2 رنج از دل رنج دیده برداشت خرد %~% ناآمده را آمده پنداشت خرد
PageV1P636
### || [genre: R]
# 1 صالح تن من ز عشق دامن بفشاند %~% تا مرگ قضای خویشتن بر تو براند
# 2 دل تخته درد و ناامیدی برخواند %~% شادی و غمم تو بودی و هر دو نماند
PageV1P637
### || [genre: R]
# 1 در محنت شو خوش و مکن نعمت یاد %~% شوتن در ده که داد کس چرخ نداد
# 2 بر بار بلایی که قضا بر تو نهاد %~% تن دار چو کوه باش و بی باک چو باد
PageV1P638
### || [genre: R]
# 1 دیدار تو از نعمت دو جهان خوشتر %~% وز عمر وصال تو فراوان خوشتر
# 2 من عشق تو ای عشق تو از جان خوشتر %~% پنهان دارم که عشق پنهان خوشتر
PageV1P639
### || [genre: R]
# 1 یک بوسه زدم بر لب و بر چشم دگر %~% گفت این چه فراق آوری حیلت گر
# 2 گفتم به همه حال بیاید خوشتر %~% چون شد به هم آمیخته بادام و شکر
PageV1P640
### || [genre: R]
# 1 ز اول به میان ما به هنگام کنار %~% گر تار قصب بودی بودی دشوار
# 2 اکنون به میان ما دو ای یک دله یار %~% فرسنگ دویست گشت فرسنگ هزار
PageV1P641
### || [genre: R]
# 1 هر ابر که بنگرم غباری شده گیر %~% گر گل گیرم به دست خاری شده گیر
# 2 هر روز مرا خانه حصاری شده گیر %~% عمری شده دان و روزگاری شده گیر
PageV1P642
### || [genre: R]
# 1 خورشید رخ تو تافت بر سایه عمر %~% آمد به کفم گمشده پیرایه عمر
# 2 ای اول وصلت آخرین مایه عمر %~% در جستن سود وصل شد مایه عمر
PageV1P643
### || [genre: R]
# 1 تعریف مرا عشق تو ای ساده شکر %~% بس راز دلم کرد به هر جای سمر
# 2 عشقت چو همی نگه کند جان و جگر %~% غماز چو مشک آمد و طرار چو زر
PageV1P644
### || [genre: R]
# 1 سلطان ملک است در دل سلطان نور %~% هر روز کند به روی او سلطان سور
# 2 هرگز ندود برود بر سلطان زور %~% چشم بد خلق آرد از سلطان دور
PageV1P645
### || [genre: R]
# 1 چاه ز نخ تو ای دلارام پسر %~% بر آب ملاحتست و جویی تا سر
# 2 سیبت ز نخ و چهی بدان سیب اندر %~% در سیب شگفت نیست چاه ای دلبر
PageV1P646
### || [genre: R]
# 1 یک چشم تو گر تباه گشت ای دلبر %~% دلتنگ مشو انده بیهوده مخور
# 2 بسیار دو نرگس است ای جان پدر %~% بشکفته یکی از دو و نشکفته دگر
PageV1P647
### || [genre: R]
# 1 ای روی تو آفتاب و من نیلوفر %~% چون نیلوفر در آبم از دیده تر
# 2 تا تو نتابی چو آفتاب ای دلبر %~% نگشایم دیدگان و برنارم سر
PageV1P648
### || [genre: R]
# 1 آمد به وداعم آن نگار دلبر %~% گریان و زنان دو دست بر یکدیگر
# 2 پر خون رخش از زخم و رخ از گریه چو زر %~% بر لاله کامگار و بر لؤلؤی تر
PageV1P649
### || [genre: R]
# 1 ز اندیشه هجران و ز نادیدن یار %~% دل خون شد و دیده خون همی گرید زار
# 2 گویم ز غم فراق روزی صد بار %~% کاین عشق چه آفت است یارب زنهار
PageV1P650
### || [genre: R]
# 1 در عشق تو همچو ابر می گریم زار %~% وز درد چو برگ زرد دارم رخسار
# 2 از زردی روی و گریه ای طرفه نگار %~% در روی خزان دارم و در دیده بهار
PageV1P651
### || [genre: R]
# 1 ای پیل سوار خسرو شیر شکار %~% شیر فلک از نهیب تیغت تیمار
# 2 ز آن بازوی کار و پنجه تیغ گزار %~% یک زخم تو مرد و شیر را کرد چهار
PageV1P652
### || [genre: R]
# 1 پیوست فلک با من پیکار دگر %~% از یک غارم کشید در غار دگر
# 2 ای بر طاعت ز خلق در کار دگر %~% بنمای مرا جهان به یک بار دگر
PageV1P653
### || [genre: R]
# 1 این ابر چراست روز وشب چشم تو تر %~% وی فاخته زار چند نالی به سحر
# 2 ای لاله چرا جامه دریدی در بر %~% از یار جدایید چو مسعود مگر
PageV1P654
### || [genre: R]
# 1 اکنون که شدی به بتکده عاشق زار %~% پیش آر صلیب و زود بربند زنار
# 2 اکنون که همی قلندری جویی یار %~% مردانه بزی و از کسی باک مدار
PageV1P655
### || [genre: R]
# 1 مشکین کله تو گر شبست ای دلدار %~% خورشید در او چرا گرفته ست قرار
# 2 خیره ست در آن کله خرد را دیدار %~% دیدار بلی خیره بود در شب تار
PageV1P656
### || [genre: R]
# 1 نا رفته هنوز بوی شیرت ز شکر %~% خط را که به سوی عارضت داد گذر
# 2 همچون روش مورچه بر طرف قمر %~% بر روی نگار من خط آورد اثر
PageV1P657
### || [genre: R]
# 1 تا دیده ام آن روی چو خورشید انور %~% در آبم از این دو دیده چون نیلوفر
# 2 برداشته از آب چو نیلوفر سر %~% بر دیدن تو گشاده این دیده تر
PageV1P658
### || [genre: R]
# 1 اندیشه مکن به کارها در بسیار %~% کاندیشه بسیار بپیچاند کار
# 2 کاری که به رویت آید آسان بگزار %~% ور نتوانی به کاردانان بسپار
PageV1P659
### || [genre: R]
# 1 ای مهر تو چون چهار طبع اندر خور %~% وز پنج نماز شکر تو واجب تر
# 2 ای دشمن تو بمانده اندر ششدر %~% زیر قدمت باد سر هفت اختر
PageV1P660
### || [genre: R]
# 1 اندک اثر آبله بر دو رخ یار %~% گویی که به سوزنیست گل کرده نگار
# 2 یا همچو نم سحر در ایام بهار %~% خردک خردک چکیده بر گل هموار
PageV1P661
### || [genre: R]
# 1 در زندان تا کرد مرا گردون پیر %~% آن موی چو شیر گشت و آن رخ چو زریر
# 2 از پای درآورد مرا چرخ اثیر %~% ای دولت طاهر علی دستم گیر
PageV1P662
### || [genre: R]
# 1 سلطان ملک ای عزیز فرزند پدر %~% ای شاه پدر شیر کمربند پدر
# 2 شایسته و هشیار و هنرمند پدر %~% ای نازش و فخر نسل و پیوند پدر
PageV1P663
### || [genre: R]
# 1 چون پیرهنت گرفته ام تنگ به بر %~% بر نارم همچو دامن از پای تو سر
# 2 در گردن تو خورده دو دستم چنبر %~% انگشت چو خط روی در یکدیگر
PageV1P664
### || [genre: R]
# 1 از سنگم یا ز چیستم جان پدر %~% خود داند کس که کیستم جان پدر
# 2 تو مردی و من بزیستم جان پدر %~% بر مرگ تو خون گریستم جان پدر
PageV1P665
### || [genre: R]
# 1 بر مرگ تو چون نمویم ای جان پدر %~% رخساره به خون بشویم ای جان پدر
# 2 سامان خود از که جویم ای جان پدر %~% تیمار تو با که گویم ای جان پدر
PageV1P666
### || [genre: R]
# 1 می گویمت ای سعادت ای نیک پسر %~% در باب هنر کوش تو ای جان پدر
# 2 وین مایه بیندیش که از بهر هنر %~% بر تیغ گهی بینی و بر نیزه کمر
PageV1P667
### || [genre: R]
# 1 در غور فلک تعبیه ای ساخت چو ابر %~% بر هر شخ و که به حمله بر تاخت چو ابر
# 2 در چنگ چو آتشی سرافراخت چو ابر %~% هر کوه که بود پاک بگداخت چو ابر
PageV1P668
### || [genre: R]
# 1 گویی که هوا به زیر گردست امروز %~% با سرما خلق را نبردست امروز
# 2 دست من و پای من به دردست امروز %~% بفروز آتش که سخت سردست امروز
PageV1P669
### || [genre: R]
# 1 عشقت کشتم که غم درودم شب و روز %~% جان کاستم و رنج فزودم شب و روز
# 2 دل را به هوا بیازمودم شب و روز %~% بی دل بودم که بی تو بودم شب و روز
PageV1P670
### || [genre: R]
# 1 ای فقر بخاست روز بازار تو خیز %~% در کوکبه سپاه سالار آویز
# 2 ای نصرت دین بخیر بگشای نخیز %~% ای کفر زریر بوحلیم است گریز
PageV1P671
### || [genre: R]
# 1 ای شاه علا دولت ملک افروز %~% امروز نه پیداست خزان از نوروز
# 2 باز آمد تاریک شب از روشن روز %~% بر دشمن ملک باد بختت فیروز
PageV1P672
### || [genre: R]
# 1 چرخ از دم کون برنمی گردد باز %~% گاهیم به ناز دارد و گه به نیاز
# 2 کس نیست که از منش فرو گوید راز %~% کز ما بدگر کنده بروتی پرداز
PageV1P673
### || [genre: R]
# 1 خورشید رخا وصل تو جویم همه روز %~% چون سایه از آن در تک و پویم همه روز
# 2 از بس که دعای وصل گویم همه روز %~% بر خاک بود چو سایه رویم همه روز
PageV1P674
### || [genre: R]
# 1 ای سود و زیان عمر فرسوده بترس %~% در کار بدرمان تو بیهوده بترس
# 2 تا بوده شدی ز جان آلوده بترس %~% از بوده بیندیش وز نابوده بترس
PageV1P675
### || [genre: R]
# 1 ای یار چو صبر هیچ یاری مشناس %~% با فایده تر ز رفق کاری مشناس
# 2 دلجوی تر از شکر شکاری مشناس %~% بهتر ز سخن تو یادگاری مشناس
PageV1P676
### || [genre: R]
# 1 از بخشش دست من ز سیم و زر پرس %~% وز خوی خوشم ز مشک و از عنبر پرس
# 2 وز قوت بازوی من از خنجر پرس %~% وز هیبت من ز راه چالندر پرس
PageV1P677
### || [genre: R]
# 1 مسعود که بود سعد سلمان پدرش %~% اندر سمجی است چون سنگ درش
# 2 در حبس بیفزود بر آتش خطرش %~% عودی است که پیدا شد از آتش هنرش
PageV1P678
### || [genre: R]
# 1 مسعود که بود سعد سلمان پدرش %~% جاییست که از چرخ گذشته است سرش
# 2 آن باد چه گویی که سعادت پسرش %~% دارد خبرش که گوید او را خبرش
PageV1P679
### || [genre: R]
# 1 تا از من می جهی چو دود از آتش %~% چون دود بر آتشم من ای دلبر کش
# 2 با آن رخ دلفروز و زلف سرکش %~% خوش نیستی ای چو جهان ناخوش و خوش
PageV1P680
### || [genre: R]
# 1 معشوقه دلم به آتش انباشت چو شمع %~% بر رویم زرد گل بسی کاشت چو شمع
# 2 او خفت و مراز دور بگذاشت چو شمع %~% تا روز به یک سوختنم داشت چو شمع
PageV1P681
### || [genre: R]
# 1 آتش به سرم همی فرو ریزد عشق %~% دود از دل من همی برانگیزد عشق
# 2 با دلجویان همی نیامیزد عشق %~% گویی که ز جان من همی خیزد عشق
PageV1P682
### || [genre: R]
# 1 ای چرخ مدور خسیس بی باک %~% صد پیرهن وفای من کردی چاک
# 2 آزاده هر آنچه بود کردی تو هلاک %~% از گردش تو کنون چه ترسست و چه باک
PageV1P683
### || [genre: R]
# 1 گردون نکشد کمال مسعود ملک %~% شاهی نبود بسان مسعود ملک
# 2 شد دولت قهرمان مسعود ملک %~% سوگند خورم به جان مسعود ملک
PageV1P684
### || [genre: R]
# 1 من همت باز دارم و کبر پلنگ %~% ز آن روی مرا نشست کوه آمد و تنگ
# 2 روزی روزی گردهدم چرخ دو رنگ %~% بر پر تذرو غلطم و سینه رنگ
PageV1P685
### || [genre: R]
# 1 من چون دل لاله ام تو چون رنگ به رنگ %~% از من تو چرا باز همی داری چنگ
# 2 ماننده برگ لاله زود ای سرهنگ %~% همچون دل لاله در برم گیری تنگ
PageV1P686
### || [genre: R]
# 1 ای بدر شده من از غمان تو هلال %~% ای صورت حسن من ز عشق تو خیال
# 2 گر هیچ مدار دست دهد با تو وصال %~% بر فرق فلک نشینم از عز و جلال
PageV1P687
### || [genre: R]
# 1 ای کلک ملک وصف تو گویم همه سال %~% وز طبع گل مدح تو بویم همه سال
# 2 سرخ است به دولت تو رویم همه سال %~% روزی ز خدای وز تو جویم همه سال
PageV1P688
### || [genre: R]
# 1 عیبم که ز من زمانی ای مشکین خال %~% عارم که نخواهی که کنم با تو وصال
# 2 عودم که کنی مرا به آتش بی هال %~% عیدم که به من قصد کنی سال به سال
PageV1P689
### || [genre: R]
# 1 دل می ندهد که از تو بردارم دل %~% یا تا به کسی کم از تو بگذارم دل
# 2 دانی چه کنم گم شده انگارم دل %~% بگریزم و در پیش تو بسپارم دل
PageV1P690
### || [genre: R]
# 1 آن دل که نخواستت چه نامست آن دل %~% نه از در پرسش و سلامست آن دل
# 2 دیوانه و ابله تمامست آن دل %~% بیزارم از آن دل و کدامست آن دل
PageV1P691
### || [genre: R]
# 1 سرما چون شد ز دست صحرا شد گل %~% در چادر سبز کار پیدا شد گل
# 2 بسیار همی خندد رعنا شد گل %~% نه نه که چو روی دوست زیبا شد گل
PageV1P692
### || [genre: R]
# 1 رویت بر من چنان که گل بر بلبل %~% من بر رویت چنان که بلبل بر گل
# 2 عشقت بر من چنان که غل بر صلصل %~% من بر عشقت چنان که صلصل بر غل
PageV1P693
### || [genre: R]
# 1 نامد به کف آن زلف سمن مال به مال %~% می رقص کند بر آن رخ از خال به خال
# 2 ای چون گل نو که بینمت سال به سال %~% گردیده چو روزگار از حال به حال
PageV1P694
### || [genre: R]
# 1 بنگر که ز شاخ می چه گوید صلصل %~% بفسردمی و گشت به باغ اندر گل
# 2 بنگر که چه پاسخ آرد او را بلبل %~% بگداخت گل و گشت به جام اندر مل
PageV1P695
### || [genre: R]
# 1 چون روی بتان گشت به باغ اندر گل %~% چون آب حیات شد به جام اندر مل
# 2 در هر چمنی خاست ز بلبل غلغل %~% بر گل می نوش بر نوای بلبل
PageV1P696
### || [genre: R]
# 1 خامش نشود همی ز غلغل بلبل %~% بشنو که خوش آیدت ز بلبل غلغل
# 2 ای دو لب تو گل و دو رخسار تو گل %~% مل ده بر گل که خوش بود بر گل مل
PageV1P697
### || [genre: R]
# 1 من ادهمم از خون دل ابرش گردم %~% پس طرفه نمانم که منقش گردم
# 2 در آتش از آب دیدگان خوش گردم %~% من انگشتم بدم که آتش گردم
PageV1P698
### || [genre: R]
# 1 در دولت شاه چون قوی شد رایم %~% گفتم که رکاب را ز زر فرمایم
# 2 زر گفت مرا که من تو را کی شایم %~% آمد آهن گرفت هر دو پایم
PageV1P699
### || [genre: R]
# 1 غمهای تو از راندن خونها کارم %~% خود نیست چرا راندن خونها کارم
# 2 در دیده من از مرگ تو خونها دارم %~% بر مرگ تو با به مرگ خونها بارم
PageV1P700
### || [genre: R]
# 1 هر چند که این بند ز پای افکندم %~% دانم که بود بند چنین یک چندم
# 2 دربند هر آنچه می دهد خرسندم %~% کاین نعمت ها نبود پیش از بندم
PageV1P701
### || [genre: R]
# 1 من در عدم از جود تو موجود شدم %~% در دولت تو بر سر مقصود شدم
# 2 مسعود نبودم از تو مسعود شدم %~% در حبس چنان شدم که محسود شدم
PageV1P702
### || [genre: R]
# 1 ای طبع بده ور ندهی بستانم %~% آن مایه که گرد کرده ای من دانم
# 2 ای آتش اندیشه چو من درمانم %~% اندر تو زنم گر نبری فرمانم
PageV1P703
### || [genre: R]
# 1 ای غمزه تو کشفته بنیاد دلم %~% کم زادی و مهر تست همزاد دلم
# 2 از تو به فلک رسیده فریاد دلم %~% بیچاره دلم گر نکنی یاد دلم
PageV1P704
### || [genre: R]
# 1 ای طبع چو آتش از تو بس خوشنودم %~% کاندر فکرت همی نمایی دودم
# 2 چون نیست زمانه تمامت سودم %~% ارجو که به کام دل رسانی زودم
PageV1P705
### || [genre: R]
# 1 گر من برم از مردم بد سازم برم %~% فرجام ببینم و به آغاز برم
# 2 هر کس که به من دژم دژم پیوندد %~% بنگر که چه پاره پاره زو باز برم
PageV1P706
### || [genre: R]
# 1 جان و دل و دین به وصلت ای مهر صنم %~% عهدی بسته ست و اینت عهدی محکم
# 2 هجرت چو به صافی کشد اندر عالم %~% دانی چه زنند این دو سه هم مشت به هم
PageV1P707
### || [genre: R]
# 1 ای زرین نام لعبت سیم اندام %~% زر تو و سیم تو نه پخته ست و نه خام
# 2 در کس منگر به بی نیازی بخرام %~% زیرا که توانگری به اندام و به نام
PageV1P708
### || [genre: R]
# 1 تن کوبم و سرپیچم و بر روی زنم %~% آماده درد و رنج و اندوه منم
# 2 نه ریزم و نه گدازم و نه شکنم %~% فولاد رخ و سنگ سر و روی تنم
PageV1P709
### || [genre: R]
# 1 جان هر ساعت ز کار زاری دهدم %~% هر روز زمانه بیش کاری دهدم
# 2 از بخت گلی خواهم و خاری دهدم %~% باشد روزی که روزگاری دهدم
PageV1P710
### || [genre: R]
# 1 من دوش که از هجر تو در تاب شدم %~% جان تو که گر چو شمع در خواب شدم
# 2 از دیده و دل در آتش و آب شدم %~% بر جام چو بر آینه سیماب شدم
PageV1P711
### || [genre: R]
# 1 تا کی غم یار و درد فرزند کشم %~% بیمار فراق خویش و پیوند کشم
# 2 تا چشم گشاده ام همی بند کشم %~% ای چرخ فلک محنت تو چند کشم
PageV1P712
### || [genre: R]
# 1 هر روز همی فلک به تیری زندم %~% پیراهن در سیاه قیری زندم
# 2 وین بخت همی همچو اسیری زندم %~% از وی سپری خواهم تیری زندم
PageV1P713
### || [genre: R]
# 1 گفتم که تو بی وفایی ای نامردم %~% من مردم و تو کجایی ای نامردم
# 2 خس دوست چو کهربایی ای نامردم %~% زان با چو منی نپایی ای نامردم
PageV1P714
### || [genre: R]
# 1 ای فاخته دل چو من به رویت نگرم %~% زیبایی طاوس به بازی شمرم
# 2 با خنده کبک چون درایی ز درم %~% دل همچو کبوتری بپرد ز برم
PageV1P715
### || [genre: R]
# 1 بر بسته شد از بستن ماتم دستم %~% امروز نگویند که من خود هستم
# 2 از بیم و امید شادی و غم رستم %~% برداشتم از جهان دل و بنشستم
PageV1P716
### || [genre: R]
# 1 سروی خواهم ز چرخ داری زندم %~% گر گویم کاین مراست آری زندم
# 2 خواهم که گلی چینم خاری زندم %~% از آهن مار کرده باری زندم
PageV1P717
### || [genre: R]
# 1 همچون قلمم ز بیخ کندی به ستم %~% کردیم نوان و لاغر و زرد و دژم
# 2 وانگاه فرو بردیم ای شهره صنم %~% در آب سیاه و گل تیره چو قلم
PageV1P718
### || [genre: R]
# 1 چون پیش دل از هجر تو هنگامه نهم %~% پروین سرشک دیده بر خامه نهم
# 2 برنامه تو چو دست بر خامه نهم %~% خواهم که دل اندر شکن نامه نهم
PageV1P719
### || [genre: R]
# 1 ای سرو سپاه خسرو ای ماه حشم %~% یک جرعه اگر از می وصلت بچشم
# 2 از خط تو چون قلم همی سرنکشم %~% بر آتش تیمار تو چون عود خوشم
PageV1P720
### || [genre: R]
# 1 ای کرده مرا به عشق گمراه تمام %~% بر نایدم از ضعف همی آه تمام
# 2 ای سرو گل اندام من ای ماه تمام %~% پیرم کردی نگشته یک ماه تمام
PageV1P721
### || [genre: R]
# 1 جستم از توبه بی زبانی جستم %~% جستم ز غمت چو خیزرانی جستم
# 2 از پیش فراق تو به جانی جستم %~% الحق ز تو چون برایگانی جستم
PageV1P722
### || [genre: R]
# 1 شب زار به جای بستر آتش ریزم %~% چون خاکستر به روز از آتش خیزم
# 2 هر گه که کند عشق تو آتش تیزم %~% از درد چو شمع بر سر آتش بیزم
PageV1P723
### || [genre: R]
# 1 گفتم کایندل به داغ نام تو کنم %~% گویی که دو دیده جای گام تو کنم
# 2 دیدم که اگر کار به کام تو کنم %~% جان در سر کار یک سلام تو کنم
PageV1P724
### || [genre: R]
# 1 ای چرخ ز هر گزند رنج تو کشم %~% با جان و دل نژند رنج تو کشم
# 2 در تنگی حبس و بند رنج تو کشم %~% یک بار بگو که چند رنج تو کشم
PageV1P725
### || [genre: R]
# 1 وصف لب رنگین تو از دل جویم %~% در آرزوی زلف تو سنبل بویم
# 2 تا پر خون شد ز دیده چون گل رویم %~% وصف تو همه روز به بلبل گویم
PageV1P726
### || [genre: R]
# 1 چون از گل روی تو بهاری رسدم %~% از درگه هجر تو سواری رسدم
# 2 در وصل تو چون دست نگاری رسدم %~% در دیده ز غمزه تو خاری رسدم
PageV1P727
### || [genre: R]
# 1 تا چنگ به مهر آن دلارام زدم %~% هر دم که زدم همه به ناکام زدم
# 2 بر درگه عشق تو کنون نامزدم %~% اینک علم وفات بر بام زدم
PageV1P728
### || [genre: R]
# 1 بر آتش اگر بی تو نخفتم خفتم %~% با انده اگر بی تو نجفتم جفتم
# 2 صبری که ز دل همی نرفتم رفتم %~% این که همه هر چه می نگفتم گفتم
PageV1P729
### || [genre: R]
# 1 کوهی که بر او بلا ببارند منم %~% تیغی که به دست غم سپارند منم
# 2 شیری که برون نمی گذارند منم %~% خواری که نکو نگاه دارند منم
PageV1P730
### || [genre: R]
# 1 امروز ز هر دوست گزندی دارم %~% واندر هر کنج دردمندی دارم
# 2 در هر نفسی ز چرخ پندی دارم %~% در پای کسان چو پیل بندی دارم
PageV1P731
### || [genre: R]
# 1 از عشق تو در چشم خرد میل زدم %~% پس دست به تسبیح و به تهلیل زدم
# 2 بر فرقت تو چو طبل تحویل زدم %~% من دست به جای جامه بر نیل زدم
PageV1P732
### || [genre: R]
# 1 بونصر من ار عاشق ایام توام %~% از چرخ همیشه طالب کام توام
# 2 چون نام خودم از تو و با نام توام %~% خود روی نیم نهال انعام توام
PageV1P733
### || [genre: R]
# 1 گفتم شکرت به خلق کیهان گویم %~% چون تنهایم همی به یزدان گویم
# 2 تا جان دارم شکر تو از جان گویم %~% تا بازپسین نفس همه آن گویم
PageV1P734
### || [genre: R]
# 1 جز در غم عشق تو سفر می نکنم %~% جز بر سر کهسار گذر می نکنم
# 2 در عشق تو جز به جان خطر می نکنم %~% گر من زاغم چرا حذر می نکنم
PageV1P735
### || [genre: R]
# 1 من به الم ای صنم گرفتار نیم %~% ور می باشم به رنج و پندار نیم
# 2 یارست مرا غم تو بی یار نیم %~% جان می کنم از هجر تو بیکار نیم
PageV1P736
### || [genre: R]
# 1 گر تیز به روی خوب تو درنگرم %~% ترسم که ز دست خصم تو جان نبرم
# 2 در عشق دم شیر عرین می سپرم %~% در جمله نگه کن که چه دیوانه سرم
PageV1P737
### || [genre: R]
# 1 هر یک چندی به قلعه ای آرندم %~% اندر سمجی کنند و بسپارندم
# 2 شیرم که به دشت و بیشه نگذارندم %~% پیلم که به زنجیر گران دارندم
PageV1P738
### || [genre: R]
# 1 صالح دل اگر به جای جامه بدرم %~% شاید که همی خون شود از غم جگرم
# 2 در دیده من از مرگ تو خونها دارم %~% بر مرگ تو تا به مرگ خونها بخورم
PageV1P739
### || [genre: R]
# 1 بر روی تو مهربان و دلسوز منم %~% پیش تو به مهرگان و نوروز منم
# 2 بر لشگر هجران تو پیروز منم %~% سر دفتر عاشقان امروز منم
PageV1P740
### || [genre: R]
# 1 گنجی که ز پیش آن بجستند منم %~% کوهی که به غم فرو شکستند منم
# 2 پیلی که به زخمیش بخستند منم %~% شیری که به بازیش ببستند منم
PageV1P741
### || [genre: R]
# 1 نه از همه خلق حق گزاری دارم %~% نه نیز به حبس غمگساری دارم
# 2 از آهن بر دو پای ماری دارم %~% ناخوش عمری و روزگاری دارم
PageV1P742
### || [genre: R]
# 1 گر حور بود بدان که نازش نکشم %~% کوته کنم این قصه درازش نکشم
# 2 آن کز من باز شد فرازش نکشم %~% وآن کو ماند فراز بازش نکشم
PageV1P743
### || [genre: R]
# 1 از آتش دل همیشه اندر تابم %~% وز اشک دو دیده غرقه اندر آبم
# 2 در آتش و آب خواب شب کی یابم %~% ترسم چو چراغ مرگ باشد خوابم
PageV1P744
### || [genre: R]
# 1 ای دشمن و دوست مر تو را یک عالم %~% خاری و گلی با من و با یک عالم
# 2 در بسته به تو مهر و وفا یک عالم %~% مانده ز تو در خوف و رجا یک عالم
PageV1P745
### || [genre: R]
# 1 هرگه که به پیراهن تو درنگرم %~% از رشک و حسد پیرهن خود بدرم
# 2 از جامه بهرمان تو رشک برم %~% کو بربر تست و بر برت نیست برم
PageV1P746
### || [genre: R]
# 1 دلخسته چشم ناوک انداز توام %~% جان بسته چنگ بلبل آواز توام
# 2 مولا و غلام کشی و ناز توام %~% من رنجه ز موی بند غماز توام
PageV1P747
### || [genre: R]
# 1 در خواب گه از دل به شب آتش بیزم %~% چون خاکستر هر روز ز آتش خیزم
# 2 هر گه که کند عشق تو آتش تیزم %~% چون شمع ز درد بر سر آتش ریزم
PageV1P748
### || [genre: R]
# 1 شب ز انده تو همی نیاید خوابم %~% بر جامه ز غم چو گوی در طبطابم
# 2 من گاه در آتش و گه اندر آبم %~% سنگم که به من هر چه رسد در یابم
PageV1P749
### || [genre: R]
# 1 دانم که ز چرخ بخش بیرون نکنم %~% پس شاید اگر ز رنج دل خون نکنم
# 2 در خوش دارم طمع دگرگون نکنم %~% چون صبر ضرورتست پس چون نکنم
PageV1P750
### || [genre: R]
# 1 من دوش که از هجر تو در تاب شدم %~% جان تو که گر چو شمع در خواب شدم
# 2 از دیده و دل در آتش و آب شدم %~% بر جام چو بر آینه سیماب شدم
PageV1P751
### || [genre: R]
# 1 از بند رحم ببند مهد افتادم %~% پس برد به زندان ادب استادم
# 2 اکنون شه شرق بند و زندان دادم %~% گویی ز برای بند و زندان زادم
PageV1P752
### || [genre: R]
# 1 شه پندارد که ما خردمندانیم %~% یا قلعه گشایان و عدو بندانیم
# 2 نه نه شاها که ما همه زندانیم %~% نرد فلک و آبکش زندانیم
PageV1P753
### || [genre: R]
# 1 در آرزوی بوی گل نوروزم %~% در حسرت آن نگار عالم سوزم
# 2 از شمع سه گونه کارآموزم %~% می گریم و می گدازم و می سوزم
PageV1P754
### || [genre: R]
# 1 لرزان ز بلا چو برگ داند یارم %~% وآنگاه همی به برگ خواند کارم
# 2 اشگی که همه تگرگ راند بارم %~% عمری که همی به مرگ ماند دارم
PageV1P755
### || [genre: R]
# 1 تا روز همه شب از هوس بیدارم %~% تا شب همه روز در غم و تیمارم
# 2 یارب تو نکو کن که تبه شد کارم %~% دانم که کنی اگر چه بد کردارم
PageV1P756
### || [genre: R]
# 1 بر دیده خیال دوست بنگاشته ام %~% دیدار بر آن خیال بگماشته ام
# 2 هر مرحله ای که رخت برداشته ام %~% صد حوض ز آب دیده بگذاشته ام
PageV1P757
### || [genre: R]
# 1 امروز در این حبس من آن ممتحنم %~% کز خواری کس گوش ندارد سخنم
# 2 در چندین سنگها در این که که منم %~% از بی سنگی گوز به دندان شکنم
PageV1P758
### || [genre: R]
# 1 از دل بدم آتشی برانگیخته ام %~% وز دیده به جای آب خون ریخته ام
# 2 با عشق تو جان و دل درآمیخته ام %~% نتوان جستن که محکم آویخته ام
PageV1P759
### || [genre: R]
# 1 عمری بدو کف دو رخ نگارا خستم %~% نومیدی جان به درد دل در بستم
# 2 اکنون ز نشاط وصل تو برجستم %~% از پای درافتم ار نگیری دستم
PageV1P760
### || [genre: R]
# 1 گفتی خبرت کنم کسی بفرستم %~% با دل گفتم ز انده دل رستم
# 2 من دل همه بر وعده خوبت بستم %~% شادم کن اگر سزای شادی هستم
PageV1P761
### || [genre: R]
# 1 آن مرد که در سخن جهانیست منم %~% آن گوهر قیمتی که کانیست منم
# 2 آن تن که سرشته از روانیست منم %~% آن گو که سرا پای زبانیست منم
PageV1P762
### || [genre: R]
# 1 هر جای که آتش نبردیست منم %~% بر هر طرفی که تیره گردیست منم
# 2 آن شیر که در صورت مردیست منم %~% پس چون که به هر جای که دردیست منم
PageV1P763
### || [genre: R]
# 1 هر جا که ز فضل پیشگاهی است منم %~% و آن کو یک تن شها سپاهی است منم
# 2 گر دعوی ملک را گواهی است منم %~% گر بر سخن از قیاس شاهی است منم
PageV1P764
### || [genre: R]
# 1 با ناله همی چو ابر بهمن گریم %~% هر لحظه همی هزار دامن گریم
# 2 با روشن دل تیره شبان من گریم %~% چون شمع ز دل ز دیده بر تن گریم
PageV1P765
### || [genre: R]
# 1 از بلبل نالنده تر و زارترم %~% وز زرد گل ای نگار بیمارترم
# 2 از شاخ شکوفه سرنگون سازترم %~% وز نرگس نوشکفته بیمارترم
PageV1P766
### || [genre: R]
# 1 روزان و شبان در آن غم و تیمارم %~% کاسرار تو را چگونه پنهان دارم
# 2 دل خون شد و خون ز دیدگان می بارم %~% بینند ز خون دل همه اسرارم
PageV1P767
### || [genre: R]
# 1 ای جان جهان تا خبرت یافته ام %~% دل را همه در رهگذرت یافته ام
# 2 پنداری بی درد سرت یافته ام %~% نه نه که به خون جگرت یافته ام
PageV1P768
### || [genre: R]
# 1 از خود به تو من بتا گمانها دارم %~% وز کرده خویش داستانها دارم
# 2 اندر سر صحبت تو جانها دارم %~% بر مایه عشق تو زیانها دارم
PageV1P769
### || [genre: R]
# 1 سیراب گلابی تو بر آتش خارم %~% دو دست دمم که جز به آتش نارم
# 2 نشگفت ز بس که در دل آتش دارم %~% کز دیده چو شمع اشک آتش بارم
PageV1P770
### || [genre: R]
# 1 از هر چه بگفته اند پندی دارم %~% وز هر چه بگفته ام گزندی دارم
# 2 گه بر گردن چو سگ کلندی دارم %~% بر پای گهی چو پیل بندی دارم
PageV1P771
### || [genre: R]
# 1 من بستر برف و بالش یخ دارم %~% خاکستر و یخ پیشگه و بخ دارم
# 2 چون زاغ همه نشست بر شخ دارم %~% در یکدو گز آب ریزو مطبخ دارم
PageV1P772
### || [genre: R]
# 1 در تاریکی ز بس که می بنشینم %~% در روز چو شب پرک همی بد بینم
# 2 باشد چو شب ار خوابگهی بگزینم %~% از پهلو و دست بستر و بالینم
PageV1P773
### || [genre: R]
# 1 آنم که اگر به خلد جایی سازم %~% حورالعین را کشید باید نازم
# 2 رضوان سبک ار پیش نیاید بازم %~% بر تابم روی و سوی دوزخ تازم
PageV1P774
### || [genre: R]
# 1 هر گه که تو را به رهگذاری بینم %~% از سایه ت بر زمین نگاری بینم
# 2 از رشگ دلم چو کفته ناری بینم %~% گر با تو جز از سایه ت یاری بینم
PageV1P775
### || [genre: R]
# 1 دیده همه شب ز خواب خوش بردوزم %~% بر تن گریم چو شمع و از دل سوزم
# 2 از آرزوی خیال جان افروزم %~% در آرزوی خواب شبی تا روزم
PageV1P776
### || [genre: R]
# 1 با خود گفتم که من عیال تو شدم %~% او گفت که من ضامن مال تو شدم
# 2 ای آن که ثناگوی کمال تو شدم %~% بیشم نکنند چون نهال تو شدم
PageV1P777
### || [genre: R]
# 1 آنکو گوید هست قضا تیشه من %~% یک شاخ نتابد زدن از بیشه من
# 2 اندیشه شده ست از جهان پیشه من %~% کس را نبود طاقت اندیشه من
PageV1P778
### || [genre: R]
# 1 تا خسته دل مرا بریده ست ز تن %~% دارم گله هاش را چو شمشیر سخن
# 2 لیکن چکنم گفت نمی یارم من %~% کان پسته دهن کرد مرا بسته دهن
PageV1P779
### || [genre: R]
# 1 در سمجی چون توانم آرامیدن %~% کز تنگی آن نمی توان خسبیدن
# 2 یارب که همی به چشم خواهم دیدن %~% جایی که در او فراخ بتوان دیدن
PageV1P780
### || [genre: R]
# 1 هر شب که تو را نبینم ای شاخ سمن %~% خواهم که مرا کفن بود پیراهن
# 2 آن روز که دیدار تو را بینم من %~% از شادی وصل دیده خواهم همه تن
PageV1P781
### || [genre: R]
# 1 چون گل ز غمت دریده ام پیراهن %~% چون لاله بیالوده ام از خون رخ و تن
# 2 چون شاخ بنفشه سرنگون باشم من %~% ترسم که بسی عمر نیابم چو سمن
PageV1P782
### || [genre: R]
# 1 سر کردمت ای نگار چون تو سر من %~% گه گه به سخن چرب کنی بی روغن
# 2 وین نیست عجب ای صنم پسته دهن %~% گر پسته دهن بود همه چرب سخن
PageV1P783
### || [genre: R]
# 1 چنگم به چهار شاخ زد پیراهن %~% چنگست مگر چهار شاخ از آهن
# 2 در اشک چهار شاخ آن شاخ سمن %~% شد باز چهار شاخ کفته رخ من
PageV1P784
### || [genre: R]
# 1 چون دانش بود مهربان دایه من %~% از فخر و شرف زد همه پیرایه من
# 2 از مایه من بلند شد پایه من %~% من دریا ام کم نشود مایه من
PageV1P785
### || [genre: R]
# 1 چشم و دهن آن صنم لاله رخان %~% از پسته و بادام کشیده ست نشان
# 2 از بس تنگی که دارد این چشم و دهان %~% نه گریه در این گنجد نه خنده در آن
PageV1P786
### || [genre: R]
# 1 با کس غم تو بیش نخواهم گفتم %~% وین در دو دیده هم نخواهم سفتن
# 2 مهر تو ز دل پاک بخواهم رفتن %~% بر بستر صبر خوش بخواهم خفتن
PageV1P787
### || [genre: R]
# 1 این دیبه دو روی به کلک دو زبان %~% پرداخته شد به قوت خاطر و جان
# 2 بستانش به نام ایزد ای باد وزان %~% لوهور به نزد خواجه بونصر رسان
PageV1P788
### || [genre: R]
# 1 تا نسبت کرد اخوت شعر به من %~% می فخر کند ابوت شعر به من
# 2 بفزود چو کوه قوت شعر به من %~% شد ختم دگر نبوت شعر به من
PageV1P789
### || [genre: R]
# 1 آنکو دارد چو سیم و شر لب و تن %~% آمیخت همی چو شیر و شکر با من
# 2 ناگه برمید و درچد از من دامن %~% بگریخت ز من چنانکه آب از روغن
PageV1P790
### || [genre: R]
# 1 از چشم من ار سرشک بتوان رفتن %~% بس در گرانمایه که بتوان سفتن
# 2 ور بی تو بود هیچ به نتوان خفتن %~% کاری باشد چنانکه نتوان گفتن
PageV1P791
### || [genre: R]
# 1 از کفر کشد زریر شیبانی کین %~% آباد کند زریر شیبانی دین
# 2 بر چرخ نهد زریر شیبانی زین %~% این مرتبت زریر شیبانی بین
PageV1P792
### || [genre: R]
# 1 ای برتر من کرده هزاران احسان %~% یک سعی کن و مرا ز زندان برهان
# 2 لیکن ز آنسان گرم نداری پس از آن %~% والله که مرا آرزو آید زندان
PageV1P793
### || [genre: R]
# 1 در خدمت طاهر علی بارم جان %~% کز خدمت طاهر علی دارم جان
# 2 هر صبحدمی روان نهم بر کف دست %~% در خدمت طاهر علی آرم جان
PageV1P794
### || [genre: R]
# 1 ایزد که همی کرد مرکب تن و جان %~% در هر عضوی مصلحتی کرد نهان
# 2 گر مفسدیی ندیده بودی به زبان %~% محبوس نکردیش به زندان دهان
PageV1P795
### || [genre: R]
# 1 ای پای برنجن من ای بند گران %~% هستم ز تو روزان و شبان جامه دران
# 2 گریان گریان در تو بزاری نگران %~% کاین محنت من نخواهد آمد به کران
PageV1P796
### || [genre: R]
# 1 چون قمری زار زار می نالم من %~% چون بلبل آلوده به خون پیراهن
# 2 چون طوطی بر وصف تو بگشاده دهن %~% چون فاخته طوق عشقت اندر گردن
PageV1P797
### || [genre: R]
# 1 ای شاه به بیشه عزم ناگاهان کن %~% یک چند کنون شکار بدخواهان کن
# 2 شیر ار نبود قصد سوی شاهان کن %~% مر شیران را طعمه روباهان کن
PageV1P798
### || [genre: R]
# 1 زنده به تو مانده ام من ای جان جهان %~% زیرا که بدیده ام به تیمار تو جان
# 2 هر جا که موافقت درآید به میان %~% صد سال توان زیست به یک جا آسان
PageV1P799
### || [genre: R]
# 1 انده چه خورم چراست اندر خوردن %~% گر هست ز کرباس مرا پیراهن
# 2 کز نیش خسک دارم در زندان من %~% پوشیده به بهرمان همه جامه و تن
PageV1P800
### || [genre: R]
# 1 صد بار به نیکی هنرم کرد ضمان %~% یک دعوی را از تو ندیدم برهان
# 2 این بس نبود شگفت زیرا به جهان %~% کردار گران شده است و گفتار ارزان
PageV1P801
### || [genre: R]
# 1 گر خسته شوم ز تیر پیکار تو من %~% آهی نکنم ز بیم آزار تو من
# 2 از بیم سر غمزه چون خار تو من %~% خندان میرم چو گل به دیدار تو من
PageV1P802
### || [genre: R]
# 1 نه روزم هیزم است و نه شب روغن %~% زین هر دو بفرسود مرا دیده و تن
# 2 در حبس شدم به مهر و مه قانع من %~% کاین روزم گرم دارد آن شب روشن
PageV1P803
### || [genre: R]
# 1 ای روز مرا جز شب دیجور مدان %~% امروز چو من ز خلق رنجور مدان
# 2 ای روز دلم روز مرا نور مدان %~% گر تو دوری ز من غمت دور مدان
PageV1P804
### || [genre: R]
# 1 کس را چو بنفشه سر فرو نارم من %~% شیرم ننهم هیچ کسی را گردن
# 2 چون نار غم ار خون کندم دل به سخن %~% نگشایم پیش خلق چون پسته دهن
PageV1P805
### || [genre: R]
# 1 از چنگ قضا همی چو نتوان جستن %~% با چرخ چه معنی است جدل پیوستن
# 2 چه سود کند جز که همه دل بستن %~% تا روز چه زاید این شب آبستن
PageV1P806
### || [genre: R]
# 1 گردنده چو روز نوبهاری با من %~% از خشم دل آکنده چو ناری بر من
# 2 چون کلک سر خویش دو داری با من %~% ای نرم چو گل تیز چو خاری با من
PageV1P807
### || [genre: R]
# 1 ای چون گل نوشکفته بر طرف چمن %~% گلبوی شود ز نام خوب تو دهن
# 2 گر گل با خار باشد ای سیمین تن %~% چون گل بر تست و خار در دیده من
PageV1P808
### || [genre: R]
# 1 چرخم چو بخواست کشت بی هیچ گمان %~% جاه تو به زندگانیم کرد ضمان
# 2 گویم همه شب ز شام تا صبحدمان %~% ای دولت طاهر علی باقی مان
PageV1P809
### || [genre: R]
# 1 امروز منم تفته دل و رفته روان %~% تلخم شده زندگانی اندر زندان
# 2 وآنچ انده کرد مر مرا بر دل و جان %~% بر شیران کرد ضرب سلطان جهان
PageV1P810
### || [genre: R]
# 1 بگشای چو گل به وعده راست دهن %~% ور نه ز تو چون لاله کنم پیراهن
# 2 دعوی دلست با توام بند مزن %~% وآنک در حکم عشق و اینک تو و من
PageV1P811
### || [genre: R]
# 1 مشک از سر زلفین تو بویم پس ازین %~% گرد در تو بدیده پویم پس از این
# 2 پیوسته رضای تو بجویم پس ازین %~% جز با تو حدیث کس نگویم پس ازین
PageV1P812
### || [genre: R]
# 1 زاری و دعا کن به سحرگاه ای تن %~% توفیق و سداد و راستی خواه ای تن
# 2 گر کژ بروی به خدمت شاه ای تن %~% برخورداری مبادت از چاه ای تن
PageV1P813
### || [genre: R]
# 1 دیدی که غلام داشتم چندان من %~% پرورده ز خون دل چو فرزندان من
# 2 در جمله از آن همه هنرمندان من %~% تنها ماندم چو غول در زندان من
PageV1P814
### || [genre: R]
# 1 روزم تیره ست از آن رخ مهوش تو %~% عیشم تلخست از آن لبان خوش تو
# 2 هستم صنما تا بشدم از کش تو %~% دلخسته تر از گوهر گوهر کش تو
PageV1P815
### || [genre: R]
# 1 دل بست شود چو سرفرازد با تو %~% تن بگدازد که در گدازد با تو
# 2 بی ساز شود هر که بسازد با تو %~% نا باخته باید آنکه بازد با تو
PageV1P816
### || [genre: R]
# 1 آنی که بری دست نیازد با تو %~% در خوبی همعنان که بتازد با تو
# 2 خون گردد خون چو دل بسازد با تو %~% جز جانبازی عشق نبازد با تو
PageV1P817
### || [genre: R]
# 1 هر جان که بود برتر از آن باشی تو %~% بخریده امت به جان گران باشی تو
# 2 هر جای مرا به جای جان باشی تو %~% ای دوست به جان نه رایگان باشی تو
PageV1P818
### || [genre: R]
# 1 نورست ای ماه حسن سرمایه تو %~% پیرایه تو پست کند پایه تو
# 2 ابرست غبار بر تو پیرایه تو %~% پیرایه چه بندد به تو بر دایه تو
PageV1P819
### || [genre: R]
# 1 ای نای تو را نقل و می روشن کو %~% با تو طرب طبع و نشاط تن کو
# 2 گر تو نایی لحن خوشت با من کو %~% چون نای تو را دریچه و روزن کو
PageV1P820
### || [genre: R]
# 1 ای شاه بترس از آنکه پرسند از تو %~% جایی که تو دانی که نترسند از تو
# 2 خرسند نه ای به پادشاهی ز خدای %~% پس چون باشم به بند خرسند از تو
PageV1P821
### || [genre: R]
# 1 سلطان ملک اقبال عنان داد به تو %~% درهای نشاط شاه بگشاد به تو
# 2 گشته ست زمانه نیک دلشاد به تو %~% تا حشر زمانه همچنین باد به تو
PageV1P822
### || [genre: R]
# 1 صالح پس ازین طرب نباید بی تو %~% شاید که ز دل طرب نزاید بی تو
# 2 جان در تن من بیش نپاید بی تو %~% خود جان پس ازین کار نیاد بی تو
PageV1P823
### || [genre: R]
# 1 ای شمع شدم به عشق پروانه تو %~% خوانند مرا به شهر دیوانه تو
# 2 امروز منم ز خویش و بیگانه تو %~% تن تافته چون رشته یکدانه تو
PageV1P824
### || [genre: R]
# 1 ای نای ندیده ام دلی شاد از تو %~% نایی تو ولیکن نرهد باد از تو
# 2 جز ناله مرا چو نای نگشاد از تو %~% ای نای مرا چو نای فریاد از تو
PageV1P825
### || [genre: R]
# 1 مادر که مرا بزاد زاد از پی تو %~% هم ایزد که جان داد داد از پی تو
# 2 گر نیستم ای نگار شاد از پی تو %~% خون شمع دلم تافته باد از پی تو
PageV1P826
### || [genre: R]
# 1 هرگز نرسد به لطف در مهر چو تو %~% بت را نبود حلاوت چهر چو تو
# 2 در حسن نزائید مه و مهر چو تو %~% ای مهر ندیده اند بد مهر چو تو
PageV1P827
### || [genre: R]
# 1 خوردم همه زهر عشق تو شکر کو %~% دیدم بتر هوای تو بهتر کو
# 2 گر شاخ هوای تو نرفتم بر کو %~% در تاریکی سکندرم گوهر کو
PageV1P828
### || [genre: R]
# 1 روی و بر من تا بشدم از بر تو %~% زردست و کبودست به جان و سر تو
# 2 زیرا که در آرزوی روی و بر تو %~% این پیرهن تو گشت و آن معجر تو
PageV1P829
### || [genre: R]
# 1 از کوفتن پای تو و گشتن تو %~% لعبی است هر اندام تو را بر تن تو
# 2 ماهی تو از جیب تو تا دامن تو %~% چون چرخ همی گردد پیرامن تو
PageV1P830
### || [genre: R]
# 1 با من به میان رسول باید با تو %~% خورشید نخواهم که برآید با تو
# 2 آیی بر من سایه نیاید با تو %~% شاید همه خلق و من نشاید با تو
PageV1P831
### || [genre: R]
# 1 ای ملک به دولت تو دارا گشته %~% وز عدل تو دهر پیر برنا گشته
# 2 شمشیر تو قهرمان اعدا گشته %~% در جمله تو را ملک مهیا گشته
PageV1P832
### || [genre: R]
# 1 آنی که ز فالها همه فال تو به %~% هر سال تو در عمر ز هر سال تو به
# 2 زان مال که داشتم مرا مال تو به %~% از مال مرا قبول و اقبال تو به
PageV1P833
### || [genre: R]
# 1 از هر جنسم چو شاه بگشادی راه %~% از بخت مرا فزون شدی رتبت و جاه
# 2 هر بار چو زر آمدم از دولت شاه %~% این بار چو گوهر آیم انشائالله
PageV1P834
### || [genre: R]
# 1 چندان داری ز حسن و خوبی مایه %~% کز حور بهشت برتری صد پایه
# 2 پیرایه چرا بنددت ای مه دایه %~% نورست مه دو هفته را پیرایه
PageV1P835
### || [genre: R]
# 1 هر چند که بر کوهم در شب ز اندوه %~% گریان باشم تا به گه بانگ خروه
# 2 همقامت تو چو سرو بینم بر کوه %~% هرگز نشوم ز دیدن کوه ستوه
PageV1P836
### || [genre: R]
# 1 آمد بر من به چشمکان خواب زده %~% سر تا به قدم به عنبر ناب زده
# 2 همچون دل من دو زلف را تاب زده %~% رخ چون گل نو شکفته بر آب زده
PageV1P837
### || [genre: R]
# 1 چون دولت تو جهان جوانست ای شاه %~% پس دولت تو مگر جهانست ای شاه
# 2 بزم تو به حسن بوستانست ای شاه %~% گویی ز شکوفه زآسمانست ای شاه
PageV1P838
### || [genre: R]
# 1 این خوشرویان که ایستادند همه %~% از مادر حسن دوش زادند همه
# 2 بزم تو شها چشم نهادند همه %~% در بندگی تو دست دادند همه
PageV1P839
### || [genre: R]
# 1 امروز منم چو ماری اندر سله ای %~% ز آوازه من در این جهان ولوله ای
# 2 بر من هر موی اگر شود سلسله ای %~% از چرخ فلک نکرد خواهم گله ای
PageV1P840
### || [genre: R]
# 1 دانم که وفا ز دل برانداخته ای %~% با آنکه مرا عدوست در ساخته ای
# 2 دل را ز وفا چرا بپرداخته ای %~% مانا که مرا تمام نشناخته ای
PageV1P841
### || [genre: R]
# 1 ای ابر ز بحر تا هوایی شده ای %~% گویی که کف حاتم طایی شده ای
# 2 نه نه که کف دست علایی شده ای %~% زان مایه رحمت خدایی شده ای
PageV1P842
### || [genre: R]
# 1 بر شعر مرا دلیست ای بار خدای %~% در مدح و ثنای خسرو مدح آرای
# 2 می بترکدم دل اندرین تنگی جای %~% از بهر خدای را دوایی فرمای
PageV1P843
### || [genre: R]
# 1 ای غم سختی تو ای دل از غم نرمی %~% ای دم سردی تو ای دل از دم گرمی
# 2 ای عشق خمش باش که بس بی شرمی %~% ای هجر برو که سخت بی آزرمی
PageV1P844
### || [genre: R]
# 1 روزی که چو باد پیش من برگذری %~% دردسر و رنج دل و خون جگری
# 2 وآن شب که چو مه به روی من در نگری %~% نور جگر و قوت دل و تاج سری
PageV1P845
### || [genre: R]
# 1 مفروق دو دیده ای و مقرون دلی %~% دل هر چه بیندیشد مضمون دلی
# 2 تا ظن نبری که هیچ بیرون دلی %~% در خون دلم مشو که در خون دلی
PageV1P846
### || [genre: R]
# 1 مرهم گفتم تو با دل ریش همی %~% تا بندیشم من از بدانیش همی
# 2 نعمت شودم زمان زمان بیش همی %~% یادم ناید ز نعمت خویش همی
PageV1P847
### || [genre: R]
# 1 دولت ز علا دولت عالی رای %~% بر عالم سایه درد چون پر همای
# 2 ای داده خدایت شرف از بهر خدای %~% یک بار مرا جمال رویت بنمای
PageV1P848
### || [genre: R]
# 1 از شیرینی چون به سخن بنشینی %~% از دو لب خود شکر به دامن چینی
# 2 در بوسه لب تو گویدم می بینی %~% هرگز شکر سرخ بدین شیرینی
PageV1P849
### || [genre: R]
# 1 با هر تاری ساخته چون پود شوی %~% با جمله همه زیان بی سود شوی
# 2 در دیده عهد دوست چون دود شوی %~% زینگونه به کام دشمنان زود شوی
PageV1P850
### || [genre: R]
# 1 ای گل نه ز گل ز دل همی بر رویی %~% دل را ز همه غمان فرو می شویی
# 2 ای گل تو عقیق رنگ و مشکین مویی %~% بر آب روان زیاده استی گویی
PageV1P851
### || [genre: R]
# 1 آخر نگذاردم فلک چون زاری %~% آخر بجهد فضل مرا بازاری
# 2 آخر بد ماندم جهان گلزاری %~% عذری خواهد ز من بهر آزاری
PageV1P852
### || [genre: R]
# 1 ای دولت هند را جمالی دادی %~% ای شادی زین قبل به غایت شادی
# 2 ای چرخ تو در دهان عالم دادی %~% کای دولت شیرزاد باقی بادی
PageV1P853
### || [genre: R]
# 1 شوخی صنمی خوشی کشی خندانی %~% طوطی سخنی و عندلیب الحانی
# 2 چون برده دلم به لابه و دستانی %~% لابد پس دل روم چو سرگردانی
PageV1P854
### || [genre: R]
# 1 عشق آتشی افروخت که از بسیاری %~% در دوزخم افکند همی پنداری
# 2 دل سوخته بودی به هزاران زاری %~% گر آب دو چشم من نکردی یاری
PageV1P855
### || [genre: R]
# 1 ای بخت مرا سوخته خرمن کردی %~% بی جرم دو پای من در آهن کردی
# 2 در جمله مرا به کام دشمن کردی %~% با سگ نکنند آنچه تو با من کردی
PageV1P856
### || [genre: R]
# 1 در پیش گل وصال ما را بویی %~% وز پس همه ساله عیب ما را جویی
# 2 هر چند رخ وفای ما را شویی %~% کس نشنودا آنچه تو ما را گویی
PageV1P857
### || [genre: R]
# 1 گر چه کندت مساعدت روز بهی %~% آخر ز قضا به هیچ حیلت نرهی
# 2 تا هست بده چه فایده زآنکه نهی %~% دشمن ببرد خاک خورد گر ندهی
PageV1P858
### || [genre: R]
# 1 فر ابدی و نعمت جاویدی %~% نخل عیشی و گلبن امیدی
# 2 خوبی و خوشی مشتری و ناهیدی %~% فرزند مهی نبیره خورشیدی
PageV1P859
### || [genre: R]
# 1 ای حورا زاده لعبت نوشادی %~% از باغ بهشت کی برون افتادی
# 2 بندیش که پیرایه به تن بنهادی %~% ای حسن تو پیرایه مادرزادی
PageV1P860
### || [genre: R]
# 1 بنمودی مقنعی مهی ناگاهی %~% تا هر که پدید گشت چون گمراهی
# 2 او داشت فرو برده به چاهی ماهی %~% داری تو فرو برده به ماهی چاهی
PageV1P861
### || [genre: R]
# 1 ای نای هوا بریدم از نای دمی %~% او را دم گرم بوده تو سرد دمی
# 2 زو بود مرا خرمی از تو دژمی %~% او نای نشاط بود و تو نای غمی
PageV1P862
### || [genre: R]
# 1 عشوه دهیم همی سرابی گویی %~% بر من گذری همی شهابی گویی
# 2 گریان شوم از تو آفتابی گویی %~% نتوانم بی تو زیست آبی گویی
PageV1P863
### || [genre: R]
# 1 ای راوه اگر بهشت پیداست تویی %~% چیزی که در او ملک مهیا است تویی
# 2 آبی که در او سپهر والاست تویی %~% جویی که در او هزار دریاست تویی
PageV1P864
### || [genre: R]
# 1 ای شاه عدو بندی و هم قلعه گشای %~% ای خسرو جمجاه سکندر سیمای
# 2 ای رأی تو چون مهر فلک ملک آرای %~% زین بند رهیت را رهایی فرمای
PageV1P865
### || [genre: R]
# 1 چون بلبل داریم برای رازی %~% چون گل که نبوییم برون اندازی
# 2 شمعم که چو برفروزیم بگدازی %~% چنگم که ز بهر زدنم بنوازی
PageV1P866
### || [genre: R]
# 1 امید به زندگانیم نیست بسی %~% منصور سعید را بگویید کسی
# 2 هستت به خلاص عمر من دست رسی %~% کز جان رمقی مانده ست از تن نفسی
PageV1P867
### || [genre: R]
# 1 مسعود چو دربند گرفتار شدی %~% از فعل زمانه بر سر کار شدی
# 2 از مستی عز و ناز هشیار شدی %~% در جمله ز خواب دیر بیدار شدی
PageV1P868
### || [genre: R]
# 1 نالنده تر از نایم در قلعه نای %~% همسایه ماه گشتم از تندی جای
# 2 نه طبع مرا به جای و نه دست و نه پای %~% ای شاه جهان رحم کن از بهر خدای
PageV1P869
### || [genre: R]
# 1 ای شاه جهان ز ملک باقی شادی %~% زیرا که برای ملک باقی زادی
# 2 سلطانی را جمال باقی دادی %~% سلطان سلاطینی باقی بادی
PageV1P870
### || [genre: R]
# 1 بر شاهان جمله پادشاهی داری %~% وز نعمت و کام هر چه خواهی داری
# 2 ای شاه تو تأیید الهی داری %~% والله که به حق تو پادشاهی داری
PageV1P871
### || [genre: R]
# 1 آمد بر من خیال زیبا یاری %~% گفتم به سلامتت بدیدم باری
# 2 تو نیز بدین سمج بدیدی آری %~% شیری شده حلقه بر دو پایش ماری
PageV1P872
### || [genre: R]
# 1 ای چرخ همه کار به پرگار زدی %~% گر مهر درش مگر به مسمار زدی
# 2 ای شب تو ردای خویش بر قار زدی %~% ای تیغ زدوده صبح زنگار زدی
PageV1P873
### || [genre: R]
# 1 از غنچه ناشکفته مستورتری %~% وز نرگس نیم خفته مخمورتری
# 2 در خوبی از آفتاب مشهورتری %~% ای مه ز مه دو هفته پرنورتری
PageV1P874
### || [genre: R]
# 1 از بلبل بر سرو طربناک تری %~% وز نرگس دسته بسته چالاک تری
# 2 زآتش صنما اگر چه بی باک تری %~% والله که ز آب آسمان پاک تری
PageV1P875
### || [genre: R]
# 1 ای قلعه نای مادر ملک تویی %~% دانند که کان گوهر ملک تویی
# 2 امروز نیام خنجر ملک تویی %~% آیا دیدی که بر در ملک تویی
PageV1P876
### || [genre: R]
# 1 ای تن تو به طبع بار بیمار کشی %~% خوشدل خوشدل رنج و غم یار کشی
# 2 از چرخ همی بلای بسیار کشی %~% خوش بر تو نهد بار که خوش بار کشی
PageV1P877
### || [genre: R]
# 1 چون موی شدم رنج هر بیدادی %~% در عشق ندید کس چو من ناشادی
# 2 برخیزد اگر وزد به من بر بادی %~% چون چنگ مرا ز هر رگی فریادی
PageV1P878
### || [genre: R]
# 1 ای تن چه تنی که تا شدی فرهنگی %~% با چرخ و زمانه در نبرد و جنگی
# 2 در تو نکند اثر همی دلتنگی %~% بگداز و بریز اگر نه روی و سنگی
PageV1P879
### || [genre: R]
# 1 چون دید که بر عزم سفر دارم رای %~% آمد به وداعم آن بت روح افزای
# 2 سوگند همی داد که از بهر خدای %~% ای عهد شکسته در سفر بیش مپای
PageV1P880
### || [genre: R]
# 1 این چرخ بسی بدل کند نوها را %~% بدخوست از آن بدل کند خوها را
# 2 هم زشت کند به طبع نیکوها را %~% هم ضعف دهد به قهر نیروها را
PageV1P881
### || [genre: Tk]
# 1 نوبهاری عروس کردارست %~% سرو بالا و لاله رخسارست
# 2 باغ پر پیکران کشمیرست %~% راغ پر لعبتان فرخارست
# 3 کسوت این ز دیبه روم است %~% زیور آن ز در شهوارست
# 4 حله دست باف نیسان را %~% بسدش پود و زمردش تارست
# 5 بخشش باد را به گلها بر %~% گردش کردگار پرگارست
# 6 چمن و برگ را به ذات و به طبع %~% نقش دیبا و مهر دینارست
# 7 آب تیغ زدوده داشت چرا %~% چهره خاک پر ز رنگارست
# 8 عاشق گل هزاردستان شد %~% پس چرا شب شکوفه بیدارست
# 9 زار بلبل چرا همی نالد %~% که گل زرد زار و بیمارست
# 10 باغ پر کار کرد شد شاید %~% که بهر خاک طبع پرکارست
# 11 چرخ چون دستبرد بنماید %~% زینت بوستان بیفزاید
# 12 تخت گلبن چو افسر کسری %~% به جواهر همی بیاراید
# 13 ابر بر گل گلابها ریزد %~% باد بر مل عبیرها ساید
# 14 بی فسان ابر تیره صیقل وار %~% زنگ تیغ درخش بزداید
# 15 طبع بی داس هر زمان گویی %~% سرو آزاد را بپیراید
# 16 آهوی مشک نافه گشت نسیم %~% که ز جستن همی نیاساید
# 17 گرد طبعش نگشت عشق چرا %~% روی لاله به خون بینداید
# 18 تا نبندد نقاب بچه بحر %~% مادر گل نقاب نگشاید
# 19 از مه و مهر بارور شد باغ %~% زهره و مشتری از آن زاید
# 20 هر چه جاییست بزم را زیبد %~% هر چه جامیست باده را شاید
# 21 بوستان با سپهر همتا شد %~% که پر ز شعری و ثریا شد
# 22 کوه چون تکیه گاه خسرو گشت %~% دشت چون بزمگاه دارا شد
# 23 باد رنگ ابر نقشبندی کرد %~% خاک بر هفت رنگ دیبا شد
# 24 هر دو شاخی صلیب وار و درخت %~% از شکوفه به شکل جوزا شد
# 25 تا هوا در بخار پنهان گشت %~% راز پنهان سبزه پیدا شد
# 26 شاد شد سرو و مورد پنداری %~% پهلوی سرو مورد بالا شد
# 27 آمد از بید در لغز ناژو %~% بلبل از سرو در معما شد
# 28 اشک چشم سبل گرفته ابر %~% تا روان گشت سوی صحرا شد
# 29 زلفهای بنفشه پیچان گشت %~% چشم های شکوفه بینا شد
# 30 چشم بد دور باد ازین عالم %~% که به دیدار سخت زیبا شد
# 31 پرده گل همه صبا بدرید %~% کرد چهره به شرم شرم پدید
# 32 ابر پوشید روی ماه وز برق %~% رایت روی ماه بدرخشید
# 33 با صیادوار دست گشاد %~% ابرآذار دام حلقه کشید
# 34 کرد بدرود باغ و راغ ضرور %~% کاندرو پای بند خویش ندید
# 35 قصر و کاخ رشید خاصه نگر %~% که ز بس کبر بر جهان خندید
# 36 تا که بنیاد او به ماهی رفت %~% سرو بالای او به ماه رسید
# 37 طبع پر گرد و مشک بید همه %~% راست چون عنکبوت پرده تنید
# 38 باغش از خرمی بهشتی شد %~% کوثرش جانفزای جام نبید
# 39 صورتش را روان به حرص بخواست %~% صحبتش را خرد به جان بخرید
# 40 خواست گردون شکوفهاش به چشم %~% دیده هایش همه از آن بکفید
# 41 طرفه حالا که بوستان دارد %~% عمر پیر و تن جوان دارد
# 42 پاسبان کرد باغ قمری را %~% که بسی گنج شایگان دارد
# 43 از خوی ابر گل صدف کردار %~% در ناسفته در دهان دارد
# 44 چشم ساغر به باده می افروز %~% که صبا جسم و شاخ جان دارد
# 45 بی قرارست ابر و شاید از آنک %~% باره تند زیر ران دارد
# 46 در سخاوت همی بیاساید %~% خوی خاص خدایگان دارد
# 47 عمده مملکت رشید که ملک %~% مدح او بر سر زبان دارد
# 48 نامداری که آفتاب نهاد %~% همتش سر بر آسمان دارد
# 49 پس ازو آرد آنکه چرخ آرد %~% کم ازو دارد آنچه کان دارد
# 50 وصف او را بنان قلم گیرد %~% شکر او را زبان بیان دارد
# 51 ای به تو سرفراخته شاهی %~% مشتری رای و آسمان جاهی
# 52 کوه در حلم و ابر در جودی %~% شیر در رزم و ماه بر گاهی
# 53 تا تو چون چرخ بر زمین گشتی %~% مملکت بازیافت برناهی
# 54 تا هژبری کند سیاست تو %~% ننماید زمانه روباهی
# 55 هر درازی که از درازان داشت %~% یافت از نعمت تو کوتاهی
# 56 تا جهان شاد شد به دولت تو %~% کس ندارد ز انده آگاهی
# 57 تا کند خاطر تو راهبری %~% کی بترسد خرد ز گمراهی
# 58 موج زد کفت و نماند همی %~% مکرمت چون به خشک در ماهی
# 59 کند از بهر عمر تو عالم %~% هر شبی دعوی سحرگاهی
# 60 بینی از چرخ هر چه می جویی %~% یابی از دهر هر چه می خواهی
PageV1P882
### || [genre: Tk]
# 1 نه چو تو در زمانه ناموری %~% نه چو نام تو در جهان سمری
# 2 عزم تو کف حزم را تیغی است %~% حزم تو روی عزم را سپری
# 3 نه چو کین تو ظلم را زهری %~% نه چو مهر تو عدل را شکری
# 4 بی هوای تو نیست هیچ دلی %~% بی ثنای تو نیست هیچ سری
# 5 مال شد در جهان چو منهزمی %~% تا بر او یافت جود تو ظفری
# 6 رعد کردار در هوا افتد %~% از هوای تو در زمان خبری
# 7 فلکی خیزد از تو هر نفسی %~% عالم باشد از تو هر نظری
# 8 یک صله مادح تو ناستده %~% اندر آید دمادمش دگری
# 9 پیش چشمت نعوذبالله ازو %~% نیست چرخ و زمانه را خطری
# 10 کس نبیند چو تو کمربندی %~% در جهان پیش هیچ تاجوری
# 11 چرخ بی حشمت تو روشن نیست %~% ملک بیرای تو مزین نیست
# 12 نیست آهن به بأس و همت تو %~% ورچه چیزی به بأس آهن نیست
# 13 بی نمودار طبع صافی تو %~% صورت مکرمت معین نیست
# 14 نیست از گفته تو یک نکته %~% که درو صد هزار مضمن نیست
# 15 خلق را با گشاد دشت قضا %~% بهتر از خدمت تو جوشن نیست
# 16 به جز از کین و مهر تو به جهان %~% شب تاریک و روز روشن نیست
# 17 تا ز دل نعره زد سیاست تو %~% فتنه را هیچ هوش در تن نیست
# 18 نیست یک شیر تند گردنکش %~% که تو را رام و نرم گردن نیست
# 19 کم ز کیخسرو نه ای زیراک %~% هر غلامیت کم ز بیژن نیست
# 20 سبب این بلند گفتن من %~% دولت توست فکرت من نیست
# 21 تا تو را بندگی زمانه کند %~% خدمت چرخ بی بهانه کند
# 22 آسمان بلند رتبت را %~% رتبت قدرت آستانه کند
# 23 تیر امید کز کمان بجهد %~% مال و گنج تو را نشانه کند
# 24 هر دری را که همت تو زند %~% فلک از دولت آستانه کند
# 25 اختران فلک شرار شوند %~% کآتش خشم تو زبانه کند
# 26 شکم حادثات آبستن %~% از نهیب تو آفکانه کند
# 27 موکب عدل تو چو بخروشد %~% به هزیمت ستم روانه کند
# 28 بچگان را ز امن تو دراج %~% زیر پر عقاب خانه کند
# 29 دست اقبال تو به خیر همی %~% در دهان قضا دهانه کند
# 30 غور ایام در نیابد چرخ %~% گر جز از رای تو کمانه کند
# 31 سوی هر مقصدت که رای کشد %~% زین تو جاه چرخ سای کشد
# 32 فر تایید تو به گیتی بر %~% هر زمان سایه همای کشد
# 33 مرکب جود تیز دست کند %~% در هزیمت نیاز پای کشد
# 34 به جلالت عنان دولت را %~% حکم جام جهان نمای کشد
# 35 لشکر نصرت نصیری را %~% گرد تو تیغ در سرای کشد
# 36 خلق بدخواه تو ز هیبت تو %~% دم و ناله بسان نای کشد
# 37 گردن دشمنت گرفته اجل %~% زین سرای اندر آن سرای کشد
# 38 هر زمانم بهار مدحت تو %~% در یکی باغ دلگشای کشد
# 39 صد هزاران گل ثنات درو %~% فکرت من به چند جای کشد
# 40 به همه کامهات آهسته %~% صنع و توفیق یک خدای کشد
# 41 ای سرشته به سیرت رادی %~% داد رادی به واجبی دادی
# 42 تازه در خسروی به حل و به عقد %~% صد طریق ستوده بنهادی
# 43 رنجها را برسم در بستی %~% عرصها را به قصد بگشادی
# 44 غرض مدح و محمدت بودی %~% وز پی جود و مکرمت زادی
# 45 عدل را نوربخش خورشیدی %~% ملک را آب داده پولادی
# 46 خلق را سودمند پیشگهی %~% شاه را استوار بنیادی
# 47 مملکت شاد شد به شاگردی %~% تا تو سر بر زدی به استادی
# 48 بودم آزاد زاده آزاد %~% بنده گشتم به بند بیدادی
# 49 وز تو آزادیم نباید از آنک %~% بندگی تو به ز آزادی
# 50 بسته طاعت تو گردون باد %~% گیتی از نعمت تو قارون باد
# 51 تا فلک را قران سعد بن است %~% بخت با دولت تو مقرون باد
# 52 صولت عز را جلالت تو %~% گوشمال زمانه دون باد
# 53 مدد دخل تو ز هر جانب %~% مدد مایه دار جیحون باد
# 54 حیله گوش و گردن مدحت %~% زر بی عدو در مکنون باد
# 55 دشمن تو از این جهان کم باد %~% وآنچه دشمن نخواهد افزون باد
# 56 هرکه اندر حساب تو ناید %~% از حساب زمانه بیرون باد
# 57 نار کردار حاسدت را دل %~% به حسد گفته باد و پر خون باد
# 58 جای نظاره گاه چشم تو را %~% زلف گلبوی و روی گلگون باد
# 59 فال شاهی به تو همایون شد %~% روی شادی به تو همایون باد
PageV1P883
### || [genre: Tk]
# 1 گشتند با نشاط همه دوستان گل %~% بس نادر آمد ای عجبی داستان گل
# 2 بی ابر گل نخندد و بی باد نشکفد %~% ابرست و باد گویی جان و روان گل
# 3 گل عاشق شه است و چو دیدار او بدید %~% گشت آشکاره از دل راز نهان گل
# 4 بنگر که هر سپیده دم از حرص بزم شاه %~% تازه رسد همی به چمن کاروان گل
# 5 گویی که هست مادح سلطان زرفشان %~% گل در میان باغ و زر اندر میان گل
# 6 ساقی نبید پیرده اکنون که شد جوان %~% این باغ پیر گشته به عمر جوان گل
# 7 گل مدح شاه خواند و پر در همی کند %~% این ابر درفشان به سحرگه دهان گل
# 8 باغ ملک ز گل چو بهشت برین شدست %~% گلبن درو به خوبی چون حورعین شدست
# 9 شادی و لهو و رامش شاه زمانه را %~% سوسن نگر که جفت گل و یاسمین شدست
# 10 صاحبقران عالم هرگز قران به حکم %~% با طالع سعادت گلی قرین شدست
# 11 مانا هزار فتح نشسته است و عز و ناز %~% با همنشین او به جهان همنشین شدست
# 12 او را ز هفت کوکب تابان هفت چرخ %~% از ملک هفت کشور زین نگین شدست
# 13 شادان شده زمانه و خرم شده زمین %~% کو خسرو زمانه و شاه زمین شدست
# 14 دانم یقین که او را در دل گمان نماند %~% کاندر جهان گمانش عین الیقین شدست
# 15 شاه جهان به تیغ چو ملک جهان گرفت %~% دولت رکاب دادش و نصرت عنان گرفت
# 16 فالی گرفت چرخ و همی گرفت مملکت %~% سلطان ابوالملوک ملک ارسلان گرفت
# 17 شاهی که ملک هرگز چون او ملک ندید %~% خصمش چو دید مملکت او را جهان گرفت
# 18 بختش چو روی داد به نیکی همان زمان %~% دولت به کارهای بزرگش ضمان گرفت
# 19 تأثیر حل و عقدش در قبض و بسط ملک %~% بر آب نقش گشت و بر آتش نشان گرفت
# 20 این سعی بنده وار که بخت جوان نمود %~% امروز ملک عالم شاه جوان گرفت
# 21 ساقی بیار باده ای چون گل به رنگ و بوی %~% کامروز باغ و راغ همه گلستان گرفت
# 22 شاها به شادکامی گلشن کنی همی %~% چون آسمان زمین را روشن کنی همی
# 23 چون خلق تو معطر گشتست بحر و بر %~% کامروز در سعادت گلشن کنی همی
# 24 رام است بخت تو که به هر وقت حاصلست %~% حکمی که بر زمانه توسن کنی همی
# 25 هر جا همی ز بخشش تخمی پراکنی %~% وز شکر و مدح هر جا خرمن کنی همی
# 26 در دو جهان همی دهدت ایزد کریم %~% پاداش مکرمات که بر من کنی همی
# 27 در سور ملک بادی با دوستان که تو %~% مر سور دشمنم را شیون کنی همی
# 28 تا روزگار ملک تو را آشکاره کرد %~% چشم ملک در او به تعجب نظاره کرد
# 29 روزی که ملک جستی چرخ فلک تو را %~% از فتح تیغ کرد وز اقبال باره کرد
# 30 چون روز بزم خواری زد دید پیش تو %~% یاقوت سرخ معدن در سنگ خاره کرد
# 31 در باغ ملک تا گل بختت شکفته شد %~% بر تن مخالف تو گل جامه پاره کرد
# 32 ملک تو را فلک چو بزرگی تو بدید %~% از عزت و جلالت دیهیم و یاره کرد
# 33 خورشید خسروانی و بزم چو چرخ تو %~% این گلشن تو از گل زیر است پاره کرد
# 34 گویی که مست شد گل لعل از نشاط تو %~% رازی که داشت در دل از آن آشکاره کرد
# 35 شاها بهانه جویی تا زرفشان کنی %~% وز سیم و زر زمین چو ره کهکشان کنی
# 36 از دوستی بخشش گلشن کنی همی %~% کز زر و گل زمین را چون گلستان کنی
# 37 زین سیم و زر که بخشی شاها شگفت نیست %~% کز سیم و زر به گیتی جیحون روان کنی
# 38 تا بوستان چنین است از گل سزد که تو %~% گر عشرتی کنی همه در بوستان کنی
# 39 بختت جوان و ملک جوانست و تو جوان %~% ممکن بود که پیر جهان را جوان کنی
# 40 ای شاه گل به تهنیت ملکت آمده ست %~% زیبد که تو کنون همه رامش بر آن کنی
# 41 جان را و مغز را ز گل و باده قوتست %~% شاید کنون که تقویت مغز و جان کنی
# 42 شاها همیشه فصل خزانت بهار باد %~% بر روی آن بهار ز دولت نگار باد
# 43 تا دور چرخ بر تو سعادت کند همی %~% از دور چرخ بر تو سعادت نثار باد
# 44 تا شاخ و بار باشد و تا باغ و بوستان %~% بر شاخ دولت تو ز اقبال بار باد
# 45 هر تازه گل که بشکفدت در بهار ملک %~% در دیده مخالف تو تیز خار باد
# 46 تا هست شهریاری و شاهی تو را به عز %~% بر تخت شهریاری و شاهی قرار باد
# 47 تا چرخ و کوه باشد ملک و بقای تو %~% چون چرخ پایدار و چو کوه استوار باد
# 48 از روزگار توست همه فخر روزگار %~% تا هست روزگار همین روزگار باد
PageV1P884
### || [genre: Tk]
# 1 پرده از روی صفه برگیرید %~% نوحه زار زار در گیرید
# 2 تن به تیمار و اندهان بدهید %~% دل ز شادی و لهو برگیرید
# 3 هر زمان نوحه نو آغازید %~% چو به پایان رسد ز سر گیرید
# 4 گر عزیز مرا قیاس کنید %~% از مه نو و شاخ برگیرید
# 5 چون فرو شد ستاره سحری %~% کار ماتم هم از سحر گیرید
# 6 بر گذرگه اجل کمین دارد %~% گر توان رهگذر دگر گیرید
# 7 با ستیز قضا بهش باشید %~% وز گشاد بلا حذر گیرید
# 8 کار گردون همه هبا شمرید %~% حال گردون همه هدر گیرید
# 9 ای مه نو اگر تمام شدی %~% سخت زود آفتاب بام شدی
# 10 گیتی او را به جان رهین گشتی %~% دولت او را به طوع رام شدی
# 11 عمده کار مرد و زن بودی %~% عدت شغل خاص و عام شدی
# 12 فضل او در جهان بگستردی %~% جهل بر مردمان حرام شدی
# 13 مایه فخر و محمدت جستی %~% مایه جاه و احترام شدی
# 14 چون زدوده یکی سنان گشتی %~% چون کشیده یکی حسام شدی
# 15 به همه حکمتی یگانه شدی %~% در همه دانشی تمام شدی
# 16 ناتمامت فلک ز ما بربود %~% ای دریغا اگر تمام شدی
# 17 گر زمانه بر او دگر گشتی %~% مایه معنی و هنر گشتی
# 18 به همه مکرمت مثل بودی %~% در همه مفخرت سمر گشتی
# 19 شب فرزانگان چو روز شدی %~% زهر آزادگان شکر گشتی
# 20 شد فدای پدر که در هر حال %~% همه گرد دل پدر گشتی
# 21 ور نگشتی سر اجل به قضا %~% پدر او را به طبع سرگشتی
# 22 سخت نیکو نیک خوش بودی %~% که سر آنچنان پسر گشتی
# 23 همه گفتیش عمر بخشیدی %~% اگرش عمر بیشتر گشتی
# 24 یک جهان حمله حمله آوردی %~% گر اجل زو به جنگ برگشتی
# 25 ای رشید ای عزیز و شاه پدر %~% روز و شب آفتاب و ماه پدر
# 26 ای ادیب پدر دبیر پدر %~% اعتماد پدر پناه پدر
# 27 به تو نازنده بود جان پدر %~% از تو بالنده بود جاه پدر
# 28 تا نشسته پدر بر آتش توست %~% پاره دودی شدست آه پدر
# 29 ره نمای پدر رهت زده شد %~% که نماند از پس تو راه پدر
# 30 بی گناه پدر تو خواهی خواست %~% عذر این بی عدد گناه پدر
# 31 از برای چه زیر تخته شدی %~% وقت تخت تو بود شاه پدر
# 32 مرگ اگر بستدی فدای تو بود %~% نعمت عمر و دستگاه پدر
# 33 ای دگرگون شده به تو رایم %~% برگذشت از نهم فلک وایم
# 34 بسر آیم به سوی تربت تو %~% زین سبب رشک می برد پایم
# 35 جز روان تو کی بود جفتم %~% جز سر گور کی بود جایم
# 36 تخت شاهان چگونه آرایند %~% گو تو همچنان بیارایم
# 37 به روان تو گر سر گورت %~% جز به خون دو دیده اندایم
# 38 هر زمان ماتمی بیاغازم %~% هر نفس نوحه ای بیفزایم
# 39 به تو آسوده بودم از همه غم %~% تو به مردی و من نیاسایم
# 40 تو به زیر زمین بفرسایی %~% من ز تیمار تو بفرسایم
# 41 ای گرامی تو را کجا جویم %~% درد و تیمار تو کرا گویم
# 42 شدی از چشم چون مه و خورشید %~% تیره شد بی تو خانه و کویم
# 43 بر وفات تو روز و شب نالم %~% از هلاک تو سال و مه مویم
# 44 دل به کف دو دست می مالم %~% رخ به خون دو دیده می شویم
# 45 گر چه گل همچو بوی و روی تو بود %~% دل همی ندهدم که گل بویم
# 46 همه در آتش جگر غلطم %~% همه در آب دیدگان پویم
# 47 لاله لعل شد ز خون چشمم %~% خیری خشک شد ز کف رویم
# 48 خون بگریم ز مرگ چون تو پسر %~% چون ببینم سپیدی مویم
# 49 تا ز پیش پدر روان کردی %~% خو دل بر رخم روان کردی
# 50 بر رخان پدر ز خون دو چشم %~% زعفران زیر ارغوان کردی
# 51 همه روز پدر سیه کردی %~% همه سود پدر زیان کردی
# 52 تا به تیراجل بخستت جان %~% تیر قد پدر کمان کردی
# 53 صورت مرگ زشت صوت را %~% پیش چشم پدر عیان کردی
# 54 خاک بر هر سری پراکندی %~% خون ز هر دیده ای روان کردی
# 55 کاروانی که گفته بود روان %~% که تو آهنگ کاروان کردی
# 56 نور بودی مگر چو نور لطیف %~% قصد خورشید آسمان کردی
# 57 مرده فرزند مادرت زارست %~% مرگ ناگاه را خریدارست
# 58 گر چه بر تو چو برگ لرزان بود %~% چون گل اکنون ز درد بیدارست
# 59 همه شب زیر پهلو و سر او %~% بستر و بالش آتش و خارست
# 60 اگر ز دیده بر تو خون بارد %~% چون تو فرزند را سزاوارست
# 61 هیچ بیکار نیست یک ساعت %~% ماتم تو فریضه تر کارست
# 62 باد خوشرو بر او دم مرگست %~% روز روشن به او شب تارست
# 63 خسته آسمان کینه کش است %~% بسته روزگار غدارست
# 64 گر نه از جان و عمر سیر شده ست %~% از روان تو شاه بیزارست
# 65 هیچ دانی که حال ما چون شد %~% تا ز قالب روانت بیرون شد
# 66 تا چو گل در چمن بپژمردی %~% رویش از خون دیده گلگون شد
# 67 زندگانی و جان و کار همه %~% بر عزیزان تو دگرگون شد
# 68 هر که بود از نشاط مفلس گشت %~% گر چه از آب دیده قارون شد
# 69 مغزها از وفات تو بگداخت %~% دیده ها در غم تو جیحون شد
# 70 حسرتا کان تن سرشته ز جان %~% صید گردون ناکس دون شد
# 71 ای دریغا که آن روان لطیف %~% طعمه روزگار وارون شد
# 72 وای و دردا که آن دل روشن %~% خون شد و دیده ها پر از خون شد
# 73 بندگان تو زار و گریانند %~% زار هر ساعتی تو را خوانند
# 74 چفته بالا و خسته رخسارند %~% کوفته مغز و سوخته جانند
# 75 تا شبیخون زده ست بر تو اجل %~% همه از دیده خون همی رانند
# 76 هر زمان از برای خرسندی %~% خاک گور تو بر سر افشانند
# 77 زانکه عمر تو بیشتر دیدند %~% همه از عمرها پشیمانند
# 78 از دل اندر میان صاعقه اند %~% وز دو دیده میان طوفانند
# 79 هر زمانی به رسم منصب خویش %~% زی تو آیند و دید نتوانند
# 80 راست گویی که در مصیبت تو %~% همه مسعود سعد سلمانند
# 81 غم تو بر دلم مگر نیش است %~% که همه ساله در عنا ریش است
# 82 غم تو من کشم که مسعودم %~% که به جان غم کشیدنم کیش است
# 83 موی بر فرق گوئیم تیغست %~% مژه بر دیده گوئیم نیش است
# 84 گر همی خون رود ز دیده من %~% نه شگفت است زانکه دل ریش است
# 85 از سیاهی و تیرگی روزم %~% همچو اندیشه بداندیش است
# 86 این تن و جان زار پژمرده %~% تن بیمار و جان درویش است
# 87 من بدینگونه ام که خویش نیم %~% چه بود آنکه او تو را خویش است
# 88 مکنید این همه خروش و نفیر %~% که همه خلق را همین پیش است
# 89 ای فلک سخت نابسامانی %~% کژ رو و باژگونه دورانی
# 90 محنت عقل و شدت صبری %~% فتنه جسم و آفت جانی
# 91 مار نیشی و شیر چنگالی %~% خیره چشمی و تیز دندانی
# 92 بدهی و آنگهی نیارامی %~% تا همه داده باز نستانی
# 93 زود بیند ز تو دل آزاری %~% هر که یابد ز تو تن آسانی
# 94 بشکنی زود هر چه راست کنی %~% بر کنی باز هر چه بنشانی
# 95 هر چه کردی همه تباه کنی %~% مگر از کرده ها پشیمانی
# 96 نکنم سرزنش که مجبوری %~% بسته حکم و امر یزدانی
# 97 تو رشید ای سرخداوندان %~% اصل نیکان و نیک پیوندان
# 98 آن کشیدی ز غم کجا هرگز %~% نکشیدی ز خاره و سندان
# 99 ره جز این نیست عاقبت گر ما %~% بندگانیم یا خداوندان
# 100 آسمانیست آتشین چنگال %~% روزگاریست آهنین دندان
# 101 گر چه هست آن عزیز اندک عمر %~% به حقیقت سزای صد چندان
# 102 بر گذشته چنین جزع کردن %~% نشمردند از خرد خردمندان
# 103 در رضا و ثواب ایزد کوش %~% گر چه صعب است درد فرزندان
# 104 مهر من نیستی اگر نه امی %~% خسته بند و بسته زندان
PageV1P885
### || [genre: Tk]
# 1 شد پرنگار ساحت باغ ای نگار من %~% در نوبهار می بده ای نوبهار من
# 2 من در خمار هجر تو نابوده مست وصل %~% تو می کنی بلب بتر از می خمار من
# 3 شد باغ لاله زار و گر نیز کم شود %~% ای لاله زار باغ تویی لاله زار من
# 4 زلف تو بی قرار و دلم گشته بی قرار %~% زین هر دو بی قرار ببردی قرار من
# 5 گویی که سال و ماه به هم عهد کرده اند %~% آن بی قرار زلف و دل بی قرار من
# 6 گل گشت خار گشت مرا هجر و وصل تو %~% ای وصل تو گل من و هجر تو خار من
# 7 می ده میی که غم نخورم هیچ تا تویی %~% در عمر غمگسار من و میگسار من
# 8 آمد به سوی باغ درود و سلام می %~% جام می آر کآمد هنگام خام می
# 9 از بهر سور باغ که کرد دست نوبهار %~% آید همی بلهو نوید و خرام می
# 10 در پوست می نگنجد گل تا به گل رسید %~% بر لفظ باغ وقت صبوحی پیام می
# 11 گر پخته ای به عقل می خام خواه از آنک %~% رامش نخیزدت مگر از ذات جام می
# 12 می اصل شادی آمد خیز ای غلام من %~% می ده مرا به شادی ای من غلام می
# 13 کام می آن بود که تو باشی همیشه شاد %~% باشی همیشه شاد چو باشی به کام می
# 14 می را عزیز بدار و به چشم خرد ببین %~% در بزم شاه عالم عز و مقام می
# 15 تا تو بتاب کردی زلف سپاه را %~% در تو بماند چشم به خوبی سیاه را
# 16 ای رشک مهر و ماه تو گر نیک بنگری %~% در مهر و ماه طیره کنی مهر و ماه را
# 17 گر هیچ بایدت که شوی مشک بوی تو %~% یکبار برفشان سر زلف سیاه را
# 18 شادی و خرمی کن کامروز در جهان %~% شادی و خرمیست دل نیکخواه را
# 19 گردون به تخت و ملک همی تهنیت کند %~% سلطان ملک پرور بهرامشاه را
# 20 جمشید خسروان شد و خورشید آسمان %~% بوسد زمین درگه او عز و جاه را
# 21 تاج و کلاه سر به فلک بر کشید ازو %~% کآراست عز و ملکش تاج کلاه را
# 22 ای آفتاب دولت بر آسمان ملک %~% وز طلعت تو روشن گشته روان ملک
# 23 تا ابروار بارد دست تو بر جهان %~% خرم چو بوستان شد و تو بوستان ملک
# 24 قوت گرفت و قوت او باد بر فزون %~% از عون و رای پیر تو بخت جوان ملک
# 25 چون داستان ملک نهاد این جهان همی %~% بر نام تو نهاد سر داستان ملک
# 26 تا پای تو بسود به دولت رکاب فتح %~% در دست تو نهاد جلالت عنان ملک
# 27 سر در کشید فتنه و روی جهان ندید %~% تا شد زدوده خنجر تو پاسبان ملک
# 28 صاحبقران تو باشی و هستی و هیچ وقت %~% جز با تو چشم ملک نبیند قران ملک
# 29 چون بر فلک دعای تو گوید همی ملک %~% اندر جهان ثنای تو گوید زبان ملک
# 30 ای پادشاه دولت دین را یمین تویی %~% ای شهریار ملت حق را امین تویی
# 31 آباد و خرم است ز جاه تو ملک و دین %~% زیرا که این و آن را پشت و معین تویی
# 32 روی زمین چو خلد برین شد ز نیکویی %~% از فخر آنکه خسرو روی زمین تویی
# 33 نیک و بعد عدو و ولی مهر و کین توست %~% چون نیک بنگریم سپهر برین تویی
# 34 ایزد تو را به ملک جهان برگزید از آنک %~% اندر جهان ملک ز شاهان گزین تویی
# 35 دولت بدان مسلط گشته ست بر جهان %~% کاندر عزیز خاتم ملکت نگین تویی
# 36 گویند هفت کشور زیر نگین کند %~% شاهی ز اصل و نسل یمینی و این تویی
# 37 اندر جهان نخواهد بودن پس از تو شاه %~% ای شاه تا قیامت شاه پسین تویی
# 38 چون در کف تو کشت کشیده حسام تو %~% آمد به گوش دولت عالی پیام تو
# 39 هنگام حمله خواست که ناگه به ذات خویش %~% بی دست تو برآید تیغ از نیام تو
# 40 از خون سرکشان ویلان شد عقیق رنگ %~% اندر کف تو خنجر الماس فام تو
# 41 اقبال دست ملک روان کرد هر سویی %~% منشورها نوشت جهان را به نام تو
# 42 در بارگاه ملک میان بست و ایستاد %~% بر طاعت تو دولت پدرام رام تو
# 43 در دهر داد دین ز تو آسوده شد که هست %~% از بهر دین و داد قعود و قیام تو
# 44 اندر زمانه حاصل گشته ز جود توست %~% هر کام دل که باد زمانه به کام تو
# 45 شاها همیشه مهر سپهر افسر تو باد %~% ماه دو هفته چتر شده بر سر تو باد
# 46 از خدمت تو حاجت شاهان روا شود %~% تا هست کعبه کعبه شاهان در تو باد
# 47 اندر جهان چو خنجر برهان ملک توست %~% برهان ملک در کف تو خنجر تو باد
# 48 یاری گری تو خلق جهان را با من و عدل %~% ایزد بهر چه خواهی یاری گر تو باد
# 49 اقبال آسمانی و تأیید ایزدی %~% هر سو که قصد و عزم کنی رهبر تو باد
# 50 تا بر سپهر اختر باشد همه سعود %~% سرمایه سعود سپهر اختر تو باد
# 51 فخر سخا ز دست سخا کستر تو خاست %~% عز هنر ز رای هنر پرور تو باد
# 52 گردون به امر و نهی کهین بنده تو شد %~% گیتی به حل و عقد کمین چاکر تو باد
PageV1P886