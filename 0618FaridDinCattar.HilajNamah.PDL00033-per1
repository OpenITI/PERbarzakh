######OpenITI#


#META# title: hylajname
#META# ed_info: Ed. n.n. (n.d.), , Ganjoor corpus: n.n..
#META# url: https://ganjoor.net/attar/hylajname/


#META#Header#End#

# 1 بنام کردگار فرد بی چون %~% که ما را از عدم آورد بیرون
# 2 خداوندی که جان بخشید و ادراک %~% نهاد اسرار خود را در کف خاک
# 3 علیمی کاینهمه اسرار و انوار %~% ز عشق خویش آورد او پدیدار
# 4 ز ذات خویش چار ارکان نمود او %~% زمین ساکن فلک گردان نمودار
# 5 همه هستی ذات اوست اینجا %~% چو خورشید و چو مه پنهان و پیدا
# 6 دو عالم در سجود اوست دایم %~% به ذات خود بود پیوسته قایم
# 7 ز جار ارکان نمود اجسام آدم %~% دمیده از دم خویش اندرو دم
# 8 ز خاکی اینهمه معنی نموده %~% درو دیدار خود پیدا نموده
# 9 ز نور اوست پیدایی بینش %~% ازو پیدا نموده آفرینش
# 10 وجود تست اینجا گه ز جودش %~% اگر دیدار خواهی کن سجودش
# 11 دو عالم در تو پیدا کرده بنگر %~% وصالش یافتی از وصل برخور
# 12 سراسر در تو پیدا میندانی %~% که بیشک این جهان و آن جهانی
# 13 توئی آیینه در آیینه میبین %~% جمال خویش در آیینه میبین
# 14 زهی صانع که چندین از تو پیدا %~% ازین پیوسته از تو شور و غوغا
# 15 زهی از تیرگی دیدار کرده %~% طلسم گنج پر اسرار کرده
# 16 ترا خورشید و مه رخشان و گردان %~% طلبکار تو و تو در دل و جان
# 17 حقیقت شیب و بالا از تو پیداست %~% ز دیدار تو عالم پر ز غوغا است
# 18 همه ذرات در تسبیح ذاتت %~% ندیده هیچکس کل صفاتت
# 19 تمامت در تو حیران و تو در خویش %~% ز عزت این جهان آورده در پیش
# 20 حجاب صورت آنجا باز بسته %~% خودی و خویش در پرده نشسته
# 21 کسی جز تو که باشد آن تو هستی %~% صفات خویش بر خود نقش بستی
# 22 طلبکار تو عقل و ره نبرده %~% ز تو حیران اگرچه بسته پرده
# 23 کجا عقلت بیابد زانکه جانی %~% اگر گویم نشان بی نشانی
# 24 نشان بینشانی از تو موجود %~% صفاتت کرده هستی تو معبود
# 25 همه ذات تو میجویند پیدا %~% تو ناپیدا و در جمله هویدا
# 26 حقیقت آشکارائی همیشه %~% نه بر جائی نه بیجائی همیشه
# 27 منور از تو عالم در میانه %~% توئی خود عالم و از تو نشانه
# 28 چهارت عنصر اینجا بنده گشته %~% ابا خورشید تو تابنده گشته
# 29 تو خود میجوئی و با خویش هستی %~% ز خود گوئی و بر خود بار بستی
# 30 کجا آتش تواند یافت بویت %~% که شد دیوانه از سودای رویت
# 31 کجا رویت تواند یافتن باد %~% که جانم از صفات اوست آباد
# 32 صفات عشق هم آیات دیده است %~% اگرچه خویش در آفات دیده است
# 33 حقیقت خاک اینجا یافته راز %~% هزاران قصه بی او گفته باز
# 34 تو خورشیدی میان خاک و خونی %~% مگر ذرات عالم رهنمونی
# 35 تو شاهی عکس خود در ذات دیده %~% سوی خورشید جان دیگر رسیده
# 36 چه نور است اینکه در جانها فکندی %~% که در هر ذره طوفانها فکندی
# 37 هزاران قطره هر یک آفتابی %~% ز عکس هر یکی نوری و تابی
# 38 ز هر قطره عیان عکسی پدیدار %~% تو اندر وصل خود جان را خریدار
# 39 تووئی بحر و توئی جوهر چه جویم %~% توئی خورشید من دیگر چگویم
# 40 وصالت هر که جوید سر ببازد %~% چو شمع آنگاه هر دم سر فرازد
# 41 تو شمع مجلس کون و مکانی %~% تو جوهر میندانم گرچه کانی
# 42 ز تاب روی تو عالم منیر است %~% کز آن یک لمعه در سیر مسیر است
# 43 ز نور روی تو خورشید خیره %~% شده پنهان و گشته لعل تیره
# 44 مه از شرم تو در هر ماه بگداخت %~% چو رویت دید خود در خاک انداخت
# 45 فلک مدهوش و از شوق تو حیران %~% بسر در خاک راهت گشته پویان
# 46 همه گلهای رنگارنگ زیبا %~% که میگردد ز صنع تو هویدا
# 47 شود ریزان درین ره ز اشتیاقت %~% فنا آمد مر ایشان را فراقت
# 48 بنفشه خرقه پوش مست کویت %~% فکنده سر ببر درهای هویت
# 49 شده نرگس ز بویت مست و مدهوش %~% گشاده دیدهها و گشته خاموش
# 50 فتاده در زبانت سوسن از راز %~% ریاحین گفته نیز اسرارها باز
# 51 ثنا و حمد تو گویند مرغان %~% به هر گونه میان باغ و بستان
# 52 چو بلبل روی گل در عشق تو یافت %~% از آن نزد سلیمان خویش بو یافت
# 53 حقیقت فاخته طوق تو دارد %~% بگردن جان دراز شوق تو دارد
# 54 همه در غلغل عشق تو هستند %~% گهی هشیار و گاهی نیم مستند
# 55 تعالی الله کمال صنع بیجون %~% که جان بنموده اندر خاک در خون
# 56 چه چیزی کاینهمه از تست پیدا %~% تو درجانی و جان ازتست پیدا
# 57 چو از دیدار تو دیدار کرده %~% ز مستی جمله را بیدار کرده
# 58 تو خود دانای خویش و نیز کس نیست %~% بجز تو فوق و تحت و پیش و پس نیست
# 59 یکی ذاتی که اول مینداری %~% که در اول در آخر می برآری
# 60 یکی بودی و هم آخر یکینی %~% بنزدم قل هوالله پیشکینی
# 61 زبان عاقلان شد الکن تو %~% فرو ماندند در ماه و من تو
# 62 نیارد کرد عقلت وصف اینجا %~% که پرکرده است او هر نقش اینجا
# 63 که باشد عقل طفلی در ره تو %~% که افتاده است در خاک ره تو
# 64 بسی وصف تو کرد و هم بسی خواند %~% ولی در آخر از راز تو درماند
# 65 چنان کانجا توئی آنجا تو باشی %~% به کل در علم خود دانا تو باشی
# 66 تو در پرده برون پرده غوغا %~% همه نادان توئی بر جمله دانا
# 67 زهی از تو شده پیدا دو عالم %~% ز یکتائی تو پیدا شد آدم
# 68 ز تو پیدا همه تو ناپدیدار %~% ز تو آدم شده اینجا پدیدار
# 69 کمال صنع تو آدم نموده %~% ابا او گفته و از خود شنوده
# 70 دم آدم ز تو بد ورنه آدم %~% کجا هرگز زدی اینجایگه دم
# 71 تمامت انبیا حیران دیدت %~% فرستادست بی گفت و شنیدت
# 72 تو پیغام خود اینجا بازگفتی %~% ابا احمد حقیقت راز گفتی
# 73 دو عالم پر ز نور فر و زیبت %~% فرازی کرده از بهر نشیبت
# 74 خروش عشق تو در عالم افتاد %~% از اول در نهاد عالم افتاد
# 75 ز بالا سوی شیب آمد ز عزت %~% تو بخشیدی مرا وراعز و قربت
# 76 تو دادی رفعتش در روی ذرات %~% فرستادی مرا دو اسفل آیات
# 77 اساس علم الاسمایش کردی %~% ز ذات خویشتن پیداش کردی
# 78 نهادی گنج خود اندر دل او %~% دمیده از دم خود در گل او
# 79 نفخت فیه من روح آشکاره %~% ز تست و هم توئی برخود نظاره
# 80 ز تست آدم هویدا و از تو برخاست %~% یکی اسمست وین پنهان و پیداست
# 81 اگر پنهان شوی پیدا تو باشی %~% دوئی محو است کل یکتا تو باشی
# 82 توئی یکتا دوئی شد ازمیانه %~% تو خواهی بود با خود جاودانه
# 83 ز یکتائی خود جانا نمودی %~% جمال خویش هم با ما نمودی
# 84 دل عشاق تو پر خون بماند %~% نداند هیچکس تا چون بماند
# 85 جهان جان شده از تو پدیدار %~% ابا عشاق تو میگوید اسرار
# 86 بگفتی سر خود جانا بآخر %~% ابا منصور رازت گشت ظاهر
# 87 که باشد کو نداند ور بداند %~% چو تو در دید خود حیران بماند
# 88 نداند جز تو کس در عشقبازی %~% که با ما هر یکی چه عشق بازی
# 89 برافکن پرده جانا تا بدانیم %~% یقین گردان که در عین گمانیم
# 90 ز عزت عاشقان را شادگردان %~% وزین بند بلا آزاد گردان
# 91 چنان دیدار تو در جان ما شد %~% که جان یکبارگی از خود فنا شد
# 92 چو جان ما فنا شد در ره تو %~% از آن شد در حقیقت آگه تو
# 93 حقیقت یافت شد آخر خبردار %~% برون آمد بکل از عجب و پندار
# 94 خبردار است جان و از تو گوید %~% تو میبیند وصالت مینجوید
# 95 ز صنع ذات تو جانست آگاه %~% ستاده بهر خدمت سوی درگاه
# 96 وصالش کرده هم روزی در اینجا %~% که دید و بخت و پیروزی در اینجا
# 97 دل اینجا نیز عین اصل دارد %~% که با جان در قیامت وصل دارد
# 98 ز تو بازار دنیا پرحضور است %~% سراسر از تو دلها پر ز نور است
# 99 منور از تو روی کاینات است %~% همه عالم پر از خورشید ذاتست
# 100 عجب خورشید رویت در تک وناب %~% فتاده این زمان در قطره آب
# 101 ز تو پیدا ز تو پنهان شود باز %~% سوی خورشید تو رخشان شود باز
# 102 ندانم با که و اندر کجائی %~% چه کردستی تو و چه مینمائی
# 103 ندانم با که وصفت باز گویم %~% نمیبینم کسی تا راز گویم
# 104 چه بینم چون بجز تو دیگری نیست %~% خبرداری و کس را مخبری نیست
# 105 ز هر وصفی که کردم بیش از آنی %~% که وصف خویش کردن هم تودانی
# 106 ز تو جان زنده و اندر گفتگویست %~% به تست اینجایگه هم جستجویست
# 107 نهان از شوق گریانیم و خاموش %~% سر خود را نهاده بر بنا گوش
# 108 همی گرید چو ابر از شرمساری %~% که گر بد کرده او را درگذاری
# 109 توئی بیرون ولی در اندرونی %~% همه ذرات خود را رهنمونی
# 110 عطا دادی تو در آخر کریما %~% برحمت عفو کردستی رحیما
# 111 عطا بخشی تو بیش از گناه است %~% ولیکن جان بنزدت عذر خواهست
# 112 صفاتت انبیا چون دیده باشد %~% ز تو گفته ز تو بشنیده باشد
# 113 ز وصفت ذات تو جانست آگاه %~% ستادم بهر خدمت سوی درگاه
# 114 اگرچه کرد خدمت مربسی او %~% شناسد خویشتن را تا کسی او
# 115 که باشد جان که تا باشد بر تو %~% که واماند حقیقت در خور تو
# 116 ترق دارد ز دیدار تو ای دوست %~% که دارد از تو و افتاده در پوست
# 117 توی او را به هر حال و به هر کار %~% حقیقت مونس و هم ناپدیدار
# 118 حقیقت چون دل و جان هم تو باشی %~% فکنده دمدمه هم دم تو باشی
# 119 بقای جاودانی هم تو بخشی %~% نهانی هم نهانی هم تو بخشی
# 120 همه از تست اینجا چه بد و نیک %~% ولی ما خون خودریزان درین ریگ
# 121 بدی از ما و نیکی از تو پیداست %~% که ذات پاک تو در کل هویداست
# 122 تو دانائی و علام و خبیری %~% که مر بیچارگان را دستگیری
# 123 تو ستاری و سر جمله پوشی %~% حقیقت عذر موری مینیوشی
# 124 تو بخشائی مر آخر هر گنه را %~% که میدانیم ما تو پادشه را
# 125 قلم راندی و خرسندیم مانده %~% ترا پیوسته در بندیم مانده
# 126 اسیر و ناتوان افتاده تو %~% درین نه طاق ایوان زاده تو
# 127 ترا در راه معنی راه داده %~% ز شوقت داغ بر دلها نهاده
# 128 چو داغ عشق تو ما راست در دل %~% از آن اینجا مراد آمد به حاصل
# 129 چو افتادیم اینجا همچو خاکت %~% مکن از ما دریغ آن نور پاکت
# 130 کریما قادرا پروردگارا %~% بفضل خود ببخشی این گدا را
# 131 عظیما صانع کون و مکانی %~% گدا را داده راز نهانی
# 132 سمیعا خود بخود می راز گفتی %~% همه بشنیده هم خود بازگفتی
# 133 زهی سرت زبان خاموش گشته %~% تن و جان در رهت بیهوش گشته
# 134 زهی صنعت نموده عشق عطار %~% که چندین جوهر افشانده است و اسرار
# 135 زهی انعام و لطف و کارسازی %~% بفضل خویش ما را مینوازی
# 136 نهادم گردن تسلیم اینجا %~% بماندستم عجب پر بیم اینجا
# 137 طلبکارت بدم در اول کار %~% به آخر آمدی جانا پدیدار
# 138 منم افتاده در خاک رهت خوار %~% مرا از خاک ره ای دوست بردار
# 139 چنان حیرانم و هم راز دیدم %~% خودی در بیخودی من باز دیدم
# 140 قلم راندی مرا در آخر ای دوست %~% که تا بیرون کنی این مغز از پوست
# 141 بدان قولم که گفتی درالستم %~% بآخر این صدف جانا شکستم
# 142 تو ما را کرده جانا بزندان %~% درین زندان تو هستیم مهمان
# 143 مرا خوشد از اینجا آشنادار %~% مرا در قید زندان با صفا دار
# 144 یقین میدان که اندر آخر کار %~% بیامرزد حقیقت کل بیک بار
# 145 بیامرزد بآخر دوستان را %~% دهدشان مر بهشت جاودان را
# 146 گر آمرزد بیک ره جمله را پاک %~% نیامرزیده باشد جز کف خاک
# 147 همه در حضرتش یک مشت خاکست %~% ببخشاید به آخر ز آن چه باکست
# 148 چه باشد نزد او این جمله عالم %~% حبابی دان ونقشی دان در این دم
# 149 چه باشد گر ببخشاید بیک بار %~% کجا آید در این دریا پدیدار
# 150 نه چندانست انعام الهی %~% سر مو نیست از مه تا بماهی
# 151 کمال لطف تو بیمنتهایست %~% گدا امیدوار اندر دعایست
# 152 بفضل خود ببخشی ناتوان را %~% ز بس بنمای از خود جان جان را
# 153 نمائی بیشکی راه نجاتم %~% رسانی آخر ازدل سوی ذاتم
# 154 تو میبینم تو میدانم دگر هیچ %~% نیاید جز تو دیگر در نظر هیچ
PageV01P01
# 1 ز بعد خالق کون و مکان را %~% ثنا بر خاتم پیغمبران را
# 2 حقیقت صدر بود از آفرینش %~% که او آمد حقیقت نور بینش
# 3 محمد آنکه نور شرع بنمود %~% در اینجا عین اصل و فرع بنمود
# 4 ز ایزد جز و کل را پیشوا اوست %~% حقیقت نور چشم انبیا اوست
# 5 کمال شرع او در عالم آمد %~% دل مجروح جمله مرهم آمد
# 6 چراغ آسمانها و زمین است %~% ازیرا رحمة للعالمین است
# 7 طلبکاریست گردون در بر او %~% بسر گردنده بر خاک در او
# 8 ندیده چشم عالم همچو او نور %~% درون جزو و کل اویست مشهور
# 9 طفیل خنده او آفتابست %~% غم او کارفرمای سحاب است
# 10 جلال و رفعت او بیش از آنست %~% که گویم از زمین تا آسمانست
# 11 گرفته نور شرعش قاف تا قاف %~% فکنده غلغلی در نون ودر کاف
# 12 اساس شرع او آفاق بگرفت %~% در اینجا گه دل مشتاق بگرفت
# 13 ندیده انبیا این عزت و ناز %~% که ازحق یافت اینجا آن سرافراز
# 14 سرافراز دو عالم اوست اینجا %~% حقیقت مغز بد با پوست اینجا
# 15 به هر اندیشه او نغز آمد %~% از آن در آفرینش مغز آمد
# 16 شب معراج با حق گفته او راز %~% برفته سوی او کل آمده باز
# 17 بسوی ذات خویشش راه بخشید %~% مر او را عز و قرب و جاه بخشید
# 18 نیابد هیچکس چون او دگر عز %~% نباشد مثل او در دهر هرگز
# 19 زهی بگرفته تیغت ملک عالم %~% ز تو دیده شرف ابنای آدم
# 20 بتو آدم مشرف در زمانه %~% ز ذات او تو اصلی در میانه
# 21 حقیقت آدم آمد طفل راهت %~% از آن پیوسته باشد در پناهت
# 22 خلیل از شوق تو شد سوی آتش %~% از آن شد گلستان آتش بر و خوش
# 23 توی شاه و همه آفاق خیلاند %~% توی شاه و همه عالم طفیلاند
# 24 دو عالم بهر تو کر دست پیدا %~% چه نور و ظلمت و چه زشت و زیبا
# 25 طفیلت آفرید ای شاه جمله %~% که تاگشتی یقین آگاه جمله
# 26 تو آگاهی میان جمله ای دوست %~% جدا کردی حقیقت مغز از پوست
# 27 نیابد چشم دنیا چون توسرور %~% نه بیند نیز کس همچون تو مهتر
# 28 وصال دوست دیدستی حقیقت %~% ازو آمد یقین عین شریعت
# 29 ره وصل تو دیگر هر که بیند %~% دگر مانند تو رهبر که بیند
# 30 یقین حق را بچشم سر بدیدی %~% ابا او گفتی و بااو شنیدی
# 31 غم تو بهر امت بود اینجا %~% طلب شان کردی از معبود اینجا
# 32 زهی سرور که چرخ مهر و افلاک %~% بنزد همتت آمد کف خاک
# 33 کف خاکست نزدت آفرینش %~% توی اندر میان اسرار بینش
# 34 تمامت انبیا را پیشوائی %~% تو بیشک در میان نور خدائی
# 35 زهی معراج تو اسرار بیچون %~% که دیدی حق تو بی مثیل و چه چون
PageV01P02
# 1 شبی جبریل پاک آمد سوی خاک %~% بنزد مصطفی سلطان لولاک
# 2 که ای مهتر ازین زندان برون آی %~% در امشب انبیا را رهنمون آی
# 3 ستاده انبیا و مرسلیناند %~% به هر جانب جهانی حور عیناند
# 4 ز ماهی تابمه جوش و خروش است %~% همه کروبیان حلقه بگوش است
# 5 در امشب چون سوی حضرت شتابی %~% مراد خود در آن حضرت بیابی
# 6 بخواه از حق تعالی امت خود %~% که تا بخشد مر ایشان را همه بد
# 7 شب امشب ترا عین وصال است %~% وز آن حضرت تجلی جلال است
# 8 براق آورد آنگه پیش احمد %~% عنان او گرفته در کف خود
# 9 چه گویم وصف او چون کس ندیده است %~% بگفتا بهر تو حق آفریده است
# 10 نه چندان بودش آنجا اشتیاق او %~% نشست آنگاه بر پشت براق او
# 11 ز چار و پنج و شش آنجا برون شد %~% همه کون و مکان را رهنمون شد
# 12 علم زد بر فراز هفت افلاک %~% برون بنهاد پا از عرصه پاک
# 13 به هر چیزی که آمد سوی او باز %~% حقیقت محو میکرد آن سرافراز
# 14 گذر میکرد و میشد تا رسید او %~% مقام انبیا در سدره دید او
# 15 تمامت انبیا را دید آنجا %~% سلامش کرد آدم گفت ابنا
# 16 شب آنست ای فرزند میمون %~% که آری جمله را ز اندیشه بیرون
# 17 یکایک در سلامش راز گفتند %~% غم دیرینه خود بازگفتند
# 18 همه بشنفت از ایشان راز ایشان %~% نهاد آنگاه رخ را سوی جانان
# 19 بسی میدید اندر ره عجایب %~% گذر میکرد از چندان غرایب
# 20 چو رفرف سد ره را بگذشت از دور %~% حقیقت جبرئیلش ماند مهجور
# 21 ازو جبریل معظم دور افتاد %~% محمد در میان نور افتاد
# 22 همی شد تا بجائی کان نه جا بود %~% که آنجا گاه جای مقتدا بود
# 23 چو از نه پرده نیلی گذر کرد %~% ورای پرده غیبی سفر کرد
# 24 به هر پرده که میشد راز میجست %~% نمود بود خود را باز میجست
# 25 طلب میکرد طالب عین مطلوب %~% که کلی بازبیند روی محبوب
# 26 چو نور ذات آمد در صفاتش %~% حقیقت کشف شد اسرار ذاتش
# 27 چو میم احمد آنجا محو آمد %~% احد شد در میانه اسم احمد
# 28 حجاب صورت آنجامحو مانده %~% حقیقت مصطفی ز آن صحو مانده
# 29 خطابی کرد با وی صاحب راز %~% چرا در خویش ماندستی چنین باز
# 30 منم تو تو منی داری ز من هان %~% ترا زیبد ز ذات حق برهان
# 31 بگو کامشب چه میخواهی بگویم %~% که بیشک سرور و شاهی چگویم
# 32 بگویم تا چه میخواهی کنون تو %~% که کردم در میانه رهنمون تو
# 33 ترا من برگزیدم از مقامت %~% بتو بخشم همه روز قیامت
# 34 ترا کردم کنون بر جمله سالار %~% مر آن چیزی که میگویم نگهدار
# 35 خطاب ما شنو هر لحظه از جان %~% میان اهل دنیا خود مرنجان
# 36 تو از مائی وما از تو بدیدم %~% حقیقت خلق از تو آفریدم
# 37 توی سلطان و هر جمله گدایت %~% بر من بهتر آمد خاکپایت
# 38 در امشب حضرت ما یافتستی %~% ز ماهی تا بمه بشتافتستی
# 39 طلب کن تا ترا ای مهتر راز %~% چه بایستت آن با ما بگو باز
# 40 جوابش داد آن شب شاه جمله %~% چه گویم من توی آگاه جمله
# 41 تو میدانی که دانائی در اسرار %~% توی از خاطر موری خبردار
# 42 ترا زیبد که راز جمله دانی %~% مراد ما بر آوردن توانی
# 43 تو دانائی که در خاطر چه دارم %~% بنزدیک تو چون پاسخ گذارم
# 44 بفضل خود ببخشا امت من %~% تو افزودی تو از خود حرمت من
# 45 ببخشی امتم چون پرگناهند %~% درین حضرت ستاده عذر خواهند
# 46 چه باشد گر ببخشائی کف خاک %~% کف خاکند پیش صانع پاک
# 47 گناهانشان بمن بخشی سراسر %~% نیندازی مر ایشان را در آذر
# 48 چو فضل و رحمت تو بیشمار است %~% ترا بخشایش بیچاره کار است
# 49 چه باشد گر برحمت دست گیری %~% که تو افتادگان را دستگیری
# 50 نه چندانست فضل و رحمت تو %~% که داند هیچکس از قربت تو
# 51 توی اول توی آخر چه گویم %~% که در میدان حضرت همچو گویم
# 52 همه امت بتو دارند امید %~% که ایشان را کنی رحمت تو جاوید
# 53 بیامرزی مرایشان آخر کار %~% نگردانی بدوزخ شان گرفتار
# 54 بمیرانی بایمانشان تو جمله %~% نگهداری ز شیطانشان تو جمله
# 55 ترا دانند چیزی میندانند %~% ترا از جان و دل دانی که خوانند
# 56 خطاب آمد بدو از حضرت پاک %~% که شد آخر حقیقت زهر و تریاک
# 57 مخور غم سیدا اندیشه بگذار %~% که بخشایم گناهانشان بیکبار
# 58 بتو بخشیدم ایشان را که دانند %~% ز بهر تو سوی جنت رسانند
# 59 لقای خود کنم روزی ایشان %~% دهم من بخت و پیروزی ایشان
# 60 محمد شاد شد از وعده دوست %~% خوشا آن وعده کان وعده اوست
# 61 نودالف سخن با حق بیان کرد %~% نودالف دگر نقش بیان کرد
# 62 حقیقت سی هزارش گفت بر گو %~% تو با این دوستان راهبر گو
# 63 مگو این سی هزار دیگر ای دوست %~% که یکسان باشد آنگه مغز با پوست
# 64 دگر سی گفت اگر خواهی بگو تو %~% دگر خواهی مگو و راز کم گو
# 65 حقیقت وعده او راست آمد %~% ترا امشب ز ما درخواست آمد
# 66 چو احمد رازها بشنید از یار %~% حقیقت سجده کرد از جان بیکبار
# 67 چو نزد دوست صاحب راز گردید %~% درآنجا سجده کرد و باز گردید
# 68 چنان در سیر عزت با خبر بود %~% که جانانش بکلی در نظر بود
# 69 به هر پرده که دیگر در نظر بود %~% ز جانان باز صاحب رازتر بود
# 70 حقیقت ذات پاکش بیشکی بود %~% نزولش با دخول آنجا یکی بود
# 71 چو باز آمد سوی دنیا حقیقت %~% یقین روز دگر شاه شریعت
# 72 همه یاران بر احمد شده باز %~% یقین هر یک چو بازی او چو شهباز
# 73 بعزت نزد احمد خوش نشستند %~% حقیقت بهر تسلیمی به بستند
# 74 زبان بگشود شاه آنگاه آنجا %~% که گرداند همه آگاه آنجا
# 75 بگفت آن سرها کو بود دیده %~% بجز او هیچکس آن سر ندیده
# 76 امیرالمؤمنین حیدر که جان بود %~% رموز آشکارایش عیان بود
# 77 چنین گفتا مبارک بادت ای جان %~% که میبینم دل آبادت ای جان
# 78 از این پس هم توی هم میرو هم شاه %~% که هستی از کمال عشق آگاه
# 79 ترا این لحظه باید سوی دولت %~% گرائیدن که داری عز و قربت
# 80 ز درد امت خود یاد میدار %~% چو شه با تست جانت شاد میدار
# 81 منه بیرون زحد شرع خود پای %~% چو جنت عرصه عالم به پیمای
# 82 سر بدخواه خود را کاستی تو %~% مکن هیچ دگر جز راستی تو
# 83 ترا بخشند اینجا راستی باز %~% کجا بازار حق آراستی باز
# 84 زهی مهتر که قرب تو فزونست %~% ز جمله انبیا این رهنمونست
# 85 ترا بر رهنمونی حق فرستاد %~% یقین این عزت و تمکین ترا داد
# 86 ترا عطار بیچاره غلام است %~% تمامش کن که مسکین ناتمام است
# 87 بتو امید دارد در شفاعت %~% کزین رنجش تو بخشائی براحت
# 88 نخواهد شد ترا بیرون ازین باب %~% بحق گیسویت کو بود در تاب
# 89 امیدی داشتم هست آن امیدم %~% که دل گشته سیاه و مو سپیدم
# 90 ضعیف و مبتلا و خوارمانده %~% عجایب خسته و غمخوار مانده
# 91 امید من توی در هر دو عالم %~% نظرها میکنی بر من دمادم
# 92 چنانی در میان جان عطار %~% که همچون نقطه در عین پرگار
# 93 بتو نازانست اینجا انبیا کل %~% حقیقت بی شکی هم انبیا کل
# 94 دمی ای صدر دین عطار بنواز %~% ورا کلی تو از خاطر نینداز
# 95 دگرکز شاعرانم نشمری تو %~% بچشم شاعرانم ننگری تو
# 96 تو میدانی که این مسکین درویش %~% هوای روضهات دارد فراپیش
# 97 چو بیشک در میان جان نهانی %~% همی دانی همه راز نهانی
# 98 طلبکار تو بودم در جهان من %~% کنونت یافتستم رایگان من
# 99 چنانت عاشقم ای ماه اینجا %~% که بر گردون زنم خرگاه اینجا
# 100 تو میدانی که راز جان ما چیست %~% درین درد و بلا درمان ما چیست
# 101 بکن درمان درد ما حقیقت %~% که قوت یافت از هر سو طبیعت
# 102 فنا گردان مرا از بود خویشم %~% که دیدم در فنا معبود خویشم
# 103 فنا خواهد بدن اول بقاام %~% از آن پیوسته در عین فناام
# 104 در آخر این بود ما را سرانجام %~% بیاید خوردن آخر جمله آن جام
# 105 همه اینجام باید خورد آخر %~% که تا جانان شود آخر بظاهر
# 106 همه آنجام باید کردنت نوش %~% که گردانیم غمها را فراموش
PageV01P03
# 1 امیر دین و دنیا مرتضی دان %~% ورا بر حق ز بعد مصطفی دان
# 2 لدنی بودش آن پاکیزه گوهر %~% بکل علم محمد بود اودر
# 3 که در مردی سر و جان را ببخشید %~% که اندر کل عالم جمله حق دید
# 4 چو او دیگر نباشد در جهان مرد %~% که کرده است آنچه او با قلعه کرد
# 5 محمد اوست او نفس محمد %~% بنطق خود چنین فرمود احمد
# 6 حقیقت هر که او را باز یابد %~% چو منصور اندر اینجا راز یابد
# 7 اگر چون مرتضی خواهی قدم زد %~% چو منصورت نمیباید تو دم زد
# 8 ره حیدر طلب کن همچو مردان %~% براه او رسی اینجا بجانان
# 9 هران کو مهر مهر مصطفی را %~% نهد بر دل بیابد مرتضی را
# 10 حقیقت نفس احمد مرتضایست %~% که بیشک مصطفی کل مرتضایست
# 11 چگویم وصف حیدر به ازین من %~% که حیدر کرد در کل پیش ازین من
# 12 زهی شاه و زهی دستور جمله %~% توی تا جاودانی نور جمله
# 13 ترا خوانده است شیر اینجا خداوند %~% که شیران جهان کردی تو در بند
# 14 سخایت حاتم طائی کجا یافت %~% اگرچه در سخا بسیار بشتافت
# 15 بخوانت آمده زهره ز گردون %~% کجا وصف تو یارد کرد هر دون
# 16 صفات مصطفی یکسر توداری %~% حقیقت بحر و هم گوهر تو داری
# 17 دل عطار شد چون خاکراهت %~% بدین گفتار اکنون عذر خواهت
# 18 وصال حب حیدر به ز گنجت %~% وگر نه بعد ازاین در دست رنجت
# 19 علی جو و از علی دریاب اسرار %~% زلا اعبد بدان اسرار آن یار
# 20 علی را این چنین نتوان ستایش %~% نمودارش کنم در جان فدایش
# 21 هزاران جان فدای مصطفی باد %~% ابا یاران او جان آشنا باد
PageV01P04
# 1 چه گویم مدح میر دین حسن را %~% دگربار آن حسین پاک تن را
# 2 دو نور جوهر زهرا و حیدر %~% بروز رزم هر یک صد غضنفر
# 3 دو شمع از پرتو خورشید اسرار %~% جهان ازنور ایشان شد پدیدار
# 4 یکی در خاک و خون آغشته گشته %~% یکی در زهر جانش کشته گشته
# 5 نظام خطه دنیا از ایشان %~% نعیم جنت و نیران و رضوان
# 6 چو ایشان کشته شو عطار کم گو %~% که پرگوئی ز میدان کم برد گوی
# 7 درین ره نه قدم در خون در آخر %~% که گردد آن زمان آن یار ظاهر
# 8 جهان هیچست و مانند رباطست %~% فکنده در رباط اینجا بساط است
# 9 جهان بر رهگذر هنگامه کرده است %~% تو بگذر زانکه این هنگامه سرد است
# 10 جهان بنگر که تا چون پنج و پنجست %~% ز مرکز تا محیط اندوه و رنجست
# 11 تماشاگاه دان عالم سراسر %~% تماشائی بکن از وی تو بگذر
# 12 گذر کن از تماشا گاه زنهار %~% وگرنه در بلا مانی گرفتار
# 13 ازین معدن که سر کردی تو بیرون %~% بسی خوردی درین خاک ای پسر خون
# 14 چو اصلت خون بود خونت بریزد %~% کجا پشه ابا صرصر ستیزد
# 15 بخواهد ریخت خون جملگی زار %~% بخون در نه قدم مانند عطار
# 16 موافق باش با اهل یقین تو %~% چو ایشان باش در حق پیش بین تو
# 17 موافق شد دلم با عاشقانش %~% فدا گشتم برای عاشقانش
# 18 درین ره صد هزاران سر چو گویست %~% چه جای گفتگو و جستجویست
# 19 ولی راز دگر افتاد ما را %~% عجب ساز دگر افتاد ما را
# 20 هر آنچ آید از آن دلدار خوبست %~% که او پیوسته انوار القلوب است
# 21 قلم راندست در هر چیز کور است %~% حقیقت اوست بشنو این سخن راست
# 22 همه آثار صنع اوست اینجا %~% بر ما زشت و بد نیکوست اینجا
# 23 قدم چون در نهی این بار در راه %~% مشوی این بار از بود خود آگاه
# 24 قدم چون در نهادی راز بینی %~% یقین سر رشته خود باز بینی
# 25 قدم در نه درین ره تا بیابی %~% جمال یار و سوی او شتابی
# 26 چرا درمانده بگشاده این در %~% اگر مرد رهی زین در تو بگذر
# 27 چو دنیا رهگذار آن جهان است %~% کناری گیر کاینجا هم چنانست
# 28 کناری جوی از مردم که یارت %~% ز ناگاهی بیاید در کنارت
# 29 ترا زین کی خبر باشد وزین یار %~% مگر وقتی که یار آید پدیدار
# 30 اگر صبرت بود در آخرت دوست %~% نماید روی خویش از ظاهرت دوست
# 31 مترس از جان و سراینجایگه تو %~% که بنماید ترا دیدار شه تو
# 32 تو داری در دو عالم جوهر دوست %~% نمیدانی نمیبینی که کل اوست
# 33 چنان دان این سخن گر مرد راهی %~% که تو اویی و او در تو چه خواهی
# 34 ز تو تادوست راهی نیست بسیار %~% حجاب تو و جود تست برادر
# 35 تو هستی در وجود خویش دریاب %~% مثال جوهری در عین غرقاب
# 36 سخن با تست جمله گر بدانی %~% همه اسرار و انوار معانی
# 37 سخن در عشق و دل بسیار گفتم %~% حقیقت کل ز دید یار گفتم
# 38 سخن چون جمله جانانست اینجا %~% که پیدا او و پنهانست اینجا
# 39 سخن با اوست اینجا هرچه گویم %~% که سرگردان عشق او چه گویم
# 40 حقیقت ای دل اکنون پاک رو باش %~% ابا جانان تو در گفت و شنو باش
PageV01P05
# 1 دلا اکنون شدی از خواب بیدار %~% رهائی یافتی از خواب بیدار
# 2 ز غفلت آمدی بیرون حقیقت %~% بسی خوردی در اینجا چون حقیقت
# 3 بغفلت روزگاری بسپریدی %~% درین گام بلا کامی ندیدی
# 4 ندیدی هیچ کامی سوی دنیا %~% بماندی غافل اندر کوی دنیا
# 5 اگرچه دادهای جان اندرین راه %~% که از رازی کنون درمانده درچاه
# 6 بمنزل در رسیدی مانده درچاه %~% اگرچه داده جان اندرین راه
# 7 بمنزل در رسیدی باز مانده %~% هنوز از شوق صاحب راز مانده
# 8 دم عرفان زدی اینجا بیکبار %~% ترا جانان نموده عین دیدار
# 9 ز اصل دوست برخورد ار عشقی %~% چو منصور این زمان بردار عشقی
# 10 ترا از عشق بد چندین ملامت %~% که خوردی حسرت و رنج و ندامت
# 11 قدم چون سوی این گلشن نهادی %~% ندانستی و در گلخن فتادی
# 12 درین گلخن بماندی مدتی باز %~% گهی درسوز بودی گاه در ساز
# 13 چه خواهی کرد گلخن جای تو نیست %~% قبای خاک بر بالای تو نیست
# 14 توی از جوهر بالا گزیده %~% مقام عالم بالا ندیده
# 15 سفر کردی ندیدستی ره خود %~% بکلی مینگشتی آگه خود
# 16 سفر کردی سوی منزل رسیدی %~% دمی وصلت ز نور خود ندیدی
# 17 سفر کردی تو با اینسان در اینجا %~% ندیدی هیچ همراهان در اینجا
# 18 سفر کردی ز دریا سوی عنصر %~% سفر ناکرده گوهر کی شود در
# 19 سفر را گرچنین قدری نبودی %~% مه نو بر فلک بدری نبودی
# 20 نخستین قطره باران سفر کرد %~% وز آن پس قعر دریا پرگهر کرد
# 21 توی کرده سفر در عین دریا %~% چرا میمانی اندر قعر دریا
# 22 تو در دریای عشقی پروریده %~% کمال خود در این دریا ندیده
# 23 کمال خود ندیدی در جواهر %~% که اسرارت شود اینجای ظاهر
# 24 طلب کن جوهرخودسوی دریا %~% چرا ماندستی اندر قعر دریا
# 25 طلب کن جوهر ای دانای اسرار %~% صدف را بشکن و گوهر برون آر
# 26 توئی دریا و جوهر در نشان نه %~% ترانامی ولی نام ونشان نه
# 27 توی اندر صدف ساکن بمانده %~% ز دامن پاک خود ایمن بمانده
# 28 تو دست شاه لایقتر نمائی %~% تو بیشک رازدار پادشائی
# 29 چرا تو اندرین دریای خونخوار %~% بجنگ این صدف ماندی گرفتار
# 30 صدف را بشکن و بنمای هم رخ %~% تو از دریا شنو پیوسته پاسخ
# 31 نظر کن در خود اکنون چون شکستی %~% صدف بشکن که کلی خود تو هستی
# 32 تو داری نور پاک هفت گلشن %~% تو در دریا شده پیوسته روشن
# 33 کنار بحر روشن از تو باشد %~% حقیقت هفت گلشن از تو باشد
# 34 الا ای جوهر بی منتها تو %~% حقیقت بیشکی نور خدا تو
# 35 الا ای خانه راز الهی %~% عجایب جوهری جوهر نمائی
# 36 نه در کونین و نی در عالمینی %~% که سرگردان بین اصبعینی
# 37 الا ای جوهر قدسی کجائی %~% نه در عرشی نه در فرشی کجائی
# 38 درین دریا اگر دریا به بینی %~% تو خود را محو و ناپیدا به بینی
# 39 نه جای تست این دریا و بگذر %~% درین دریای بیپایان تو بنگر
# 40 اگرچه مانده این دم بغرقاب %~% کمال خویش هم اینجا تو دریاب
# 41 کمال خویش بشناس اندر اینجا %~% که تا زینجا رسی در عین اینجا
# 42 چه میدانی در اینجا تا تو چونی %~% توئی آن جوهری که ذوفنونی
# 43 تو را خواهند بردن تا برشاه %~% که تا شه گردد از راز تو آگاه
# 44 حقیقت پیش شه خواهی شدن باز %~% تو باشی در کف سلطان باعزاز
# 45 تو خواهی بود باز و بند سلطان %~% چوداری حکم بازوبند سلطان
# 46 کمالت آنگهی افزاید از یار %~% که سلطانت بود از جان خریدار
# 47 خریدار تو سلطانست از عشق %~% در اینجا راز پنهانست ار عشق
# 48 دریغا چون ندانستی چه گویم %~% دوای درد بیدرمان چه جویم
# 49 دوای درد خود هستم حقیقت %~% وزین زندان برون جستم حقیقت
# 50 برون جستم ازین زندان ظلمات %~% شدم آزاد اندر حضرت ذات
# 51 مرا در سوی آن حضرت برد باز %~% که تا از راز او گردم سرافراز
# 52 بیابم حضرت بیچونش ای دل %~% که مقصود منست اینجای حاصل
# 53 مرا اینجاست عز و قدر و قیمت %~% در اینجا دیدن جانان حقیقت
# 54 غنیمت دان که در اینجا دو روزی %~% مثال عاشقان سازی بسوزی
# 55 چو با عشاق صاحب درد باشم %~% نه چون زن همچو مردان مرد باشم
# 56 مرا با درد جانان آشنائیست %~% دوای دردم از صورت جدائیست
# 57 دریغا درد مادرمان ندارد %~% حقیقت راه ما پایان ندارد
# 58 ندارد درد من درمان دریغا %~% بمانم بیسر و سامان دریغا
# 59 سر و سامان ندارم در ره جان %~% بماندم خوار در بازار جانان
# 60 مرا تا درد باشد جان ندارم %~% در اینجا جز رخ جانان ندارم
# 61 مرا مقصود جانانست دیدن %~% پس آنگه درکمال جان رسیدن
# 62 سر من بهر این راز است سرباز %~% که یابد عاقبت اسرار ما باز
# 63 ازین معنی نگردم یک زمان من %~% که تا اینجا رسم در جان جان من
# 64 نخواهد بود اینجا نطق خاموش %~% که دل چون دیگ در آتش زند جوش
# 65 دلم در دیگ سودای معانی %~% چنان پخته که آن پیر نهانی
# 66 در آنچه گفت خواهم آنچه او گفت %~% که حق دید و وزو دید و نکو گفت
# 67 هر آن چیزی که از حق گفت خواهی %~% دری باشد که بیشک سفت خواهی
# 68 ز حق چندانکه گوئی بیش از آنست %~% کسی اسرار او کلی ندانست
# 69 ز حق گوی و ز حق بشنو بتحقیق %~% که از حق میرسد پیوسته توفیق
# 70 ز توفیق وی اینجا جوی طاعت %~% که در طاعت بیابی استطاعت
# 71 ترا آنجاکمال عشق شاه است %~% چه غم داری چو شه در بارگاهست
# 72 مدد از شاه جوی و خرمی کن %~% مگردان روی از شه همدمی کن
# 73 چو فرمودت ترا در عین فرمان %~% ببر فرمان او خود را مرنجان
# 74 چنان میدان که شاه آفرینش %~% ترا پیداست اندر آفرینش
# 75 کمال شاه و فر شاه با تست %~% حقیقت هم دل آگاه با تست
# 76 همه در دل شناس و دل عیان بین %~% درون جان جمال بی نشان بین
# 77 ترا در دل جمال ماهروئیست %~% بلای عشق در هر لحظه سوئی است
# 78 تو از اوئی و با اوباش اینجا %~% توی نقش رویت نقاش اینجا
# 79 ترا او نقش بسته آخر کار %~% کند خود این همه نقشت بیکبار
# 80 تو چندینی چرا خود دوست داری %~% به مغزی در حقیقت پوست داری
# 81 ترا مغز است و در خود ماندی ای دوست %~% از آن مغزی ندیدستی بجز پوست
# 82 ترا چون مغز اینجا گه نباشد %~% چو مردانت دل آگه نباشد
# 83 دل آگه باید در میانه %~% که تا یابد کمال جاودانه
# 84 هر آن غم کاندرین منزل نهادند %~% حقیقت بار آن بر دل نهادند
# 85 ز بحر وصل جانها بیقرار است %~% مکان وصل در دارالقرار است
# 86 اگر دارالقرار اینجا بدانی %~% بیابی وصل و اسرار نهانی
# 87 حقیقت باید اینجا گه قرارت %~% که پنهان نیست خود دیدار یارت
# 88 ترا دیدار جانانست اینجا %~% ولی در پرده پنهانست اینجا
# 89 وصال او اگر میبایدت دوست %~% برون میباید آمد پاک از پوست
# 90 همه گفتارها از بهر این است %~% که در مردن یقین عین الیقین است
# 91 اگر مردی برستی از جهان تو %~% یقین یابی بهشت جاودان تو
# 92 در آنجا دایما عین وصالست %~% که اینجا خانه رنج و وبال است
# 93 در این محنت سرای عالم کل %~% کجا آید مراد کل بحاصل
# 94 خوشستی زندگانی و کشستی %~% اگر نه مرگ ناخوش در پی استی
# 95 فراق آخر کار است ما را %~% وصالش دیدن یار است ما را
# 96 فراق سخت در راهست آخر %~% کسی یابد که آگاهست آخر
# 97 ز بعد آن وصال جاودانست %~% همه دیدار با آن جان جانست
# 98 ولی اینجا فراق اندر فراقست %~% همه دوری ز درد اشتیاق است
# 99 مراد اینجا تمنا دان حقیقت %~% در او پنهان و پیدا دان حقیقت
# 100 دم آخر همه اسرار یابند %~% کسانی کاندر این دم یار یابند
# 101 جهانی پر زاندو هست و ماتم %~% که ما را مینماید غم دمادم
# 102 بلا و رنج بیحد یافتستم %~% اگرچه مویها بشکافتستم
# 103 دل و جان در بلای قرب جانانست %~% چنین اسرار گفتن کی چنانست
# 104 دل و جان رازدار پادشاهند %~% حقیقت دایما نور الهند
# 105 چه حاجت بود چندینی ز گفتن %~% چو میبایست اندر خاک خفتن
# 106 چه میجوئی ز چندین سر اسرار %~% که ما گفتیم و هم آمد پدیدار
# 107 وصال جان جان از جان بگویم %~% به هر اسرار صد برهان بگویم
# 108 از اول درد مییابد حقیقت %~% دوم تقوی در اسرار شریعت
# 109 سوم جز آنگهی معشوق دیدن %~% چهارم وصل آنگه سر بریدن
# 110 نظر در کار این کردم بیکبار %~% نداند این سخن جز صاحب اسرار
# 111 جهان و هرچه در هر دو جهانست %~% نیرزد پر کاهی گرچه جانست
# 112 بجز جانان در این عالم ندانی %~% به بینی گر تو هم صاحب یقینی
# 113 بجز جانان مجو ای جان و دل تو %~% وگرنه عاقبت گردی خجل تو
# 114 جز او آخر چه باشد هیچ باشد %~% جهان نقش و طلسم و پیچ باشد
# 115 حقیقت جمله مردان که بودند %~% کزو گفتند وهم از وی شنیدند
# 116 همه گفتار ایشان بود از یار %~% یکی دیدند اینجاگه نگهدار
# 117 چنان دیدند در این جایگه باز %~% که گوئی جان ایشان بد یکی راز
# 118 طلب کردند تا آخر رسیدند %~% بوصل اصل جانان باز دیدند
# 119 رهی دور است این راه خطرناک %~% چه داند کرد اندر ره کف خاک
# 120 رهی دور است و بس راهیست مشکل %~% که یارد رفت آنجا سوی منزل
# 121 رهی دور است باید رفت ناچار %~% ترا میگویمت اکنون خبردار
# 122 خبردار از سوال دوست ای دل %~% جواب او یقین با اوست ای دل
# 123 ترا باید شدن واقف ز اسرار %~% شوی و وارهی از گیر و از دار
# 124 ترا تا صورت اینجا باز باشد %~% دلت پر غصه و پر راز باشد
# 125 چه خواهی یافت از دیدار صورت %~% که باید زو گذشت آخر ضرورت
# 126 دو روزی کاندرین صورت اسیری %~% مجو چیزی بجز عشق و فقیری
# 127 فقیری کن طلب در قعر جان کوش %~% لباس نیستی در فقر درپوش
# 128 فقیر اینجا ملامت شوق داند %~% هزاران دوزخ آمد ذوق داند
# 129 چه سرما و چه گرما در فقیری %~% بر عاشق یکی باشد اسیری
# 130 ز صورت دان و گرنه فقر یا راست %~% در او اسرارهای بیشمار است
# 131 اگر فقر و فنا خواهی در این راز %~% تکبر از نهاد خود بینداز
# 132 تکبر پاک کن از جان و از دل %~% که تا مقصود خود آری بحاصل
# 133 ترا اینجا برای عجز آورد %~% که تا باشی در اینجا صاحب درد
# 134 چو ما را داد ماهم جان فشانیم %~% بر معشوق دایم بی نشانیم
# 135 حقیقت حق شناسی چیست تسلیم %~% شدن فارغ ز هر اندوه و هر بیم
# 136 اگر مردی حقیقت او شوی تو %~% ببین خود تا حقیقت خودشوی تو
# 137 همه در خود خداوند جهان بین %~% به هرچه اندر به بینی جان جان بین
# 138 ره او بسپر اینجا همچو مردان %~% که خدمتکارت آید چرخ گردان
# 139 ترا چون چرخ گردون بنده باشد %~% مه و مهرت بجان تابنده باشد
# 140 فلک گردان تست و می ندانی %~% همه ملک آن تست و می ندانی
# 141 قدم زن بهتر از دوران افلاک %~% که سرگردان تست این کره خاک
# 142 ترا سری ورای اوست بنگر %~% اگر رویت نماید دوست بنگر
# 143 توانی یافت وصل اینجا حقیقت %~% اگر میبسپری راه شریعت
# 144 شریعت بسپر آنگه از نمودار %~% بگویم رازها آنکه خبردار
# 145 عمل میبایدت کردن در اینجا %~% پس آنگه گوی خود بردن در اینجا
# 146 عمل کن تا ستانی مرد کارت %~% عمل باشد در اینجا یادگارت
# 147 عمل کردند مردان اندرین راه %~% بترس از آه موری در بن چاه
# 148 عمل چون هست در علمت عمل کن %~% پس از علم و عمل اسرار حل کن
# 149 اگر علمت بود در اول کار %~% عمل آید ترا اینجا خریدار
# 150 ترا دو چیز میباید ز کونین %~% بدانستن عمل کردن شدن عین
# 151 طلب باید که تا در برگشاید %~% پس آگاهی بمطلوبت نماید
# 152 دریغا کین طلب در دست کس نیست %~% درین وادی کسی فریادرس نیست
# 153 نه فریادت رسد جز جان در اینجا %~% که جان دیده است مر جانان در اینجا
# 154 کمال عشق اگر آید پدیدار %~% بچشم تو نه درماند نه دیوار
# 155 دلی باید ز عشق یار در جوش %~% بماند تا ابد او مست و مدهوش
# 156 نشاید عشق را هر ناتوانی %~% بباید کاملی و کاردانی
# 157 الا تا در مقام عشق بازی %~% تو پنداری مگر این عشق بازی
# 158 که داند بردره در معدن عشق %~% چنان برگشته از مامن عشق
# 159 حقیقت عقل چون طفلی به پیشش %~% همیشه میخورد از شوق پیشش
# 160 کجا دارد ابا او پایداری %~% سزد گر عشق با جان پایداری
# 161 به پیش کار گه چون رخ نمودند %~% در آخر این چنین پاسخ شنودند
PageV01P06
# 1 کمال عشق داند یافت عاشق %~% اگر باشد فنای عشق لایق
# 2 خرد بیند دوی اینجایگه باز %~% حقیقت عشق بیند از یکی راز
# 3 خرد صورت همی بیند دمادم %~% ولیکن عشق داند سر آدم
# 4 حقیقت عشق رمز کاینات است %~% که عشق اینجایگه دیدار ذاتست
# 5 حقیقت عشق بشناس و فنا شو %~% از آن عین فنا عین بقا شو
# 6 حقیقت عشق آمد رهبر یار %~% سر مو نیست ازتو تا بر یار
# 7 حقیقت عشق این ره دیده باشد %~% که او در خویش صاحب دیده باشد
# 8 نماید عشق راهت تا بریار %~% تو کی آئی در اینجا گه پدیدار
# 9 یکی ذره که داری از منی تو %~% نیابی اندرین ره روشنی تو
# 10 همه عشق است اینجا راهنمایت %~% اگر باشد ترا حق هدایت
# 11 هدایت نیست جز کار است دریاب %~% مکن در کارخود هرگز تو اشتاب
# 12 بلای عشق اگر اشتاب داری %~% بسوزد زانکه سردرخواب داری
# 13 به بیداری توانی یافت جانان %~% بگیر از پخته این کار آسان
# 14 مدان آسان اگر آسان نماید %~% ترا پیدا و خود پنهان نماید
# 15 سخنها میرود چون آب زر پاک %~% برون کردیم زهر از عین تریاک
# 16 ز عشقت آنچه گویم گوش کن تو %~% وزین اسرار جان بیهوش کن تو
# 17 تقرب سوی جان خویشتن کن %~% حقیقت جان و تن را جان و تن کن
# 18 حقیقت عشق در یکی پدید است %~% ولیکن جمله دردی ناپدید است
# 19 همه در عشق زادت تا بدانی %~% به آخر جمله باد است ار بدانی
# 20 بنور تو مزین آمد این خاک %~% که دروی داخل است این هفت افلاک
# 21 تو بینائی که میبینی تمامت %~% توی جمله مر این نکته تمامت
# 22 بتو پیداست جمله نقش ذاتش %~% دو روزی بنگر این نقد صفاتش
# 23 از آن نقش جهان دری بدست آر %~% که بهتر آید آن از نقش هموار
# 24 جهان چون گنده پیری دان حقیقت %~% پر از نقش نکو خواه طبیعت
# 25 نه کس داند حقیقت بازی او %~% ترا دارد یقین در گفت و درگو
# 26 به هرزه بگذراند روزگارت %~% دراندازد بناگه سوی کارت
# 27 طلب کن عشق دنیا را مبین تو %~% حقیقت نیز هم دنیا مبین تو
# 28 همه مولا نگر اینجا به تحقیق %~% که بخشد ناگهانت عشق توفیق
# 29 بدو بتوانی او را دید آخر %~% که حقست این و ناتقلید آخر
# 30 سخن تا هست اینجا میتوان گفت %~% نه پنهانی نه پیدا میتوان گفت
# 31 سخن اینجا بسی گوئیم آخر %~% ببازم من بشکرانه دگر سر
# 32 حقیقت عشق میگوید که جان باز %~% سرو جانرا ز بهر جان جان باز
# 33 یقین است آنچه اینجا شد گمانت %~% نگهدار است بر جان و جهانت
# 34 ز حکم یفعل الله کس نگردد %~% اگر خواهد بیک دم در نوردد
# 35 سخن باقی از آن پس بازگفتم %~% نشد بس زانکه بس ناساز گفتم
# 36 سخن با یار خواهم گفت دیگر %~% بخواهد رفت ما را ناگهان سر
# 37 سخن پیشنیان بسیار گفتند %~% ولی نی شیوه عطار گفتند
# 38 سخن گفتند لیکن نی چنان مست %~% ندید و کس نداده این چنین دست
# 39 چه باشد سر که تا بازیم اینجا %~% که ما در عشق شهبازیم اینجا
# 40 حقیقت عشق میگوید که جانباز %~% سر و جان راز بهر جان جان باز
# 41 یقینست اینکه شد اینجا گمانت %~% نگهدار است مرجان جهانت
# 42 سخن اینست تا آخر چنین است %~% کسی داند که چون ما پیش بین است
# 43 سخن خواهیم گفتن هر زمانی %~% ز سر عشق هر دم داستانی
# 44 سخن عشق است اگر پر درد باشد %~% حقیقت این سخن نامرد باشد
# 45 اگر مرد رهی تکرار میکن %~% دمادم گوش با عطار میکن
# 46 حقیقت این زمان عطار یار است %~% مرا در سر جانان آشکار است
# 47 بسی گفتیم از اسرار جانان %~% که تا پیدا شود دیدار جانان
# 48 حقیقت آنچه دادم دست امروز %~% که درکاریم با بخت جهان سوز
# 49 مرا شد منکشف اسرار حلاج %~% نمودم نام او در عشق هیلاج
# 50 چو جوهرنامه کردم فاش آخر %~% نمودم صورت نقاش آخر
# 51 بکنجی در نشستم زار مانده %~% ضعیف و ناتوان و خوار مانده
# 52 شب و روز از تفکر مانده غمناک %~% که چه آید دگر از صانع پاک
# 53 در اندیشه که از بعد جواهر %~% چه اسرار آید اینجاگاه ظاهر
# 54 نظر کردم یکی دیوانه دیدم %~% ز علم صورتی بیگانه دیدم
# 55 که آمد پیش من این عاشق زار %~% لب از هم برگشاد و گفت اسرار
# 56 چو صبح از صبحدم او خنده کرد %~% دگر سر را فرو برد او دراین درد
# 57 زمانی بود اینجا ساکن و خوش %~% دگر آورد سر بیرون ز آتش
# 58 مرا گفتا چرا درغم نشستی %~% در معنی بروی خود به بستی
# 59 نه وقت آمد که دیگر رازجوئی %~% دگر اسرار جانان بازگوئی
# 60 تو این دم عاشقی و راز دیده %~% جمال دوست درخود نار دیده
# 61 طلب کردی و دیدی دید مطلوب %~% رسیدی این زمان در ذات محبوب
# 62 همه ذاتست ای عطار سرکش %~% چه بینی باز رنج آب و آتش
# 63 همه ذاتست کاینجا گفته تو %~% همه دراست کاینجا سفته تو
# 64 چرا فارغ نشینی زود برخیز %~% دگر در عشق و دید فقر آویز
# 65 چو کردستی در اینجا جملگی ترک %~% بجز کشتن نماندستت دگر برگ
# 66 کنون باید که گوئی سر اسرار %~% حقیقت فاش گردانی دگر بار
# 67 بنام من کتابت نغزآری %~% دگر هوش و دگر بامغز آری
# 68 بنام من نهی بنیاد اینجا %~% دهی امروز ما را داد اینجا
# 69 بگوئی نام من با هر که عالم %~% که شادی بینی از عشق دمادم
# 70 هنوز ای جان جان اندر گمانی %~% که گفتی جمله اسرار معانی
# 71 برون جستی کنون از کدخدائی %~% گرفتی از میان کلی جدائی
# 72 منم این لحظه نزدت بازمانده %~% چو گنجشکی بچنگ بازمانده
# 73 بمانده در بر تو کدخدایم %~% کدم رفته بکل مانده خدایم
# 74 خدایم این زمان من واقف خود %~% درون جان تو من واصف خود
# 75 خدایم این زمان فارغ ز جمله %~% میان جملگی فارغ ز جمله
# 76 حقیقت این زمان منصور وقتم %~% درون جزو و کل مشهور وقتم
# 77 اناالحق میزند عطار با تو %~% که هستی صاحب اسرار با تو
# 78 خدائی میکنی در سر اسرار %~% حقیقت زاده در عین اسرار
# 79 تو این در برگشادی از زمانه %~% که داری لامکان جاودانه
# 80 ندارد هیچکس امروز این راز %~% ترا بخشیدم اینجا ای سر افراز
# 81 شدی اکنون وفائی پیش آور %~% دمی عطار را با خویش آور
PageV01P07
# 1 بدو گفتم که ای جان چیست نامت %~% که حق داده است اینجا گاه نامت
# 2 چه نامی بازگو تا بشنوم باز %~% چه میگوئی بگویم ای سرافراز
# 3 جوابم داد من منصور حلاج %~% مرانام است در آفاق هیلاج
# 4 بدو گفتم که ای معنی خدائی %~% بدانستم که از عین خدائی
# 5 جوابم داد کای عطار برگوی %~% مرا بگذار هین اسرار برگوی
# 6 منم هیلاج ودیگر کدخدایم %~% تو منصوری و من در تو خدایم
# 7 کنون بنویس مر اسرار ما را %~% نگهدارش تو این گفتار ما را
# 8 درون جان تو مائیم گویا %~% توی از من شده در عشق جویا
# 9 بگفت این آنگهی نزدیکم آمد %~% چراغی در دل تاریکم آمد
# 10 بدادم بوسه بر دست وبر سر %~% نهادم بر سر از اسرار افسر
# 11 نظر کردم پس آنگه سوی بالا %~% که تا بینم مبارک سوی هیلا
# 12 ندیدم هیچ صورت در میانه %~% مرا بخشیدش آنگه یک نشانه
# 13 کلاهی بد نشانه بر سر ما %~% که آن باشد بعالم افسر ما
# 14 نشان بود آن کلاه از رب دادار %~% که سرافرازی از حق شد پدیدار
# 15 نشانست آن کلاه از جان جانم %~% رموز آشکار او نهانم
# 16 تأمل کردم از دم در تأمل %~% فتادم جان و دل در شور و غلغل
# 17 بخود گفتم که هان برخیز و خوشباش %~% که بنمودست اینک دید نقاش
# 18 نمودی بود کاینجاگه نمود او %~% زهر معنی دری دیگر گشود او
# 19 دری بگشاد از معنی برویت %~% که آرد دیگر اندر گفتگویت
# 20 حقیقت گفت وهم زو گفت نرگس %~% که او باشد ترا فریاد رس بس
# 21 کلاه از عیب آمد سر فرازیست %~% ترا اینجایگه عشقی نه بازیست
# 22 ترا فهمی دگر دادست هیلاج %~% حقیقت رخ نمود اینجای هیلاج
# 23 نمودم روی سوی آن دو عالم %~% چرا خاموش اینجا در کشی دم
# 24 دمت بگشای و دمدم جوهر افشان %~% دل و جان جست برخاک در افشان
# 25 از ایمعنی که بخشیدند از نو %~% از آن حضرت خطاب عشق بشنو
# 26 ترا وقتی است چون منصور حلاج %~% دگر بنمود رخ در عشق هیلاج
# 27 همه دیدار جانانست عطار %~% حقیقت درد و درمانست عطار
# 28 چو دردت این زمان درمانست دریاب %~% چو جانت این زمان جانانست دریاب
# 29 چو این دم یافتی کام دل خود %~% تو خواهی بود این دم واصل خود
# 30 کنون وصل است دید شادمانی %~% که میگوئی زهر راز و معانی
# 31 کنون بگشای دل در عشق و مستی %~% حقیقت دان تو این یک دم که هستی
# 32 مشو بیرون دمی از سیرهیلاج %~% دمادم یاد میآور ز حلاج
# 33 فنا خواهی شدن در پایداری %~% چو او این لحظه اندر پایداری
# 34 کلاه عشق دادندت بسر بر %~% که بینی در خدا این دم سراسر
# 35 سرافرازی کن ای بیسر در آخر %~% که اینجا نیستت همسر در آخر
# 36 دمادم مانده از اینجا تو بیرون %~% حقیقت جوهرت باشد دگرگون
# 37 اساس راه را عطار دارد %~% که اسرارش همه گفتار دارد
# 38 کتابی دیگر است از سر حلاج %~% که باشد ز آن نهد بر فرق خود تاج
# 39 کتاب آخر است این تا بدانی %~% اگر تو امزه داری این بخوانی
# 40 بخوان با خویش و از خود رنج بردار %~% تو داری گنج از خود گنج بردار
# 41 توی گنج و چنین محروم مانده %~% میان کافری مظلوم مانده
# 42 در اینجا گنج معنی بیشمار است %~% در آخر دوستان را یادگاراست
# 43 بخوان تا آخر و بگشای دیده %~% مکن باور سخنهای شنیده
# 44 همه از دیده خوان و از دیده بشنو %~% اگر مرد رهی از دیده بشنو
# 45 اباتست آنچه جوئی تا به بینی %~% در این آخر اگر صاحب یقینی
# 46 چو در عشقی تو عاشق وار میخوان %~% اگر بادردآئی رهبر است هان
# 47 سخن بادرد خوان و آشنا شو %~% چه خواندی این کتب کلی فدا شو
# 48 اساس شرع در اینجاست بنگر %~% همه اسرارها پیداست بنگر
# 49 جواهرنامه گر خوانی در آخر %~% وزو گردد یقین منصور ظاهر
# 50 جوابم ده در این معنی که این چون %~% چگونه دم زد اینجا بیچه و چون
# 51 چگونه گشت واصل در تن تو %~% چگونه دید ذات روشن تو
# 52 ز وصل او بگو تا ما بدانیم %~% درین پنهانیش پیدا بدانیم
# 53 جنید اینجا چنین از کار رفته %~% که همچون نقطه در پرگار رفته
# 54 اگر این سر بگوئی در زمانم %~% شود مکشوف ای جان و جهانم
PageV01P08
# 1 بدو منصور گفت ای ذات بیچون %~% اناالحق میزند از ذات بیچون
# 2 اناالحق میزند درخون او باز %~% وگرنه خون کجا این دم زند باز
# 3 اناالحق چون نیارد زو تو دریاب %~% بگویم نکته دیگر تو دریاب
# 4 اناالحق خون کجا آورد ای دوست %~% اناالحق گفتن اندر دم دم اوست
# 5 اناالحق حق تواند زد حقیقت %~% وگرنه خود بود بیشک حقیقت
# 6 اناالحق حق زند اینجای بنگر %~% اناالحق گفتنش ای شاه بنگر
# 7 موافق تا نباشد در رگ و پی %~% کجا یارد زدن هر دم وی از وی
# 8 دمم حق زنده گردانید در خون %~% نمود اینجای رازش بیچه و چون
# 9 ز سر جان جان چون یافت بوئی %~% اناالحق زدوی اندر های و هوئی
# 10 دم حق هرکجا کاید نمودار %~% اناالحق خیزدش از سنگ و دیوار
# 11 درخت سبز با موسی در آن شب %~% اناالحق گفت با موسی در آن شب
# 12 درختی دید موسی صاحب راز %~% اناالله گفت با موسی در آن باز
# 13 درختی واصل این راه باشد %~% عجب گر خون ما آگاه باشد
# 14 درختی وصل جانان یافت آن دم %~% اناالحق گفت او اینجا در آن دم
# 15 عجب باشد اگر در خون چو منصور %~% شود در عشق او القصه مشهور
# 16 نه چون آید حقیقت کردگارت %~% که خون گشته نهان در زیردارت
# 17 اناالحق میزند بیدست مانده %~% حقیقت خون ز دست خود فشانده
# 18 از آن اینجا اناالحق میزند باز %~% که اینجا گشت خواهد ناپدیدار
# 19 نه دست من که دست خود بریده است %~% طمع اینجا زنیک و بد بریده است
# 20 طمع ببریده است است ازدست آفاق %~% از آن افتاده جان اندر جهان طاق
# 21 طمع ببریده است از دست و از پای %~% یکی میبینم اینجا مسکن و جای
# 22 درین مسکن زخلوت صاف بوده %~% درین معنی بخون رگ را گشوده
# 23 حیات طیبه در خون بدیده %~% که تا دانی تو کان را چون بدیده
# 24 حیات طیبه آمد پدیدار %~% از آن خون اناالحق زد ابایار
# 25 حیات طیبه منصور دارد %~% که سرتا پای خود او نور دارد
# 26 وجودش جمله جان گشته در اینجا %~% نه همچون دیگران سرگشته اینجا
# 27 حیاتی یافت جانم اندر این دم %~% که ریزان گشت از دست و دلم دم
# 28 حیاتی یافت جان اینجا نمانی %~% نمود اسرار صورت در معانی
# 29 دو دستم بایدالله است بنگر %~% دو دستم دست دلخواهست بنگر
# 30 دو دستم برد اینجاگه بدستان %~% درون جان و دل صد گونه دستان
# 31 یقین خواهد نمودن بر سردار %~% دمادم میکند دلها خبردار
# 32 حقیقت حق بدینجا شیخ اعظم %~% اناالحق باش اندر عشق هر دم
# 33 دگر بنگر قدم تا می چه گوید %~% چه بیند راز دردستم چه گوید
# 34 زبان بیزبان چون گویدم راز %~% دگر چون بنگری در عین آواز
# 35 تو حال دست چون دیدی چه باشد %~% از این معنی که پرسیدی چه باشد
# 36 تو حال دست را پرسیدی اینست %~% که با ذرات در عین یقین است
# 37 مرا اینجایگه چه دست و چه سر %~% همه عین الیقین بوده است بنگر
# 38 ز سر تا پای منصور است واصل %~% همه ذرات در عشقند کامل
# 39 ز سر تا پای منصور است جانان %~% اناالحق گوی اینجا در یقین دان
# 40 ز سر تا پای دلدار است منصور %~% اناالحق گوی اینجا بر سر طور
# 41 ز سر تا پای منصور است دلدار %~% اناالحق گوی اینجا برسردار
# 42 ز سر تا پای منصور است بیشک %~% گرفتار آمده دربند کل یک
# 43 یکی ذاتست منصور از حقیقت %~% خداگشته چه جای و چه طبیعت
# 44 ز سر تا پای منصور است اشیا %~% نمود دوست دروی جمله پیدا
# 45 ز سر تا پای منصور است خورشید %~% همه ذرات دروی کرده امید
# 46 ز سر تا پای منصور است کل ذات %~% اناالحق گوی در وی جمله ذرات
# 47 چنانم این زمان در سر بیچون %~% چه ذاتم چه رگ و چه پوست و چه خون
# 48 چنانم این زمان در ذات مانده %~% کنون در عین هر ذرات مانده
# 49 چنانم ده ریئی و در یکی کم %~% منم چون قطره در دریای قلزم
# 50 چنانم از یدالله آشکار است %~% مرا بادست این صورت چکار است
# 51 یدالله است راز ما در این بس %~% نمیداند بجز من سیر این کس
# 52 ندیدم واصلی تا راز گویم %~% ورا اسرار کلی بازگویم
# 53 تو گرچه واصلی در عشق مانده %~% کجاباشی تو دست از جان فشانده
# 54 اگر مردی تودست ازجان فشانی %~% مر این اسرار اینجا بازدانی
# 55 اگر تو ترک کردی صورت خویش %~% حجاب بیشکی برخیزد از خویش
# 56 حقیقت ای جنید پاک دین تو %~% مرو بیرون ازین پس بی یقین تو
# 57 من ازعین یقین و اصل شد ستم %~% چنین اسرارها حاصل شدستم
# 58 من از عین الیقین اعیان ذاتم %~% اناالحق گوی اینجا در صفاتم
# 59 حقم اندر حق و اینجا تو بنگر %~% که میگویم کنون الله اکبر
# 60 صفاتم سر بسر دیدار یار است %~% چه غم دارد که جانان آشکار است
# 61 صفاتم در حقیقت حق شد اینجا %~% نمود جسم و جان مطلق شد اینجا
# 62 صفاتم حق بود چون راز دیدی %~% اناالحق تو ز خونم باز دیدی
# 63 صفاتم این زمان حقست بنگر %~% بجان ودل از این معنی تو برخور
# 64 صفاتم این زمان حقست مطلق %~% اناالحق گویم اینجا من اناالحق
# 65 مزه چون درین میدان فتادست %~% اناالحق مرو را در جان فتاده است
# 66 منزه چون درین راز است اینجا %~% از آن بیشک در آواز است اینجا
# 67 منزه چون من عین صفات است %~% از آن اینجایگه دیدار ذاتست
# 68 صفاتم ذات بیچونست اینجا %~% ویم درخاک و درخونست اینجا
# 69 بجز او نیست اکنون در درونم %~% اناالحق زن به بین در خاک و خونم
# 70 ایا اینجا ندیده سر اسرار %~% اناالحق چند خواهی گفت با یار
# 71 سخن اینست اکنون سالک پیر %~% که باید شست دست از جان چه تدبیر
# 72 دو دست از جان بباید شست ناچار %~% که تا بنمایدت این جای اسرار
# 73 دو دست از جان بیابد شست ای دل %~% که تا روزی مگر گردی تو واصل
# 74 دو دست از جان بدار و آشنا شو %~% اناالحق گوی و آنگاهی جداشو
# 75 تو دستان فلک اینجا چه دانی %~% که پنهان نیست این راز نهانی
# 76 تو دستان فلک بنگر یقین باز %~% که میبنمایدت مردم چنین راز
# 77 از آن ماندی که دست از خود بداری %~% کجا زیبد تو امر پای داری
# 78 تودست ازخود کجا داری بتحقیق %~% که تا یارت دهد در عشق توفیق
# 79 تو دست از جان بدار و جان جانشو %~% ز دید خویشتن کلی نهان شو
# 80 چو دست از خویش شستی یارگشتی %~% حقیقت بیشکی دلدار گشتی
# 81 تو دست از جان بدار ارکاردانی %~% که بگشاید درت باز از معانی
# 82 تودست از خود بدار و او شو اینجا %~% حقیقت کرد اینجا گاه یکتا
# 83 تو دست از خود بیکباره فرو شوی %~% هر آن چیزی که او گوید تو میگوی
# 84 دریغا شیخ دین کاینجا بماندیم %~% حقیقت ما کنون بیما بماندیم
# 85 قلم راندیم اندر اصل او %~% نمود دست خود کردم معطل
# 86 هر آنکو شد فنا از بود اینجا %~% بدید اندر فنا معبود اینجا
# 87 هر آنکو شد فنا اندر دل و جان %~% نموداری جانان در دل و جان
PageV01P09
# 1 فناگرداند زین ره شیخ جان بین %~% درون جان و دل عین عیان بین
# 2 کنون چون دست شد با دست دلدار %~% چه خواهد نیز یابم در نمودار
# 3 چو ما را دستگیری کرد جانان %~% از آن دستی در اینجا برد جانان
# 4 کنون چون دستگیری کرد آن شاه %~% بنزدیک خودم دادست او راه
# 5 کنون دستم گرفت و پایداری %~% نمودم دمبدم درعشق یاری
# 6 جفای او وفای ماست بنگر %~% رضای او رضای ماست بنگر
# 7 ز دستم چند گویم سرببازم %~% درین ره چون بدیدم شاهبازم
# 8 چو راهم داد نزدیکش شتابم %~% که بخشیده است اینجا فتح بابم
# 9 گشوده راه ما در کل کونین %~% همه دیدار ما در عین مابین
# 10 چو ذاتم داد اینجا در حقیقت %~% رهم هم داد ما را در شریعت
# 11 دم من داد جانان پیش جانان %~% که پستم نیز پیش اندیش جانان
# 12 ز پیش اندیشی خود یاد کردم %~% از آن در عشق خود پرداد کردم
# 13 ز پیش اندیشی خود رهبرم من %~% توانم کز سر جان بگذرم من
# 14 ز پیش اندیشی خود آنچه دیدم %~% کنم بیشک که من آن میتوانم
# 15 ز پیش اندیشی خود ذات دیدم %~% کنون اسرار هر آیات دیدم
# 16 ز قرآن این زمانم واصل ذات %~% حقیقت دانم اندر جمله ذرات
# 17 ولی باید که قرآن باز داند %~% ز قرآن بیشکی هر راز داند
# 18 ز قرآن این زمان منصور پیداست %~% درون او حقیقت نور پیداست
# 19 به بین این خون که نور ذوالجلالست %~% اناالحق گوی اینجا در وصال است
# 20 مبین خون شیخ بیشک ذات او بین %~% نمود خویشتن در ذات او بین
# 21 حقیقت این زمانم سر قرآن %~% حقیقت آشکارا هست درجان
# 22 نه در زندان تو گفتی شیخ با من %~% که باید کردنت اسرار روشن
# 23 وگرنه دزد راهی تا بدانی %~% زدی این دم تو آن دم در نهانی
# 24 چو در اینجایگه من دزد راهم %~% کنون بنگر که اندر دار شاهم
# 25 کنون بردار شاهم دزد عشاق %~% ز شاهم بستده من فرد عشاق
# 26 کنون بردار شاهم از حقیقت %~% که دزد لایقی دارند حقیقت
# 27 چنان فرمودهام در سر قرآن %~% حقیقت سر این معنی فرو خوان
# 28 نه حق گفته است والسارق بقرآن %~% بخوان اینجایگه میدان تو برهان
# 29 که دزدان دست او با پای اینجا %~% بریدن باید اینجا شیخ دانا
# 30 حقیقت دزد راه تست منصور %~% اگرچه آگه اندر تست منصور
# 31 چو من دزد ره مردان دینم %~% ز دزدی این زمان اندر یقینم
# 32 چو من دزدی کجا باشد بآفاق %~% که دزدی اوفتادستم عجب طاق
# 33 ندارم همسری از دزدی خود %~% کنون نیکم اگرچه کردهام بد
# 34 ز من عین بدی شد تا بدانی %~% رضای ما چنین بد تا بدانی
# 35 رضای ماست اینجا خواری عشق %~% از آن داریم ما غمخواری عشق
# 36 رضای ماست اینجا سر بریدن %~% ره جانان بود در سر بریدن
# 37 رضای ماست اینجا جانفشانی %~% ترا میگویم ای شیخ این معانی
# 38 حقیقت از در منصور حلاج %~% بود او را یقین در عین آماج
# 39 نشان او را بیابد این زمان تیر %~% بباید دوخت سر تا پایش از تیر
# 40 حقیقت این چنینم آرزویست %~% ز بهر این زمان درگفت و گویست
# 41 گناه دست نبود شیخ جانم %~% بریدن باید اینجا گه زبانم
# 42 زبان باید برید اینجا نه دستان %~% که باشد این گناه او را یقین دان
# 43 زبان دارد گنه اینجا بگفتار %~% اناالحق میزند اندر سردار
# 44 زبان دارد گنه در بیوفائی %~% که دعوی میکند او در خدائی
# 45 زبان دارد گنه نی دست ای شیخ %~% که اینجا آمده است او مست ای شیخ
# 46 زبان دارد گنه در حکم احمد %~% که این یک نکته میگوید چنین بد
# 47 بحکم شرع میباید بریدش %~% که تا پیدا نماید دید دیدش
# 48 بحکم شرع اگر در خون بگردد %~% اناالحق گفتن اینجا در نوردد
# 49 بحکم شرع بردار است اینجا %~% اگر بیشک خبردار است اینجا
# 50 چنان کاینجا دو دست خود بریدم %~% ازین معنی زمانی آرمیدم
# 51 چه دستانها که دست اینجا نمودم %~% ور اسرار از آن فارغ گشودم
# 52 زبان این لحظه با او یار گردد %~% ز سر دست تو برخوردار گردد
# 53 زبان و دست گفتستند مردان %~% زبان باید نمود این راز میدان
# 54 توا بشیخ جهان اسرار دانی %~% بمعنی برتر از عین معانی
# 55 حقیقت دزد منصور است اینجا %~% ز دزدی رفت او بردار اینجا
# 56 یقین آغاز با انجام اینجا %~% ز دزدی یافت او چون کام اینجا
# 57 ز دزدی یافت او اسرار اینجا %~% ز دزدی گشت او مشهور و پیدا
# 58 ز دزدی یافت اسرار حقیقت %~% ز دزدی رفت بردار شریعت
# 59 مرا این لحظه اسرارم عیانست %~% که جانانم درین دارم عیانست
# 60 نموده راز با ما از سر دست %~% حقیقت راز گفتم تا که پیوست
# 61 ابامن یار در زندان چنین گفت %~% رموزی دوش در عین یقین گفت
# 62 که ای منصور گفتی رمز مطلق %~% خدایم من تو گفتستی اناالحق
# 63 منم با تو تو با من راست گوئی %~% در این معنی دگر اینجا چه جوئی
# 64 منم بنمودهام اسرار اینجا %~% حقیقت هم ترا دیدار اینجا
# 65 ز دیدارم نمود راز دیدی %~% مرا در پرده جان باز دیدی
# 66 چو من در پرده جانت عیانم %~% ولی از چشم صورت بین نهانم
# 67 ابا تو گفتهام در پرده هر راز %~% بگفتم با تو کاین پرده برانداز
# 68 حقیقت پرده اکنون بر دریدی %~% بجز من هیچ در پرده ندیدی
# 69 بجز من نیست اندر پرده اینجا %~% بدیدی عاقبت گم کرده اینجا
# 70 مرا در پرده دیدی ناگهان تو %~% نمودی راز با خلق جهان تو
# 71 ترا خود نیست اینجا دوستداری %~% اگرچه ماهم اندر پوست داری
# 72 نمودی مغز ذاتم در تن خویش %~% حجابت رفته اینجا گاه از پیش
# 73 نمودی مر مرا با خاص و با عام %~% که بد مستی نداری طاقت عام
# 74 ترا زین گفتن بیهوده معنی %~% که با ما میکنی در عشق دعوی
# 75 تو دعوا میکنی معنیت باید %~% در اینجا گر نه این دعویت باید
# 76 اگرچه صورتت در ذات معنی %~% بدانسته ز ما آیات معنی
# 77 نبستانند از تو خاص و هم عام %~% که بد مستی نداری طاقت جام
# 78 نداری طاقت جامی در اینجا %~% کجا یابی تو مر کامی در اینجا
# 79 نداری طاقت جامی فنا شو %~% ابا ما در میان جان بقا شو
# 80 نداری طاقت جامی چه گوئی %~% کنون در هرزهاند گفت و گوئی
# 81 نداری طاقت جامی ز دلدار %~% کنیمت این زمان منصور بردار
# 82 نداری طاقت جامی ز منصور %~% فنادستی عجب از نفس و جان دور
# 83 نداری طاقت جام الستم %~% کنون پیوندت اینجا گه شکستم
# 84 نداری طاقت جام یقینم %~% ترا نزدیک خود مردی نهبینم
# 85 نداری طاقت اینجام اینجا %~% بخواهی بودن اندر عشق رسوا
# 86 کنم رسوا ترا فردا حقیقت %~% نمایم بر تو مر غوغا حقیقت
# 87 کنم رسوا ترا فردا بر خلق %~% بسوزانم ترا زنار با دلق
# 88 کنم رسوا ترا فردا بر خویش %~% نیم آنکه برم اندر بر خویش
# 89 کنم رسوا ترا فردا ابردار %~% ببرم دست و پایت بین خبردار
# 90 کنم رسوا زبانت را به بیرون %~% کنم اندازم اندر خاک و در خون
# 91 نمیدانی چه خواهی دید فردا %~% که خواهم کردنت منصور رسوا
# 92 اگر مرد رهی ماهی چنین است %~% چنین خواهد بدن فردا یقین است
# 93 که شهرت جمله خواهد دشمنی کرد %~% وز آن خواهی تو بودن صاحب درد
# 94 بگفتی راز با منصور غافل %~% کجا از دست تو بپذیرد ای دل
# 95 دل و جان را قبول اینجا ندارد %~% که گویندت وصول اینجا نداری
# 96 تمامت سالکانت اندر اینجا %~% کنند از عشق صد افغان و غوغا
# 97 مگو منصور اگر تو مرد راهی %~% وگرنه رخ به بینی زین سیاهی
# 98 اگر رسوائیت آمد یقین خوش %~% بسوزانیم فردایت بر آتش
# 99 به آتش مروجودت را بسوزم %~% تمامت عین بودت را بسوزم
# 100 در آتش رفت خواهی ز اروسرمست %~% ابی پا و زبان منصور بی دست
# 101 در آتش رفت خواهی تا بدانی %~% نمایم آنگهی راز نهانی
# 102 ترا در آتش سوزان حقیقت %~% نمایم بیشکی دیدار دیدت
# 103 بگفتی راز ما شرمت نداری %~% کنون باید که رازم پایداری
# 104 حقیقت پایداری کن بردار %~% مشو غافل ز من این دم خبردار
# 105 که خون از دست خود بینی روانه %~% ترا من رخ نمایم بی بهانه
# 106 چو دست خویشتن بینی پر از خون %~% مشو آن لحظه اینجا گه دگرگون
# 107 نشان ما شناسی عین خونت %~% وگر نه گفتن پر از جنونت
# 108 هر آنکو در ره ما غرق خون شد %~% ابا ما در تمامت غرق خون شد
# 109 هر آنکو در ره ما یافت بوئی %~% کنم گردان سرش مانند گوئی
# 110 اگر خواهی گذشت از جان نمایم %~% ترا معنی دمادم مینمایم
# 111 اگر خواهی گذشت از جان و از تن %~% ترا دایم کنم اینجای روشن
# 112 اگر خواهی گذشت از سردراینجا %~% کنم با ذات خود ذات تو یکتا
# 113 اگر خواهی گذشت از سر حقیقت %~% نهم من بر سرت افسر حقیقت
# 114 اگر منصور اینجا مردمائی %~% حقیقت مرد صاحبدرد مائی
# 115 چنین راندم قلم ای مرد سالک %~% زوصلت میکنم فردای مالک
# 116 فناگر دانمت چون راز گفتی %~% ابا خاص و عوامم بازگفتی
# 117 ترا بند زبان اینجایگه نیست %~% تن تو لایق دیدار شه نیست
# 118 ترا بند زبان اینجا نبوده است %~% زبان کردی و گفتی زین چسود است
# 119 ترا پند زبان چون نیست تحقیق %~% کجا یابی درین اسرار توفیق
# 120 مگر آنک ازوجود آئی تو بیرون %~% بیابی ذات خود را غرقه در خون
# 121 کنم منصور این قسم فراقت %~% کنم اندر نمود اشتیاقت
# 122 کزین سر بر سر خود میکنی تو %~% که بود خویشتن کل بشکنی تو
# 123 تو با ما ما بتو هر دو یکیایم %~% حقیقت ذات اینجا بیشکیایم
# 124 ترا گردانم اینجا گه یگانه %~% نظر کن تا بدانی این بهانه
# 125 بهانه نیست منصور این نمود است %~% زما کانجا دل و جانت شنود است
# 126 اناالحق ما زدیم اندر نمودت %~% نمودی هستم آید زین نمودت
# 127 نمایم مرترا منصور فردا %~% میندیش از فراق و عین غوغا
# 128 چنان با ما یکی شو بر سردار %~% که چیزی می نه بینی جز مرا یار
# 129 ز ما گوی وز ما میزن اناالحق %~% که من خود مینمایم راز مطلق
# 130 ز ما گوی و دمادم خرمی کن %~% ابا ما یک نفس تو همدمی کن
# 131 تو دم با ما زدی ما با تو همدم %~% همی باش ار بریزیمت یقین دم
# 132 کنون منصور میکن عشق بازی %~% که اینجا نیست ما را عشقبازی
# 133 ببازی عشق ما مرناکسی را %~% نباشد تاشوی آنجا کسی را
# 134 بگردد آنگهی بنمایم اسرار %~% ابا او مینمایم از سردار
# 135 تو یکتای منی منصور سرکش %~% بسوزانم ترا فردا به آتش
# 136 تو یکتای منی درجان و در دل %~% تراام من ترا ای پیر واصل
# 137 ز وصل ما کنون بر خور حقیقت %~% گذر کن تو بما بر خور حقیقت
# 138 گذر کن زین وجود و ذات ما بین %~% وجود خویشتن محو فنابین
# 139 بقایی نیست صورت را درین جان %~% بکن ترکش تو یار خود مرنجان
# 140 چو مردان بگذر از این دام صورت %~% که این رفته قلم باشد ضرورت
# 141 کنون منصور فردا راز بینی %~% مرا در جمله اشیا بازبینی
# 142 زوال صورتت فرداست دانی %~% همه از صورتت پیداست دانی
# 143 زوال صورتت فرداست آخر %~% نمایم ذات خود فردات ظاهر
# 144 زوال صورتت گر چه جمالست %~% توئی تو شو که از عین وصالست
# 145 وصال آخر کار است فردا %~% مرو بیرون دمی منصور از ما
PageV01P10
# 1 چویارم این پیامم دوش گفتست %~% در اسرار با ما دوش سفته است
# 2 نیندیشم من از دست و زبانم %~% اناالحق آینه شرح و بیانم
# 3 نیندیشم ز دست و سر بیکبار %~% ببازم جسم و جان اندر بر یار
# 4 مرا تا یار آنجا یار باشد %~% اناالحق دمبدم دیدار باشد
# 5 حقیقت آنکه جانان گفت با من %~% ز دستم شد در اینجا راه روشن
# 6 وگر دانم زبانم راز گوید %~% اناالحق همچو دستم باز گوید
# 7 ز سر تا پای من گوئی در آنجا %~% حقیقت دوست بگرفتست ما را
# 8 ز سر تا پای من بنگر تو مطلق %~% که بیشک میزند اینجا اناالحق
# 9 همه ذرات من جان شد یقین بین %~% حقیقت نور مطلق شد یقین بین
# 10 همه ذرات من جانست امروز %~% ولیکن بار اعیانست امروز
# 11 همه ذرات من در بود بودند %~% ز حق گفتند و از حق میشنودند
# 12 همه ذرات من جان و جهانند %~% کنون از پرده صورتت جهانند
# 13 شب دوشم حقیقت وصل دلدار %~% نمود و گفت کلی اصل دلدار
# 14 شب دوشم همه راز نهان گفت %~% مرا یکسر یقین اندر بیان گفت
# 15 چو خواهد گشت محبوبم بزاری %~% کنم در عشق شیخا پایداری
# 16 چو خواهد گشت محبوبم یقین باز %~% بگویم راز او با پیش بین باز
# 17 بخواهم گفت راز او بیکبار %~% که خواهد کرد اینجا ناپدیدار
# 18 مرا تا او بماند من نمانم %~% چو بیشک من نمانم او بمانم
# 19 حقیقت حق شناسی کرد منصور %~% به اینجا ناسپاسی کرد منصور
# 20 چه باشد حق شناسی جان بدادن %~% درون جان و دل منت نهادن
# 21 دمادم یار میآید بر من %~% که او آمد حقیقت رهبر من
# 22 کنون جانت چو من باشد سخنگوی %~% از آن برد از سخنگویان سخن گوی
# 23 همه گفتارها جان و جهان است %~% چگویم گر از این صورت جهانست
# 24 نخواهم صورت اینجا گاه دانم %~% از آن صورت در اینجا در نهانم
# 25 چو یار من یقین با صورت آمد %~% نمود عشق را بیصورت آمد
# 26 نماند با من این صورت بآخر %~% تو بشنو هان ز منصورت بظاهر
# 27 ندارد صورت جانان در اینجا %~% ولیکن صورت پنهان در اینجا
# 28 ندارد صورتی در دید توحید %~% که یارد مرو را اینجایگه دید
# 29 که یارد دید جانان بینشانست %~% نمود ذات اودر جسم و جانست
# 30 اگر صورت نبودی او نبودی %~% نمودی بود بودی و شنودی
# 31 سخن او از حقیقت سر اسرار %~% نگر آنکو در این آمد خبردار
# 32 خبر هرگز درین صورت نیابد %~% حقیقت سر منصورست نیابد
# 33 چو صورت رفت ما مانیم و جانان %~% اگر خواهم بنمائیم جانان
# 34 همه در فتنه و ما در بر دوست %~% حقیقت صورت ما صورت اوست
# 35 از این صورت شدم در اصل واصل %~% حقیقت آمدیم از اصل واصل
# 36 منم جان جنید پاک سیرت %~% یقین میداند این شیخ کبیرت
# 37 که من با او ز پیش این راز گفتم %~% ابا خود کشتن خود باز گفتم
# 38 ابا او روز و شب این گفتهام من %~% در اسرار با او سفتهام من
# 39 ابا او گفتهام در ماه و در سال %~% حقیقت بود خود او را به هر حال
# 40 نه چندان بودهام در خدمت او %~% که او میداند اینجا قربت او
# 41 که داند بیشکی جز ذات منصور %~% گدای او بود ذرات منصور
# 42 که باشم من که دارالملک شیراز %~% بر من آمد او از بهر این راز
# 43 چه مهمانی کنم من در خور او %~% که باشد اندر اینجا رهبر او
# 44 حقیقت هم سزا و بود باشد %~% که او در جسم و جان معبود باشد
# 45 کنم قربان او پا و سر ودست %~% که عشق او نباشد از سر دست
# 46 کنم قربان او خود را در آنجا %~% که او از ذات خود بگزید ما را
# 47 کنم قربان او خود را حقیقت %~% که او کل صاحب اسرار شریعت
# 48 هزاران جان کنم قربان پایش %~% بجا آرم در اینجاگه وفایش
# 49 هزاران جان کنم قربان این دم %~% که چون او کس ندید از نسل آدم
# 50 هزاران جان کنم ایثار اینجا %~% که من میبینمش جانان در اینجا
# 51 هزاران جان کنم قربان دیدش %~% بخاصه در سرگفت و شنیدش
# 52 حقیقت شیخ ما را ذات پاکست %~% دگر صورت فنا گردد چه باکست
# 53 مرا کار است با ذاتش در اینجا %~% که بر میخوانم آیاتش در اینجا
# 54 مرا کار است با دیدار او کل %~% که گویم نزد او اسرار او کل
# 55 مرا کار است با این پاک اکبر %~% که هست او سالکان را پیر و رهبر
# 56 مرا کار است تا او راز بیند %~% ز اول تا بآخر باز بیند
# 57 جمال کعبه جانست پیدا %~% حقیقت جان جانانست پیدا
# 58 حقیقت کعبه عشاق شیخ است %~% بمعنی و بصورت طاق شیخ است
# 59 هزاران کعبه سرگردان بودش %~% حقیقت آفرینش در سجودش
# 60 هزاران کعبه سرگردان ذاتش %~% بمانده اندرین عین صفاتش
# 61 هزاران دور میباید در اسرار %~% که تا شیخی چنین آید پدیدار
# 62 وصال کعبه جانست بیشک %~% از آن او جان جانانست بیشک
# 63 که اصل کعبه باشد اندر اینجا %~% گشاده بیند او ما را در اینجا
# 64 در من زان گشادند از حقیقت %~% که بسپردم بکل راز شریعت
# 65 جنیدا در شریعت کام میران %~% که خواهد گشت این ترکیب ویران
# 66 جنیدا در شریعت بین حقیقت %~% حقیقت در طبیعت بد شریعت
# 67 ره خوف و خطر افتاد دنیا %~% عجب زیر و زبر افتاد دنیا
# 68 تمامت انبیا اینجا هلاکش %~% کشیدند و شدند در عین آتش
# 69 تمامت سالکان کار دیده %~% شدند اینجا ز عشقش سر بریده
# 70 تمامت عارفان در گفت و گویش %~% تمامت عارفان در جستجویش
# 71 همه جانها درین حیرت خرابست %~% همه دلها از این حسرت کباب است
# 72 که داند کاین سپهر کوژ رفتار %~% چگونه اصل این افتاد در کار
# 73 بجز منصور کین جا کار بشناخت %~% ز عشق دوست بود خویش در باخت
# 74 حقیقت شیخ دین اصلم در امروز %~% به بین بیدست و پا وصلم در امروز
# 75 وصال شاه دارد در برابر %~% منم چون ذره او ماننده خور
# 76 نظر کرده است خوردر ذره خویش %~% مرا کردهست اینجا غره خویش
# 77 کنون این ذره خورشید است بنگر %~% حقیقت عین جاوید است بنگر
# 78 نباشد مثل این دیگر بیانی %~% از این خوریاب اندر جان نشانی
PageV01P11
# 1 جنیدا آفتاب جان عیان بین %~% در آن خورشید کل عین عیان بین
# 2 عیان بین یار در جانت حقیقت %~% دگر بشناس او را در طریقت
# 3 اگر سیر طریقت کرد خواهی %~% دگر میل شریعت کرد خواهی
# 4 همه سیرت یکی ذاتست بنگر %~% عیان در عین ذراتست بنگر
# 5 درین ره جمله از یکی است پیدا %~% ز یکی بنگر اینجا شور و غوغا
# 6 ز یکی بین همة نقش عجایب %~% نموده در بحار دل غرائب
# 7 ز یکی بین همه دیدار کرده %~% خود اندر جملگی دیدار کرده
# 8 یکی جامست در خورشید اینجا %~% چو بشناسی شوی جاوید اینجا
# 9 یکی خورشید و چندین طینت آنست %~% نظر میکن که اینجا در شبانست
# 10 یکی شمع است و چندان نیک بنگر %~% درین آیینه مر آیینه بنگر
# 11 هزاران نقش گوناگون برانگیخت %~% دگر از یکدگر پیوند بگسیخت
# 12 ز هم بگسیخت چندین نقش موزون %~% دگر ز آن نقش عین آورد بیرون
# 13 نمود قدرت خود مینماید %~% عیان قوت خود میفزاید
# 14 ز حکمش یفعل الله است دیدی %~% دلت زین راز آگاهست دیدی
# 15 اگر نقدی تو داری اندرین راه %~% مر آن نقدت بده در حضرت شاه
# 16 اگر نقد تو اینجا قلب آید %~% عیان قوت خود میفزاید
# 17 اگر نقد تو اینجا قلب آید %~% جراحتها ترا در قلب آید
# 18 جنیدا نقد را از نسیه بشناس %~% بگو اسرار و از هر دیو مهراس
# 19 چو نقدت حاصل است امروز اینجا %~% شدستی بیشکی پیروز اینجا
# 20 نمود عشق داری در حقیقت %~% حقیقت داری از عین شریعت
# 21 درون خویش نقد خود نظر کن %~% ازین نقدت وجود خود خبر کن
# 22 چه دانی تا چه نقدی داری ای دوست %~% نگر تا ضایعش نگذاری ای دوست
# 23 جمال جان جان در جان عیان است %~% ولی از چشم نامحرم نهان است
# 24 جمال جان جان اینجاست بنگر %~% درون دل ببین پیداست بنگر
# 25 جمال جان جان بسیار جویند %~% وی اندر جملگی با یار جویند
# 26 درون جملگی گمگشته دلدار %~% به هر قطره چو قلزم گشته بیدار
# 27 همه در بحر غرقابند بنگر %~% عجب از پای تا فرقند یکسر
# 28 همه جویای او در جمله پیکر %~% زبان جمله او را بین و بگذر
# 29 ز دیدارش در این آینه بنگر %~% ز جودش تو از این آیینه برخور
# 30 در این آیینه می بر خوردراینجا %~% که خورتابان شوی از خوردراینجا
# 31 در این آیینه شیخا یار بینی %~% ولی درلیس فی الدیار بینی
# 32 درین آیینه میبنگر فنایت %~% درین آئینه هم بنگر بقایت
# 33 در این آیینه پیدا گشت جانان %~% حقیقت بیصفت خورشید تابان
# 34 در آن آیینه این آیینه بنگر %~% درون دل به بین پیداست یکسر
# 35 هر آیینه در این آیینه بار است %~% نمود صورت او صد هزاراست
# 36 ندارد مثل همتائی مجویش %~% بجز توحید در اینجا مگویش
# 37 ندارد مثل و مانندی ندارد %~% حقیقت یار و پیوندی ندارد
# 38 ز خود بر خود شده عاشق در اینجا %~% گهی صادق گهی فاسق دراینجا
# 39 ندارد مثل خود معبود ذاتست %~% نموداری ز ذاتش در صفاتست
# 40 همه شرع است شیخ از دید توحید %~% نمیگنجد در این اسرار تقلید
# 41 نه تقلید است این اعیان ذاتست %~% صفات او فزون از هر صفاتست
# 42 بصورت لیک در معنی همه نور %~% دو اینجا یافت شیخ و گشت مشهور
# 43 یکی ذاتست در جمله نمودار %~% ولی منصور بین اندر سردار
# 44 همه مرد رهند و ره ندانند %~% ره خود را بسوی شه ندانند
# 45 همه در غفلتاند و عین تقلید %~% دگر در وحشتند و دید نادید
# 46 دگر قومی که در توحید مانند %~% درین آیینه دید دید مانند
# 47 درین اسرار بشتابند با ما %~% به هر نوعی که بشناسند ما را
# 48 غم ما میخورند اینجا حقیقت %~% سپرده جملگی راه شریعت
# 49 به امیدی که میدارند طاعت %~% بیا پیوسته از بهر سعادت
# 50 کشیده هجر اندر عشق اینجا %~% فتاده در میان شور و غوغا
# 51 بلاکش تاز جانشان دوستداریم %~% در ایشان مغز جان در پوست داریم
# 52 بلاکش قرب جانان میبیابد %~% مر آن خورشید رخشان میبیابد
# 53 بلاکش قربت اسرار بیند %~% بلاکش دیده بیدار بیند
# 54 بلابینان عشق اندر غم و درد %~% بمانده اندر اینجا رویها زرد
# 55 بلا و قرب با منصور دادند %~% در اسرار بروی برگشادند
# 56 اگر مرد رهی مگریز از دار %~% گرت خود میکشند اندر سردار
# 57 بدست جان جان کشتن بسی به %~% حقیقت این ز دید ناکسی به
# 58 که بشناسد جمال یار اینجا %~% روا دارد وبال یار اینجا
# 59 مر اینها جمله نازاده درین راه %~% چو طفلانند نادان در بر شاه
# 60 چه فرق از آدمی تا عین حیوان %~% کسی باید که خورده آب حیوان
# 61 در این ظلمات خضر رهروانم %~% بسوی آب حیوان راه دانم
# 62 در این ظلمات خضرم راه برده %~% ره خود را بسوی شاه برده
# 63 مرا چون آب حیوانست در جان %~% چه غم دارم درین زندان غولان
# 64 چو دنیا سجن مؤمن گفت احمد %~% حقیقت هست منصور و مؤید
# 65 از این زندان بیرون رفت خواهد %~% میان خاک در خون خفته خواهد
# 66 درون خاک منزلگاه یار است %~% ز من بشنو که این سر درچه کار است
# 67 درون خاک جان عاشقان است %~% در اینجا گه لقای جاودان است
# 68 درون خاک آمد جوهر یار %~% درون خاک شد هم ناپدیدار
# 69 درون خاک جای انبیایست %~% حقیقت هم مکان اولیایست
# 70 درون خاک بسیار است اسرار %~% که میداند بجز دانای دادار
# 71 درون خاک در خود بنگر ای شیخ %~% ز دید دوست اینجا برخورای شیخ
# 72 ترا رجعت بآخر در سوی خاک %~% بود زین شیب تانه طشت افلاک
# 73 درون خاک خلوتگاه عشق است %~% حقیقت مسکن و مأوای عشق است
# 74 تو تا با او رسی بسیار راهست %~% ولیکن در درون دیدار شاه است
# 75 تو تا با او رسی در محو فی الله %~% بباید کردنت در خود بسی راه
# 76 تو این دم در دم نقاش بینی %~% در آنگاهی که کل اوباش بینی
# 77 همه در سیر هستی بت پرستند %~% حقیقت بت پرست و خود پرستند
# 78 اگر مرد رهی ره کن درونت %~% که دل کرده در اینجا رهنمونت
# 79 ز دل پرس آنچه پرسی شیخ هشیار %~% که در دل حاضر است اینجای دلدار
# 80 دمی بیدل مباش و دل همی بین %~% ز دل مقصود خود حاصل همی بین
# 81 ز دل مقصود حاصل گردد اینجا %~% ز دل مر خویش واصل گردد اینجا
# 82 بدل واصل شو و دیدار او بین %~% حقیقت جملگی اسرار او بین
# 83 همه اسرارها در دل عیانست %~% ولی از غافل و منکر نهانست
# 84 گهی اسرار دل بیند در آنجا %~% که جز از عشق نگزیند در اینجا
# 85 بجز عشق اندر اینجا هیچ مگزین %~% زسر عشق خود معشوق میبین
# 86 ز سر عشق او دانای او شو %~% ز نور ذات او بینای او شو
# 87 درت از عشق بگشاید حقیقت %~% نماید باز جان در دید دیدت
# 88 ز عشق اینجا تو بر خورشیخ عالم %~% که عشق آمدت غمخور شیخ عالم
# 89 تو میخور غم دمادم از وصالش %~% امیدی دار و مگریز از وبالش
# 90 دمادم عاشقان را دل کند خون %~% دگرشان مینماید بیچه و چون
# 91 همه با یار در اندوه و ماتم %~% دگر شادی رسیده گشته خرم
# 92 همه با یار اینجا آشنایند %~% ولی مانند اسب بادپایند
# 93 کسی را نیست زهره اندرین سر %~% که یابد نیز بهره اندر این سر
# 94 کسی را نیست تاب اصل اینجا %~% که بنمایدش ناگاه اصل اینجا
# 95 کسی را نیست تاب هجر محنت %~% کز آن محنت بیابد عشق حرمت
# 96 کسی را نیست تاب وصل بیشک  %~% که تا یابد نمود خویش بیشک
# 97 کسی را نیست تاب وصل دلدار %~% بماندستند دل مجروح وافکار
# 98 حقیقت شیخ بازاری چنین است %~% تماشاگاه مرد راه بین است
# 99 عجب شوری گرفته گرد عالم %~% نماید راز در شورم دمادم
# 100 ز حیرت خون دلها سوخت اینجا %~% که باید دیدهها بر دوخت اینجا
# 101 دل عاشق در اینجا کرده بریان %~% نباشد هیچکس را زهره آن
# 102 که تا آهی زند از درد دلدار %~% کسی باشد که باشد مرد دلدار
# 103 اگر دردی ترا اینجاست بنگر %~% از آن درمان تو پیداست بنگر
# 104 اگرداری تو درد دل در اینجا %~% بدرمانی رسی ای واصل اینجا
# 105 چو شیخ از عشق جانان شیخ کامل %~% شوی ناگاهی اندر درد واصل
# 106 اگر میبگذری از عشق خامی %~% بنزدیک امینان پس تمامی
# 107 اگر میبگذری از عشق اینجا %~% درون دل کجا بینی مصفا
# 108 اگر میبگذری از عشق بیچون %~% تو مانی دایما در خاک و در خون
# 109 ببوی عشق دایم باش زنده %~% حقیقت باش هم سلطان و بنده
# 110 بسی وصف است اندر عشق عشاق %~% کسی باید که باشد درجهان طاق
# 111 رموز عشق از من باز داند %~% ز سر عشق آنگه راز داند
# 112 رموز عشق اینجانیست بازی %~% بسوزی اندروگر شاهبازی
# 113 رموز عشق بشناس و یکی شو %~% حقیقت عین جان بیشکی شو
# 114 رموز عشق اینجا دان و بشتاب %~% بسوی جزو و کل دلدار دریاب
# 115 رموز عشق بشناس و یکی بین %~% درون خویش را تو پیش بین بین
# 116 درون تست تیر و چرخ وانجم %~% حقیقت چرخ وانجم اندرو گم
# 117 حقیقت قوت روح و روانست %~% درون تست پیر رهروانست
# 118 درون تست تیر چرخ دریاب %~% حقیقت اصل او در وصل دریاب
# 119 ز پیرخویش شو ای پیر آگاه %~% که پیر تست بیشک صاحب راه
# 120 اگرداری تودرد دل در اینجا %~% بیابی صاحب دردی در اینجا
# 121 ز پیر خود حقیقت شرع بسپر %~% ز نور شرع در دنیا تو برخور
# 122 ترا با پیرت اینجا آشنائیست %~% که پیرت بیشکی عین خدائیست
# 123 بشرعست این بیان از دید منصور %~% که پیر عشق شد توحید منصور
# 124 یقین منصور از پیر است بردار %~% ز دید پیر خود اینجا خبردار
# 125 چه بازی میکند این پیر عاشق %~% گهی فاسق گهی در کعبه صادق
# 126 نداند سر پیر عشق جز من %~% ازو شد بر من این اسرار روشن
# 127 ازو شد روشن اینجا جان منصور %~% یکی شد ظاهر و پنهان منصور
# 128 همه پیر است اینجا پیر ما بین %~% دمادم شیخ این تدبیر ما بین
# 129 که العبد یدبر مرتضا گفت %~% درون مرتضی بیشک خدا گفت
# 130 که العبد یدبر نیست تدبیر %~% حقیقت مر خدا را هست تقدیر
# 131 چگونه این نباشد آنچه خواهد %~% کند تقدیر و آن هرگز نشاید
# 132 قلم راند ونوشت و مینماید %~% دمادم عشق اینجا میفزاید
# 133 هر آن تقدیر کو سازد بباشد %~% اگر خواهد کشد خواهد نوازد
# 134 کسی را نیست زهره آنچه او کرد %~% که گوید چونکه او جمله نکو کرد
# 135 نکو کرده نکو خواهد حقیقت %~% یقین ای شیخ دین بهر شریعت
# 136 ز من بشنو که این شرعست بیچون %~% یکی باش و مشو اینجا دگرگون
# 137 صفات خود منزه دار اینجا %~% که تا باشی تو برخوردار اینجا
# 138 صفات خود ز آلایش بپرهیز %~% بنور عشق ذات خود برآمیز
# 139 درونت با برون جز ذات منگر %~% خدا را بین و تو در ذات منگر
# 140 درونت با برون منگر بجز دوست %~% یقین میدان که سر تا پای تو اوست
# 141 درونت با برون دیدار ذات است %~% از آن مر نحن اقرب در صفات است
# 142 ز نحن اقربت میگویم این سر %~% که تا دیدار خود یابی بظاهر
# 143 ز نحن اقرب ار میگویم اسرار %~% ز نوعی دیگرت شیخا خبردار
# 144 ز نحن اقرب اینجا مینگر شاه %~% اگر هستی ز سر عشق آگاه
# 145 خدا با تست نزدیک ار بدانی %~% تو اوئی او تو در اینجا نهانی
# 146 خدا با تست نزدیک ار ببینی %~% توئی ای شیخ اگر صاحب یقینی
# 147 خدا پیوسته با تست و تو با او %~% حقیقت اوست اندرگفت و درگو
# 148 خدا با تست شیخ آگاه میباش %~% چو من در جزو و کل تو شاه میباش
# 149 سرا پایت همه اوست ار بدانی %~% که گفتارم چه توحید است و خوانی
# 150 سرا پایت بجز او نیست اینجا %~% ابی شک ذات او یکیست اینجا
# 151 سرا پایت بجز جانان ندارد %~% دل و جان تو دیدن آن ندارد
# 152 چرا کاینجا بصورت بازماندی %~% از آن از دید دیدش بازماندی
# 153 اگر هستی چو من اینجا خبردار %~% حقیقت این بود اینجا خبردار
# 154 ز سر تا پای تو چه مغز و چه پوست %~% یقین در عالم توحید کل اوست
# 155 ز چشم دل یقین بنگر عیان او %~% حقیقت جمله کون و مکان او
# 156 ز چشم دل یقین بین ذات اینجا %~% جهان و جمله ذرات اینجا
# 157 بچشم دل یقین بین آنچه پیداست %~% تو اوئی و تو اندر شور وغوغاست
# 158 ز چشم دل نظر کن دید جانان %~% تو اوئی این بود توحید جانان
# 159 ز چشم دل بسی دیدند رویش %~% بمردند آنگهی در آرزویش
# 160 ز چشم دل اگر سالک حقیقت %~% رباید گوی روحانی حقیقت
# 161 شود کانجا جمال بینشانست %~% از آن عاشق در اینجا مست آنست
# 162 کمال سالک اینجا گاه اینست %~% که خود او بیند این عین الیقین است
# 163 کمال سالک اینجا جان فشانی است %~% پس آنگه دیدن راز نهانی است
# 164 نهان شو شیخ تا پیدا نمائی %~% دوئی بگذار تا یکتا نمائی
# 165 نهان شو شیخ پیدا گرد در دین %~% چو من در عشق رسوا گرددر دین
# 166 نهان شو شیخ تا وصلت نمائیم %~% من اندر لاهمه وصلت نمائیم
# 167 نهان شو شیخ بیرون آی از دل %~% که تا جز تو گردد در عیان کل
# 168 نهان شو شیخ بیرون آی از تن %~% که تا گردد ترا توحید روشن
# 169 نهان شو شیخ بیرون آی از جان %~% که وصل یار خود یابی تو اعیان
# 170 نهان شو شیخ تا در بینشانی %~% همه اسرار منصورت بدانی
# 171 نهان شو شیخ تا گردی به کل ذات %~% حقیقت ذات گردد جمله ذرات
# 172 نهان شو شیخ اندر جزو و کل تو %~% که تا آیی برون از عین دل تو
# 173 نهان شو شیخ اندر اصل بنگر %~% توئی اصل حقیقت وصل بنگر
# 174 نهان شو شیخ اندر عالم عشق %~% مزن دم هیچ شیخا همدم عشق
# 175 دم عشق ازل زن همچو ماتو %~% حقیقت چون شوی از خود فنا تو
# 176 دم عشق ازل زن همچو منصور %~% یکی بین و یکی دان شیخ مشهور
# 177 دم از عشق ازل زن همچو مردان %~% ز دید خود گذر از دید جانان
# 178 دم عشق ازل زن بر سر دار %~% اگر مرد رهی ای شیخ دیندار
# 179 دمی در عشق آید آنست دیدار %~% تو آن دم شو بجان و دل خریدار
# 180 دمی کز عشق آمد زندگانیست %~% در آن دم جملگی راز نهانیست
# 181 دمی کز عشق آید در وجودت %~% از آن دم کن نظر دیدار بودت
# 182 سخن کز عشق آید آن یقین است %~% که بیشک ذات رب العالمین است
# 183 دمی کز عشق آمد هست آن ذات %~% کند مر محو اینجا جمله ذرات
# 184 دمی کز عشق آمد مغز جانست %~% در آن دم جمله اسرار نهانست
# 185 دم از این زن که منصور است این دم %~% در این دم زد در اینجا اودمادم
# 186 چه به زیندم که سالک اندرین راه %~% شود دمدم ز بود خویش آگاه
# 187 چه به زیندم که جانان بازیابی %~% از این دم این دم آنجا بازیابی
# 188 چه به زیندم که اینجا در زنی باز %~% وز آن دم بازبین انجام و آغاز
# 189 از این دم به چه باشد تا بیابی %~% که بود خویشتن یکتا بیابی
# 190 ندیدم شیخ چیزی بهتر از عشق %~% نباشد هیچ چیزی برتر از عشق
# 191 ندیدم به ز عشق اینجا حقیقت %~% که در عشق است پیدا دید دیدت
# 192 ز عشق اینجا شناسا شو چو منصور %~% ز پنهانی تو پیدا شو چو منصور
# 193 حقیقت شیخ واصل شو درین سر %~% که میگردانمت اسرار ظاهر
# 194 ز نور عشق اینجا بود خودبین %~% درونت بنگر و معبود خودبین
# 195 بنور عشق آنجا یاب جانان %~% درون خویش پنهان یاب جانان
# 196 بنور عشق ظاهر هرچه بینی %~% همه او بین اگر صاحب یقینی
# 197 بنور عشق اینجا آفرینش %~% همه گردان نگر در عین بینش
# 198 بنور عشق در خود سیر کن باز %~% درون خود به بین ما را سرافراز
# 199 همه در تو عیان و تو نه بینی %~% تو از عالم جهان بنگر چه بینی
# 200 تو معبودی بصورت آمدی پوست %~% حقیقت کن نظر درکسوت دوست
# 201 بعشق این راز اینجاگه کنی فاش %~% اگر یک ره بیابی دید نقاش
# 202 بعشق این سر توانی یافت اینجا %~% وگرنه باش در نایافت اینجا
# 203 بعشق اینجا نظر در خویشتن کن %~% یکی بین بود جانان بی سر و بن
# 204 همه از عشق میگویند اینجا %~% همه در عشق میپویند اینجا
# 205 بعشق خویش آوردت پدیدار %~% تو از اوئی و او از تو پدیدار
# 206 چگویم سر عشق لایزالی %~% که در وصلی چو با او در وصالی
# 207 چگویم سر عشق اینجا ز تحقیق %~% مگر بنمایدت اینجا ز توفیق
# 208 کمال عشق بیشک عشق داند %~% بجز منصور سر او نداند
# 209 اگر از عشق بوئی یافتی تو %~% درون جزو و کل بشتافتی تو
# 210 اگر در عشق واصل گردی ای شیخ %~% همی اندر دو عالم فردی ای شیخ
# 211 نداند سر عشق اینجای خودبین %~% کجاهرگز بداند مرد بدبین
# 212 هر آنکو شد ز سر عشق آگاه %~% نه بیند هیچ اینجا جز رخ شاه
# 213 اگر آگه شوی در عشق اینجا %~% بمانی تا ابد در جمله یکتا
# 214 اگر آگه شوی از عشق بیشک %~% نماید جزو و کل نزدیک تو یک
# 215 اگر آگه شوی از دیدن شاه %~% تو باشی عشق و معشوق اندرین راه
# 216 اگر آگه شوی از نور عشقش %~% زیان یابی در اینجا بود عشقش
# 217 ز بود عشق اینجا بینشانم %~% بجز دیدار عشق اینجا ندانم
# 218 ز بود عشق اینجا باز بینم %~% جمال شاه یکتا باز بینم
# 219 ز بود عشق واصل گشتم از یار %~% دگر از عشق او من گشتهام یار
# 220 ز بود عشق اینجا ذات دیدم %~% عیان در جمله ذرات دیدم
# 221 ز بود عشق اینجا دم ز دستم %~% چسود اکنون که بیرون شد ز دستم
# 222 سر رشته دمادم باز بینم %~% همی انجام و هم آغاز بینم
# 223 بجز دیدار عشق اینجا چه چیز است %~% که بیشک عشق دیدار عزیز است
# 224 حقیقت عشق اسرار است جانان %~% کسی کو یافت دیدار است جانان
# 225 دمی در عشق شو گر عاشقی تو %~% بجز جانان مبین گر صادقی تو
# 226 دمی در عشق شو تا در فنایت %~% نماید در یکی عین بقایت
# 227 دمی در عشق شو تا آنچه جوئی %~% تو خود بینی که اندر گفت و گوئی
# 228 ز سر عشق واصل گرد در یار %~% که پیداگرددت اسرار بسیار
# 229 تو میبین او ولیکن خود مبین تو %~% اگر خواهی یقین عین الیقین تو
# 230 ز عشق اینجا به بین عین الیقینست %~% حقیقت اولین و آخرینست
# 231 همه عشق است و اندر تو نهانست %~% ز عشقت ظاهر صورت عیانست
# 232 همه عشق است در صورت پدیدار %~% ولیکن عشق باشد ناپدیدار
# 233 همه عشق است عشق اندر تمامت %~% کند هر لحظه صد شور و قیامت
# 234 همه عشق است اگردانی در اینجا %~% حقیقت سر ربانی در اینجا
# 235 ز عشق آمد پدیدار آنکسی کو %~% همه بیند ز ذات عشق نیکو
# 236 خبر از عشق یاب و آشنا شو %~% بنور عشق گم گرد و خدا شو
# 237 کسی کز سر عشق است آمده راه %~% همه شاهش همی بیند همه شاه
# 238 همان بهتر که یابی بهره از عشق %~% که منصور است کلی زهره ازعشق
# 239 حقیقت تا دل و زهره نباشد %~% ترا از عشق کل بهره نباشد
# 240 دلی پر زهره میباید در اینجا %~% که بگشاید مراورا در دراینجا
# 241 شب و روزی در اینجاگاه جویان %~% بسر در راه عشق افتاده پویان
# 242 شب و روزی عجب در ره فتاده %~% گهی درگور و گه درچه فتاده
# 243 شب و روزی تو در این منزل برد %~% که تا یابد شعاعی جانت از درد
# 244 کجا یابی دوا اینجا تو از یار %~% که بیهوده همی گوئی تو بسیار
# 245 کجا یابی دوای درد جانان %~% که در این ره نه تو مرد جانان
# 246 کجا یابی دوا چون اندرین راه %~% نه از سر او موئی تو آگاه
# 247 کجا یابی دوا ای غافل اینجا %~% که تا بیشک نگردی واصل اینجا
# 248 اگر واصل شوی اینجا دوایت %~% نماید دوست اندر جان لقایت
# 249 همه درد تو در اینجا ز قلب است %~% حقیقت آنکت اینجا نقد قلب است
# 250 همه درد تو اینجا هست صورت %~% نمیبینی دمی اینجا ضرورت
# 251 همه درد تو از جانست اینجا %~% وگرنه یار اعیانست اینجا
# 252 عجایب مانده چون حلقه بر در %~% که بگشاید ترا این حلقه در
# 253 تو خود بگشای در اینجا در خویش %~% حقیقت پرده را بردار از پیش
# 254 تو خود بگشای در تا یار بینی %~% درون شو تا حقیقت یار بینی
# 255 تو خود بگشای در تا اتصالت %~% شود پیدا و هم عین وصالت
# 256 تو خود بگشای در گر کاردانی %~% که وصلت حاصلست اندر معانی
# 257 تو خود بگشای در ای سالک راه %~% از آن پس تا نگردی هالک راه
# 258 تو خود بگشای در این دم که هستی %~% چرا پیوسته اینجا گاه مستی
# 259 تو خود بگشای در اینجا که در خود %~% درون شو تا بهبینی رهبر خود
# 260 تو خود بگشای در تا در عیانت %~% شود پیدا همه راز نهانت
# 261 تو خود بگشا اگر چه در گشاد است %~% که بیشک بستگی آخر گشاد است
# 262 چو بگشادی در خود درحقیقت %~% روی در اندرون دید دیدت
# 263 چو بگشائی حقیقت بینی اینجا %~% نمود خویشتن در جمله پیدا
# 264 درون جان جانت یار خودبین %~% حقیقت بیشکی دلدار خودبین
# 265 ترا کی عاشقی خوانم درین راه %~% کزین معنی نگردی هیچ آگاه
# 266 ترا کی عاشقی خوانم درین سر %~% که اینجا می نه بینی یار ظاهر
# 267 ترا کی عاشقی خوانند مردان %~% که اینجا گه نیابی ذات جانان
# 268 ترا کی عاشقی خوانم ز دیدار %~% که از صورت نگردی ناپدیدار
# 269 توئی اینجا حقیقت تا بدانی %~% همه اسرار و انوار معانی
PageV01P12
# 1 بتو پیداست جان ای غافل اینجا %~% گشاده او ترا از خود دل اینجا
# 2 بتو پیداست جانان مینبینی %~% از آن مرد درد را درمان نبینی
# 3 بتو پیداست جانان اندر اینجا %~% گشاده او ترا در از خود اینجا
# 4 ترا کی عاشقی خوانم که جانت %~% بیابد همچو من راز نهانت
# 5 ترا کی عاشقی خوانم که جان را %~% ببازی در بر جان و جهان را
# 6 اگر مردی دمی از خود برون آی %~% در این معنی که گفتم در تو بگشای
# 7 بمعنی این در جان بازکن تو %~% همه ذرات را دمساز کن تو
# 8 درون گنج شو تا گنج یابی %~% حقیقت گنج خود بیرنج یابی
# 9 درون گنج شو بشکن طلسمت %~% در افکن پرده صورت ز اسمت
# 10 درون از گنج شو بیشک حقیقت %~% یقین مر اژدهای این طبیعت
# 11 تو تا این اژدهای نفس مردار %~% نگردانی در اینجا ناپدیدار
# 12 کجا یابی خبر از گنج معنی %~% اگرچه برکشیدی رنج معنی
# 13 در این گنجت اگر راهست بنگر %~% درون گنج شو و از گنج برخور
# 14 درون گنج شو چون سالکان تو %~% حقیقت گنج بستان رایگان تو
# 15 از این گنج بقاکان واصلان راست %~% ز هر صورت پرست بیدل آن راست
# 16 بخور برگر توانی خورد ای شیخ %~% نه بتوانخورد این بیدرد ای شیخ
# 17 بر این گنج من خوردم حقیقت %~% که بیشک صاحب دردم حقیقت
# 18 بر این گنج من خوردم در اینجا %~% که بیشک صاحب دردم در اینجا
# 19 بر این گنج من خوردم دگربار %~% که اینجا میکنم مر عشق تکرار
# 20 بر این گنج من خوردم که یارم %~% از آن گنجست اینجا آشکارم
# 21 بر این گنج من خوردم در این سود %~% ک دیدستم حقیقت دید معبود
# 22 بر این گنج من خوردم که اویم %~% درون گنج باشد گفتگویم
# 23 بر این گنج من خوردم در این راز %~% که کردستم در این گنج را باز
# 24 بر این گنج خوردستم یقین من %~% که از من شد همه اسرار روشن
# 25 بر این گنج من خوردم دمادم %~% از آنم میزند الله این دم
# 26 منم گنج و طلسم از هم شکسته %~% حقیقت اژدها از هم گسسته
# 27 منم گنج و گشاده مر در گنج %~% منم بیشک حقیقت رهبر گنج
# 28 منم گنج پر از گوهر ز اسرار %~% ترا این گنجها آید پدیدار
# 29 اگر بیسر شوی گنج تو پیداست %~% بیابی آن زمان بیشک معماست
# 30 تو با گنجی ولیکن کی دهد دست %~% که بیسر گردی زین سر آنگهی هست
# 31 اگر مردرهی از خود برون آی %~% درون جان و دل دیدار بگشای
# 32 تو با گنجی بمانده در میان گم %~% از آن بی بهره اندر جهان کم
# 33 تو با گنجی و آگاهی نداری %~% از آن این گوهر شاهی نداری
# 34 تو گنجی و بمانده خوار اینجا %~% کجا گردی تو برخوردار اینجا
# 35 تو با گنجی و واصل یافته گنج %~% ولیکن بر کشیده زحمت و رنج
# 36 تو با گنجی و گنج خود ندیده %~% کنون اینست میبگشای دیده
# 37 بگنج خود نظر کن تا بیابی %~% حقیقت گنج را پیدا بیابی
# 38 تو گنج خود نظر کن هان و بنگر %~% که گنجی داری اینجا پر ز گوهر
# 39 ترا گنجست پر اسرار معنی %~% از آن شد دوست برخوردار معنی
# 40 ترا گنجست پیدا در بن چاه %~% چه گویم چون نه از گنج آگاه
# 41 اگر آگاه گنجی در جهان تو %~% به هر جانب مباش اینجا جهان تو
# 42 اگر آگاه گنجی در بر دوست %~% حقیقت دان که گنجی اوست از دوست
# 43 ترا گنجست داده شاه و بنگر %~% ولیکن در دل آگاه بنگر
# 44 بصد نوعت بگفتم شرح این گنج %~% نظر کن از سر عین الیقین گنج
# 45 کسی داند که در کل پیش بین است %~% که این گنج الیقین عین الیقین است
# 46 ترا تا در حقیقت اول کار %~% نباشد در یکی آئی پدیدار
# 47 دم عشق است کاینجا میدهد دوست %~% عیان جملگی این دم همه اوست
# 48 دم عشقست ای شیخ گزین تو %~% درین دم آن دمت درخود ببین تو
# 49 زهی اسرار ما اسراردان کو %~% حقیقت واصلی اندر جهان کو
# 50 کزیندم او خبردارست اینجا %~% مگر عاشق که بردار است اینجا
# 51 خبردارست از آن دم این دم الحق %~% یقین منصور میگوید اناالحق
PageV01P13
# 1 حقیقت شیخ واصل یار این است %~% دم خودبین که اصل یار این است
# 2 در اینجا اصل اینست ار بدانی %~% حقیت وصل اینست ار بدانی
# 3 دم حق زد کسی این دم عیان یافت %~% حقیقت دید این اندر جهان یافت
# 4 دم حق زد کسی کز خود برون شد %~% حقیقت این دم او را رهنمون شد
# 5 دم من زد کسی کز خویش بگذشت %~% حقیقت کل شد و اینجا یکی گشت
# 6 همه شیخست اینجا سر اسرار %~% که میگویم در این دم از دم یار
# 7 همه از شرع میگویم در این دم %~% ز دستم هر دم از عین الیقین دم
# 8 اگر عین الیقین اینجا نبودی %~% نمود این دمم پیدا نبودی
# 9 اگر عین الیقین خواهی حقیقت %~% دم خود را نظر کن بی حقیقت
# 10 از این دم آنچه گم کردی بجوئی %~% که بیشک تو ازین درگفت و گوئی
# 11 اگر در صورت این دم دم نباشد %~% حقیقت بیشکی عالم نباشد
# 12 هر آنکو وصل میخواهد که یابد %~% دمادم در سوی این دم شتابد
# 13 از این دم گرنیابی راز اینجا %~% کجا آیی دگر تو باز اینجا
# 14 ازین دم گر نیابی راز بیچون %~% بمانی و کجا آئی تو بیرون
# 15 از این دم گر نیابی گنج اسرار %~% ترا هرگز کجا آید پدیدار
# 16 ازین دم عاشقان اندر فنایند %~% در آن عین فنا اندر بقایند
# 17 از این دم عاشقان ره باز دیدند %~% فنا گشتند چون این راز دیدند
# 18 ازین دم جوی بیشک جان جانت %~% کزین یابی حقیقت مر عیانت
# 19 عیان اینست اگر داری خبر تو %~% همه این دم نگر اندر نظر تو
# 20 همه زین دم در اینجا زنده بنگر %~% چو خورشید است دم تابنده بنگر
# 21 که صورت بیشکی نقش فنای است %~% بمعنی و عیان ذات خدایست
# 22 همه ذاتست در عین صفت او %~% نماید نقشها از هر صفت او
# 23 همه جویان این جان حقیقت %~% ولی او نیست در بند طبیعت
# 24 طبیعت زنده زو اینجا دو روزی %~% فتاده اندرو سازی و سوزی
# 25 طبیعت شیخ هم اینست در اصل %~% ولیکن این زمان زو یافته وصل
# 26 طبیعت تا نیندازی در اینجا %~% که خواهد شد فنای محض اینجا
# 27 بوقتی کین طبیعت محو شد دوست %~% نماند نقش بیشک نی درین پوست
# 28 شود درخاک محو لانماید %~% در آن محو آنگهی پیدا نماید
# 29 شود این دم که میبینی تو در راز %~% بیابد اصل خود در محو خود باز
# 30 ولیکن می نداند سر اسرار %~% بجز منصور وین نکته نگهدار
# 31 همه جانست اینجا کاه و تن نیست %~% بمعنی جملگی در اصل یکی است
# 32 از آن سر شریعت با کمال است %~% که عقل از دیدن این در وبالست
# 33 بعشق این میتوان آنجایگه دید %~% نه از عقل فضول و قول و تقلید
# 34 بعشق این سر توانی یافت ای شیخ %~% مر این سر نهانی یافت ای شیخ
# 35 دل و جان تا نگردد محو الله %~% کجا یابد عیان قل هوالله
# 36 دل و جان تا نگردد بیشک ای دوست %~% کجا آیند بیرون زین رگ و پوست
# 37 دل و جان تا نگردند اندر اینجا %~% حقیقت گم کجا گردند پیدا
# 38 دل اینجا شیخ آئینه است بنگر %~% که دیدارش در آیینه است بنگر
# 39 نیاساید تن اینجا تا فنایش %~% نیابد آنگهی عین بقایش
# 40 فنا باشد چو شد محو فنا او %~% شود درمحو فی الله او بقا او
# 41 حقیقت گفت ما ازگنج آمد %~% از آن جسم اندر اینجا رنج آمد
# 42 زهی گنج الهی گشته پیدا %~% نمییابد کسی او را در اینجا
# 43 تو برخوردار گنجی این زمان تو %~% حقیقت گوش کن شیخ جهان تو
# 44 بریدی دست من اینجایگه زار %~% نمودم سر خود گشتی خبردار
# 45 بدادم بوسه بر دست و بر سر %~% نهادم بر سر از اسرار افسر
# 46 بریدی دست من اینجا بزاری %~% بدان کردیم شیخا پایداری
# 47 حقیقت می فنا خواهم من اکنون %~% که تا رسته شوم از خاک و از خون
# 48 حقیقت می فنا خواهم دگر بار %~% که گنج ما شده اینجا گهربار
# 49 چو گنج ما پدیدار آید ای شیخ %~% دل از گنجم خبردار آید ای شیخ
# 50 کنون ما گنج خود کلی فشانیم %~% که در عین الیقین گنج عیانیم
# 51 مرا مقصود از هر سر در اینجا %~% که کردم شیخ بر تو ظاهر اینجا
# 52 حقیقت مقصد و مقصود مابین %~% اناالحق بود وین معبود مابین
# 53 که بردار است نقش ما حقیقت %~% خبردار است از حکم شریعت
# 54 مرا مقصود این بد در فنایش %~% که روشن گردد اینجا گه لقایش
# 55 لقای خویش دیده راز برگفت %~% حقیقت او به پیر راهبر گفت
# 56 لقای خویش دید و صورت خویش %~% حقیقت محو این بردار از پیش
# 57 تو شیخا گرچه مرد راه بینی %~% کجا هرگز تو کلی شاه بینی
# 58 مگر آندم که چون من بر سر دار %~% برآئی و شوی زین سر خبردار
PageV01P14
# 1 هر آن نقشی که بنموده است جانان %~% یقین میدان که آن بوده است جانان
# 2 نمود بود او بسیار پیداست %~% ولی اصلش کنون بردار پیداست
# 3 نباشد پخته آنکو جان نبازد %~% بجان و جسم اندر عشق نازد
# 4 وصال عاشقان در قیل گشته است %~% از آن منصور از سر برنگشته است
# 5 چو مکشوفست او را ذات اعیان %~% دمادم میکند تقریر و برهان
# 6 چو با گنجست این دم در حقیقت %~% طلسم بود بشکست و طبیعت
# 7 طبیعت هر زمانم پایدار است %~% اگرچه در حقیقت بیقرار است
# 8 ولیکن شیخ یک چیز است از اسرار %~% که میگویم دمادم من ز گفتار
# 9 حقیقت شیخ منصور است آن گنج %~% تو او را دان درینجا گاه بیرنج
# 10 به معنی لیک صورت آنچه بینی %~% چنین آمد که مرد راز بینی
# 11 چو جانان روی در پرده نموده است %~% دگر این پرده از رخ برگشوده است
# 12 گشوده این زمان پرده ز رخسار %~% جمال خویشتن را کرده اظهار
# 13 جمالش با جلال اینجا نموده است %~% دگر این پرده از رخ برگشوده است
# 14 جمالش با جلال اینجا نموده است %~% مر او را جزو و کلی در سجود است
# 15 بت خود اول اینجا دوست میداشت %~% به آخر از میانه باز برداشت
# 16 بت خود خورد کرد اینجا بزاری %~% که در اسلام دارد پایداری
# 17 چو دین عاشقان شد ظاهر او %~% که میداند در اینجا که سر او
# 18 درین ره هر که او صاحب قدم نیست %~% حقیقت لایق شاه و حرم نیست
# 19 دلی کز ملک معنی باخبر شد %~% نمودار حقیقت یکنظر شد
# 20 دلی کاینجا خبر از جان جان یافت %~% اناالحق اندر هر زبان یافت
# 21 دلی کز عشق برخوردار آمد %~% که دید او حقیقت یار آمد
# 22 دلی باید که این خرقه بسوزد %~% دگر هر خرقه از نو بدوزد
# 23 بعقل این سر کجا داند که چونست %~% از آن کین سر ز عقل کل برونست
# 24 هزاران جان درین حیرت برآمد %~% که تامر و اصلی زین ره برآمد
# 25 بزرگی باید اینجا گاه بردار %~% چو من تا از عیان گردد خبردار
# 26 تغافل غافل این معنی نداند %~% حقیقت اندرین معنی بماند
# 27 مگر آنکس که واصل شددرین راه %~% ازین یک نکته آنگه گشت آگاه
# 28 حقیقت صورت اینجا خرقه دان %~% که عقل آن دوخت بهر کسوت جان
# 29 ز بهر جان مرین خرقه که کرده است %~% کسی ره سوی این پرده نبرده است
# 30 اگر بیشک خداوندش تودانی %~% نماید مر ترا سر نهانی
# 31 بخواهد سوخت این خرقه بر آتش %~% حقیقت اندر اینجا یار سرکش
# 32 حقیقت شیخ اینجا خرقه خونست %~% که اینجا گه حقیقت پر ز خونست
# 33 بخون آلوده کردم خرقه اینجا %~% خداوند است خرقه کرد پیدا
# 34 بخون آلوده کردم خرقه خویش %~% جهانی دور کردم از بر خویش
# 35 بخون آلوده کردم تا به بینی %~% درین عین الیقینم گر به بینی
# 36 به اول شیخ این خرقه بسوزم %~% در آخر خرقه دیگر بدوزم
# 37 بسوزم خرقه دیگر ز اسرار %~% چو گردم اندر اینجا ناپدیدار
# 38 گمان اینجا مبر ای شیخ عالم %~% که ما اسرار خود دانیم دمدم
# 39 گمان گر مسپری در پرده راز %~% چو ما زین خرقه اندر عشق درباز
# 40 در اینجا خرقه عاشق عیان است %~% ولی این سر در اینجا گه عیانست
# 41 چو من زین خرقه گل آیم به بیرون %~% بپوشم خرقه زینهفت گردون
# 42 مرا این هفت گردون خرقه باشد %~% ازین رازم عیان گه گاه باشد
# 43 که همچون من شود در آخر کار %~% حقیقت خرقه بیند هفت پرگار
# 44 بدان قانع مباش ای سالک اینجا %~% چو گردی عاقبت مر هالک اینجا
# 45 نمودی باشد این گه میبدانی %~% که در یکی بمانی در نهانی
# 46 همه یکی شود آن لحظه در دید %~% بپوشی خرقه در عین توحید
# 47 همه یکی شود اندر بر یار %~% تو باشی در همه اشیا پدیدار
# 48 وصال آن لحظه باشد در حقیقت %~% که یکسان گردد این دید طبیعت
# 49 حقیقت بیشکی آخر چنین است %~% محقق را یقین ظاهر چنین است
# 50 که جان و جسم اندر راه جانان %~% یکی خواهد به آخر بی چه وسان
# 51 که خواهد شد در اینجا جسم اینجا %~% عیان بوده حقیقت اسم اینجا
# 52 میامرزاد یزدانش بعقبی %~% که گوید فلسفی این شیوه معنی
# 53 ز جای دیگر است این شیوه اسرار %~% ندارد فلسفی با این سخن کار
# 54 حقیقت فلسفی ای شیخ عالم %~% نیارد زد ار این معنی دمادم
# 55 حقیقت فلسفی ای شیخ اینجا %~% حقیقت مینداند نیست بینا
# 56 دل او اندر این معنی نباشد %~% ورا دائم بجز دعوی نباشد
# 57 هر آن دعوی که بیمعنی بود آن %~% کجا پیدا نماید سر جانان
# 58 حقیقت علم هر چیزی که دانم %~% ترا اینجا حقیقت میشمارم
# 59 من اندر فلسفه در آخر کار %~% بمانم مدتی در وی گرفتار
# 60 حقیقت صورتی بر هیچ بد آن %~% چو دیدم من در آخر هیچ بد آن
# 61 حقیقت دین زردشتی ندارم %~% از آن در دین احمد پایدارم
# 62 حقیقت دین زردشتست این سر %~% که بیمعنی است این کرده بظاهر
# 63 همه در حکمت صورت عیان است %~% نمیداند که چیزی میندانست
# 64 بمعنی و بصورت سر قرآن %~% حقیقت غالب است اینجا تو میدان
# 65 هر آن چیزی که بنیادی ندارد %~% مخوان آن را که آن یادی ندارد
# 66 چو قرآن رهبر آمد اندرین راه %~% ز قرآن گشتم اینجا شیخ آگاه
# 67 چو قرآن رهبر آمد رهنمودم %~% ز دید خویش دید شه نمودم
# 68 چو قرآن رهبر آمد تا بمنزل %~% رسانیدم شدم ای شیخ واصل
# 69 چو قرآن رهبر است اینجا حقیقت %~% یقین قرآن بخوان بین دید دیدت
# 70 چو قرآنست گفتار الهی %~% مرو اندر پی لهو و مناهی
# 71 چو قرآنست اسرار دو عالم %~% یقین زو مینگر سر دمادم
# 72 چو قرآنست یکی ذات اینجا %~% تو جانان بین ز هر آیات اینجا
# 73 چو قرآنست اینجا بیچه و چون %~% نموده ذات خود از هفت گردون
# 74 بجز قرآن مدان شیخا تو رهبر %~% بدان اسرار قرآن را تو برخور
# 75 بجز قرآن مدان تو پیشوایت %~% که بنماید ترا اینجا لقایت
# 76 بجز قرآن مدان ذات خداوند %~% بخوان تا دل برون آید ازین بند
# 77 بجز قرآن نداند هیچ منصور %~% که مکشوفست ازو نور علی نور
# 78 نداند سر قرآن غافل اینجا %~% مگر اسرار دان واصل اینجا
# 79 حقیقت هست قرآن ذات الله %~% بخوان گرمرد راهی قل هوالله
# 80 دو عالم ذات قرآنست بیشک %~% در او دیدار جانانست بیشک
# 81 زقرآن گر شوی اینجا خبردار %~% ترا آن ذات کل آید پدیدار
# 82 ز قرآن گر شود آگاه اینجا %~% تو جانان بین زهر آیات اینجا
# 83 حقیقت هست قرآن ذات الله %~% بخوان گر مرد راهی قل هوالله
# 84 ز قرآن گر شوی آگاه اینجا %~% تو جانان بین ز هر آیات اینجا
# 85 چو قرآنست اینجا بیچه و چون %~% نمود ذات خود از هفت گردون
# 86 ز قرآن گر شوی آگاه تحقیق %~% ترا قرآن نماید راه توفیق
# 87 ز قرآن گرد واصل تا بدانی %~% که قرآنست اسرار نهانی
# 88 ز قرآن جان و دل تابنده گردان %~% تن پژمرده خود زنده گردان
# 89 ز قرآن وصل جو ای سالک اینجا %~% که تا بیشک نگردی هالک اینجا
# 90 ز قرآن وصل جو ای شاه دلدار %~% که از قرآن بیابی عین دلدار
# 91 عیان در سر قرآنست تحقیق %~% همه مردان ره کردند تصدیق
# 92 عیان در سر قرآنست دریاب %~% خبرها میدهد از وی خبریاب
# 93 ز نور سر قرآن آفرینش %~% پر از خورشید و بر در عین بینش
# 94 ولا رطب ولایابس که خوانی %~% ازاین معنی بگو شیخا چه دانی
# 95 ولا رطب ولایابس عیانست %~% مر این اسرارها باواصلانست
# 96 زهی قرآن که همتائی ندارد %~% حقیقت بود جز یکتا ندارد
# 97 زهی قرآن که دانی در حقیقت %~% نموده راز جانان در شریعت
# 98 حقیقت ذات قرآن کس ندانست %~% که سر او زنامحرم نهان است
# 99 نموده ذات جانانست قرآن %~% ابی صوت و ابی حرفست قرآن
# 100 ابی صوت و ابی حرفست دیدار %~% در او بیند حقیقت صاحب اسرار
# 101 حقیقت شیخ قرآن ذات الله %~% صفات پاک او در قل هوالله
# 102 بخوان گر صاحب راز الستی %~% حقیقت راز هشیاری و مستی
# 103 اگر ره برده در ذات اینجا %~% هوالله دان تو در آیات اینجا
# 104 حقیقت در هوالله هو ببین باز %~% گرفته نفحه در انجام و آغاز
# 105 هوالله است اینجادید عشاق %~% اناالحق بعد از آن توحید عشاق
PageV01P15
# 1 بجز هو نیست چیزی در حقیقت %~% که هو آمد یقین ذات شریعت
# 2 همه جان در نمود ذات آمد %~% عیان جمله در ذرات آمد
# 3 اگر قرآن نبودی رهبر اینجا %~% که بگشادی مرا بیشک در اینجا
# 4 اگر قرآن نبودی جان نبودی %~% حقیقت بیشکی دو جهان نبودی
# 5 منور شد جهان جان ز قرآن %~% معاینه نگر جانان ز قرآن
# 6 منور شد دل از زنگ طبیعت %~% چو قرآن یافت دیدار شریعت
# 7 ز قرآن هرچه گوئی ذات آنست %~% که در قرآن یقین عین عیانست
# 8 عیان خواهی ز قرآن یاب اینجا %~% ز قرآن یاب فتح الباب اینجا
# 9 عیان جوئی ز قرآن جوی آخر %~% که اسرارت کند اینجای ظاهر
# 10 دلی گر بود قرآن باخبر نیست %~% مر او را راه از این منزل بدر نیست
# 11 دوای درد عشاقست قرآن  %~% چو ذات کل یقین طاق است قرآن
# 12 حقیقت شیخ گنج ذات اینست %~% که قرآن بیشکی عین الیقین است
# 13 اگر از وصل من خواهی دراینجا %~% که قرآن کرد جان را واصل اینجا
# 14 ز قرآن با خبر شو ای دل ریش %~% بجز قرآن دگر چیزی نیندیش
# 15 ز قرآن باخبر شو ای دل اینجا %~% که قرآن کرد جان را واصل اینجا
# 16 ز قرآن باخبر شو تا بیابی %~% که وصل خویشتن یکتا بیابی
# 17 اگر در وصل قرآن بوی بردی %~% چو منصور از حقیقت گوی بردی
# 18 اگر از وصل قرآنی خبردار %~% حقیقت خیربین بگذر ز اشرار
# 19 چو نیک و بد همه زین شه پدید است %~% از آن منصور در وی ره بدید است
# 20 همه سری که در عین کتاب است %~% از آن منصور در وی بیحجابست
# 21 دل پاکیزه باید کین بخواند %~% حقیقت سر جانان باز داند
# 22 دل پر گوهر معنی است ما را %~% ز قرآن دیدن مولی است ما را
# 23 حقیقت شیخ با قرآن مرا راز %~% بود زانم در این عالم سرافراز
# 24 مرا وصلست در قرآن پدیدار %~% ز قرآنم شده جانان پدیدار
# 25 مرا وصلست از قرآن حقیقت %~% دم از قرآن زدم اندر شریعت
# 26 ز اول تا به آخر راز جانان %~% حقیقت راز تو گفتم ز قرآن
# 27 دمی از سر قرآن گرد آگاه %~% حقیقت قل هوالله است آن شاه
# 28 محمد بیشکی قرآن در اینجا %~% نمود شرع کرد آن شاه دانا
# 29 تو اسرار محمد شیخ دیدی %~% اگر او یافتی در کل رسیدی
# 30 هزاران همچو منصور است بردار %~% بقول شرع این شاه جهاندار
# 31 جهان جان ما نور حضور است %~% که احمد بیشکی ذاتست و نور است
# 32 ره دعوت که کرد اینجا یقین او %~% ز قرآن کرد و آمد پیش بین او
# 33 نگفت او سر خود با هیچکس باز %~% از آن آمد ازین اعیان سرافراز
# 34 دگر چون او نیاید سوی دنیا %~% همه مقصود بد در کوی دنیا
# 35 چو مقصود آفرینش مصطفایست %~% یقین منصور او را رهنمایست
# 36 مرا مقصود اینجا بود احمد %~% ازو گشتیم منصور و مؤید
# 37 حقیقت یا رسول الله بردار %~% ز اسرار توام اینجا خبردار
# 38 خبرداری ز نور آفرینش %~% توئی در آفرینش نور بینش
# 39 خبرداری ز درد دین حقیقت %~% که کردستیم بردار طریقت
# 40 مرا بردار شرع تو یقین شد %~% دل وجانم ز ذاتم پیش بین شد
# 41 مرا بردار شرع تست دیدار %~% بجان و دل شدم ذاتت خریدار
# 42 در این بازار تو ای شاه عالم %~% دم تو میزنم ظاهر درین دم
# 43 تو میدانی که به از دیگران من %~% یقین اسرار تست اینجای روشن
# 44 مرا ای اول و آخر همه تو %~% حقیقت باطن و ظاهر همه تو
# 45 توئی مقصود ما اینجا طفیل است %~% هزاران به ز من در کوی خیل است
# 46 همه اینجاترا جویند وخواهند %~% کسانی کاندرین دار فنایند
# 47 که ایشان برده ره در قربت تو %~% رسیده در نمود حضرت تو
# 48 ترا زیبد که شاه جمله آئی %~% که هم ذاتی و دیدار خدائی
# 49 ترا زیبد که اندر گوی عالم %~% زنی از من برانی در یقین دم
# 50 ترا زیبد که جمله یار بینی %~% که اینجا دیده و دیدار بینی
# 51 ترا زیبد که سر کل بدانی %~% تو خود بودی یقین خود را بدانی
# 52 ترا زیبد که سر کل نمودی %~% در معنی بصورت برگشودی
# 53 ترا زیبد که شاه انبیائی %~% حقیقت شاه بیچون و چرائی
# 54 ترا زیبد که اندر دار منصور %~% نمائی جمله ذرات منصور
# 55 ره دید او گردانیش واصل %~% کنی مقصود او در عشق حاصل
# 56 چه گویم برتر از آنی که گویند %~% که در میدان تو مانند گویند
# 57 درین میدان شرعت همچو گوئی %~% شدم گردان ز دستم هایهوئی
# 58 درین میدان تو گردان شدستم %~% درین اسرار تو حیران شدستم
# 59 چنان حیران حکم شرعم ای یار %~% که میبینم وجود خویش بردار
# 60 مرا این پرده از رخ بازکردی %~% مرا اینجا تو صاحب راز کردی
# 61 مرا کردی در اینجا صاحب راز %~% بتو مینازم اینجا ای سرافراز
# 62 سرافرازی من از تست ای شاه %~% که از دید توام ای شاه آگاه
# 63 چنان از تو شدم آگه بآخر %~% که میبینم ترا از جمله ظاهر
# 64 چنان آگه شدم در آخر کار %~% که میبینم ترا من سر اسرار
# 65 زهی بنموده رخ در لاوالا %~% ترا جان در حقیقت ذات یکتا
# 66 چو میدانی چگویم شاه و سرور %~% همه ذرات و تو هستی یقین خور
# 67 تو میدانی چه گویم از دل و جان %~% که هستم جان و دل خاک رهت هان
# 68 که وصل تست در جانم هویدا %~% حقیقت در یکی زانم هویدا
# 69 هویدا بود من بود تو آمد %~% زیان من همه سود توآمد
# 70 زیان و سود چبود جان عشاق %~% فدای خاکپای تست ای طاق
# 71 یگانه در جهان جز تو کسی نیست %~% جهان نزد تو جانان جز خسی نیست
# 72 همه بهر تو پیدا کرد بیچون %~% در آن منزل سرای هفت گردون
# 73 غلام و چاکر تست این یگانه %~% یقین خورشید از آن دارد زبانه
# 74 مه از شرم رخت بگداخت اینجا %~% برتیرت سپرانداخت اینجا
# 75 تو از نوری و ذاتی در حقیقت %~% سپهسالار دینی و شریعت
# 76 همه اشیا بتو گشته منور %~% چه تحت و فوق چه افلاک و اختر
# 77 زمین با قدر تودر عین دیدار %~% حقیقت یافته درخویش اسرار
# 78 فلک از نورتو روشن شد ای دوست %~% جهان تابنده گلشن شد ای دوست
# 79 اگر تو پیشوائی برتمامت %~% تو خواهی بود هم شاه قیامت
# 80 همه در سایه تو در پناهست %~% که خواهی این گدایان را ز شاهست
# 81 گدای خرمنت منصور آمد %~% از آن در حضرتت منصور آمد
# 82 بجز تو کس نداند تا بمحشر %~% توئی در ذات آدم شاه و سرور
# 83 ره ذرات من بنمای با خویش %~% حجاب جمله شان بردار از پیش
# 84 چو ره دادند در عین وصالت %~% رسیده یافته عین کمالت
# 85 مگردان دورشان ازخویش جانا %~% مکن محروم این درویش جانا
# 86 تو دارم در دو عالم کس ندارم %~% بجز تو راه پیش و پس ندارم
# 87 تو دارم زانکه بخشیدی لقایم %~% حقیقت درد را کردم دوایم
# 88 تو دارم زانگه بیشک بحر رازی %~% از آن از هر دو عالم بینیازی
# 89 ترا دارم که ذاتی در دل و جان %~% ترا میبینم ای دیدار خوبان
# 90 سلامت میکنم اینجا سلامت %~% که ازتو یافتم عین وصالت
# 91 سلامت میکنم ای برگزیده %~% که مثل تو دگر عالم ندیده
# 92 سلامت میکنم ای ماه عشاق %~% که درجانی و جان از تست کل طاق
# 93 سلامت میکنم زیرا که جانی %~% درون جان تو گفتی من رآنی
# 94 سلامت میکنم زیرا که شاهی %~% توداری فرد دیدار الهی
# 95 سلامت میکنم بخشایشی کن %~% مرا در جان ودل آرایشی کن
# 96 سلامت میکنم اندر سردار %~% مرا اینجایگه ضایع بمگذار
# 97 سلامت میکنم دستم بریده %~% ز سر تست اینجا آرمیده
# 98 سلامت میکنم تا خود بسوزم %~% ز نورت شمع جانم برفروزم
# 99 سلامت میکنم درجزو و در کل %~% نباشد حکم ما ای دوست هر ذل
# 100 حقیقت بود منصور حقیقت %~% ز سر تا پای او نور حقیقت
# 101 بتو زنده است جانش بر سردار %~% تو میگوئی درونش سر اسرار
# 102 تو میگوئی هوالله در درونم %~% از آن عشاق اینجا رهنمونم
# 103 ترا میبینم اینجا گاه الحق %~% که درجان میزنی جانا انالحق
# 104 ترا میبینم اندر جسم و درجان %~% که میگوید اناالحق ذات اعیان
# 105 تو ذاتی جملهعالم صفاتت %~% تمامت گم شده در نور ذاتت
# 106 تو خورشیدی و عالم هست ذرات %~% همه فعلاندو تواندر صفت ذات
# 107 چو خود منصور از تو راز دیده %~% ترا در دیده خود او باز دیده
# 108 چگویم وصف تو توبیش از آنی %~% که خود نعت و ثنای خویش خوانی
# 109 چگویم وصف تو ای سرور کل %~% که خود وصف خودی ای سرور کل
# 110 همه هستی من از دیدن تست %~% دلم جز تو دو دست از دیگران شست
# 111 توئی نزدیک تو کای راهدیده %~% ز خود گفته یقین از خود شنیده
# 112 جهانت در تعجب ماند آخر %~% که بیچون آمدی در وی تو ظاهر
# 113 زمین از عزت تو نور دارد %~% که از تو این ز جان دستور دارد
# 114 ز نور شرع اندر کل آفاق %~% شدم ای جان و دل من در جهان طاق
# 115 ره شرعت سپردستم به تحقیق %~% که تا آخر تو بخشیدیم توفیق
# 116 ره شرع تو بسپردم در اینجا %~% مرا در شرع خود کردی تو یکتا
# 117 ره شرع تو بسپردم یقین من %~% از آنم کردی اینجا پیش بین من
# 118 ره شرع تو بسپردم در این راز %~% از آنم کرده اینجا درم باز
# 119 ره شرع تو هر کو کرد جان شد %~% چو جان درجملگی صورت عیان شد
# 120 ره تو کردهام تا درگه تو %~% منم امروز جانا در ره تو
# 121 تو معشوقی واکنون من چه جویم %~% توی محبوب رازت با که گویم
# 122 تو معشوقی و من مسکینم ای دوست %~% از آن دارم چنین تمکینم ای دوست
# 123 حبیب خالق بیچون توئی شاه %~% که ازحال منی اینجای آگاه
# 124 چو تو اینجایگه کل حاضری باز %~% حقیقت درد ودیده ناظری باز
# 125 طفیل تست جسم و جان منصور %~% توی پیدائی و پنهان منصور
# 126 طفیل تست این دنیا سراسر %~% قیامت با یک انگشتت برابر
# 127 ز قرآنت چنانم من خبردار %~% که میگویم هوالله سر اسرار
# 128 مرا تا جان بود جان میفشانم %~% ز پیدائیت جان زان میفشانم
# 129 تو ای دلدار و در دل راز گوئی %~% تو ای نطقم که هر دم بازگوئی
# 130 حدیث عشق تو اندر سر دار %~% ابا شیخ کبیرت صاحب اسرار
# 131 جنیدت چاکر و شبلی غلامند %~% حقیقت در ره تو ناتمامند
# 132 توقع یا رسول الله دارم %~% که ایشانند اینجا گاه یارم
# 133 نظر درحال ایشان کن بتحقیق %~% مرایشان را درآنجا بخش توفیق
# 134 حقیت از تو اینجا هر چه هستند %~% ز شوق نام تو امروز مستند
# 135 هر آنکو کرد ما را اینچنین خوار %~% مر او را بخش اینجاگه خبردار
# 136 مر او را از بقا بخشی کمالش %~% نمود خویش بنمائی زوالش
# 137 توی فی الجمله ناظر باکه گویم %~% بجز وصل تو اینجاگه چه جویم
# 138 زمین و آسمان اینجا طفیل است %~% ملک با آدمی درجنب خیل است
# 139 نیارم مدح تو اینجایگه گفت %~% که مدح تو حقیقت پادشه گفت
# 140 وصالم بخش چون من بر سردار %~% حقیقت هستم ازوصلت خبردار
# 141 وصالم بخش چون اندر نمودت %~% فنا خواهم شد اندر بود بودت
# 142 وصالم بخش با اندر وصالت %~% نباشم هیچ جز اندر خیالت
# 143 جمالت گرچه ظاهر می نهبینم %~% ولیکن کل نما عین الیقینم
# 144 فنا خواهم شدن اندر ره تو %~% یقین از جانم اینجا آگه تو
# 145 حقیقت بهترین و مهترینی %~% حقیقت رحمة للعالمینی
# 146 توئی جان و همه همچون طلسم است %~% به هر کسوت نموده عین اسم است
# 147 حقیقت در یقین دانم خدایت %~% که میبینم به هر چیزی لقایت
# 148 لقایت در همه ظاهر نموده است %~% مرا دیدار تو آخر نموده است
# 149 بشرعت مدح گفتم در حقائق %~% اگرچه مینیاید اینت لایق
PageV01P16
# 1 کجائی تو که دربود و جودی %~% تمامت را در اینجا بود بودی
# 2 حقیقت من رآنی گفته تو %~% مرا این جوهر کل سفته تو
# 3 تو جانی از همه اینجا مبرا %~% حقیقت درنهان و جمله پیدا
# 4 خدائی در حقیقت تا بدانند %~% همه اهل شریعت تا بدانند
# 5 تو درجان من اینجا کدخدائی %~% حقیقت مر خدائی مینمائی
# 6 توی اینجا اناالحق گوی جانا %~% نمودستی بمن راز نهان را
# 7 توی الله لیکن کس نداند %~% بجز منصور اینجا کس نداند
# 8 توی الله در دیدار منصور %~% که اورا کرده درخویش مشهور
# 9 توی الله ای ذات همه تو %~% حقیقت عین ذرات همه تو
# 10 نخواهم گفت بیش از این چگویم %~% توی با من کنون دیگر چه جویم
# 11 حقیقت شیخ احمد مینگر نور %~% کنون اندر درون جان منصور
# 12 حقیقت مدح گو تا زنده گردی %~% چو خورشید یقین تابنده گردی
# 13 چنینش مدح گو تا ره بری تو %~% که در دیدار کل پیغمبری تو
# 14 چنانش مدح کردی در دو عالم %~% که تا بنمایمت دیدار مردم
# 15 چنینش مدح گو تا رخ نماید %~% ترامانند من پاسخ نماید
# 16 چنینش مدح گو تا شاه عشاق %~% ترا اینجا کند دلخواه عشاق
# 17 چنینش مدح گو گر سالکی تو %~% که بنماید ترا صدهالکی تو
# 18 چنینش مدح گو چون من درین دار %~% که گرداند ترا از خود خبردار
# 19 چنینش مدح گو تا با او اینجا %~% ترا در جان درینجا گاه پیدا
# 20 اباتست این زمان ای شیخ احمد %~% ترا بنمود منصور و مؤید
# 21 اباتست این زمان در کوی عالم %~% رسانیده ترا در سوی عالم
# 22 اباتست این زمان گر تو به بینی %~% ورا مانند من صاحب یقینی
# 23 اباتست این زمان گر یار خواهی %~% نظر کن رویش ار دلدار خواهی
# 24 بجز رویش مبین در عالم خاک %~% که تا باشی تو در هر دو جهان پاک
# 25 بجز رویش مبین اینجا تو در تن %~% که گرداند ترا چون ماه روشن
# 26 بجز رویش مبین اینجا تو درجان %~% که دیدارت کند اینجای اعیان
# 27 بجز رویش مبین اینجای در دید %~% که بنماید عیانت سر توحید
# 28 بجز رویش مبین اینجا ز ذرات %~% که گرداند ترا در جملگی ذات
# 29 بجز رویش مبین تا در عیانت %~% نماید بیشکی جان و جهانت
# 30 بجز رویش مبین گر کاردانی %~% تو میباید که او را یار دانی
# 31 تو او را بازدان چون یار کل اوست %~% حقیقت در همه دیدار کل اوست
# 32 تو او را باز بین اینجا حقیقت %~% مرو بیرون تو از سر شریعت
# 33 ترا یکسان کند در وصل اینجا %~% نماید دید خود در اصل اینجا
# 34 ز دیدش برخور اینجا همچو مردان %~% رخ از آثار شرع او مگردان
# 35 ز دیدش هر که در اینجا یقین شد %~% چو منصور اندر اینجا پیش بین شد
# 36 از آن من پیش بین واصلانم %~% که جز او در اناالحق میندانم
# 37 از آن من در یقین دیدار دارم %~% که چون او مونس و غمخوار دارم
# 38 مرا با شرع او اینجاست اسرار %~% ز شرع او مرا کردست بردار
# 39 مرا با شرع او جان در میانست %~% ابا دیدش چه جای دید جانست
# 40 مرا با شرع او بسیار راز است %~% که شرع او مرا کل کارساز است
# 41 حقیقت شیخ من بسیار گفتم %~% تو یاری من همه با یار گفتم
# 42 حقیقت چون تو یاری پس چه جویم %~% تو درجان منی پس باز گویم
# 43 یقین بشناس احمد در شریعت %~% که آخر بازدانی از حقیقت
# 44 یقین بشناس احمد را ز تقوی %~% که احمد آمده دیدار مولا
# 45 بجز او نیست اینجا تا بدانی %~% ورا میزیبد این صاحبقرانی
# 46 بجز او نیست اندر هر دو عالم %~% که دمدم میدمد از جان ودل من
# 47 وصال او خدا میدان تو ای شیخ %~% که جز حق نیست اندر جسم و جان شیخ
# 48 ز هر سری که میگوئی ازو گوی %~% درون جز و کل دیدار او جوی
# 49 هر آن سالک که اینجا او عیان دید %~% ازو دید ار ذات جان جان دید
# 50 هر آن سالک که خاک درگهش شد %~% به آخر ار نمودی آگهش شد
# 51 هر آن سالک که بیند جمله احمد %~% شود در عشق منصور و مؤید
# 52 در او زن اگر مرد رهی تو %~% اگر از دیدش اینجا آگهی تو
# 53 محمد حق شناس ای سالک اینجا %~% که تا بینی مر او را هالک اینجا
# 54 چو منصور است دیدار محمد %~% ز عشقش رفته بردار محمد
# 55 تو گر شیخا دم بسیار گوئی %~% در این منزل تو دید یارجوئی
# 56 بجز احمد در کس را مزن باز %~% ز احمد گرد اینجاگه سرافراز
# 57 سرافرازت کند گر در ره او %~% چو من باشی حقیقت آگه او
# 58 ازو آگاه شو گر یار خواهی %~% ورا میبین اگر دیدار خواهی
# 59 همه دیدار پاک مصطفایست %~% از آن عالم پر از نور و ضیایست
# 60 دو عالم پر ز نور اوست امروز %~% مرا در جان و دل او هست امروز
# 61 درون دل چو خورشید منیر است %~% مرا در پایداری دستگیر است
# 62 درون دل نموده عین دیدار %~% مرا آورده اینجاگه بگفتار
# 63 ویم گفتار در عین زبانست %~% ویم اسرار در شرح و بیانست
# 64 زنم بیخود درینجاگه اناالحق %~% ازو گفتم بر تو سر مطلق
# 65 حقیقت مصطفی دانم خدا را %~% درون خویش بیچون و چرا را
# 66 دلم در واصلی بهره ازو یافت %~% ز دیدش هرچه دیداینجا نکو یافت
# 67 دلم در واصلی او نهان شد %~% در او گم گشت و آنجاجان جان شد
# 68 دلم در واصلی یکتای اویست %~% از آن در جز و کلی جای اویست
# 69 همه جائیست اینجا حاضر ماه %~% ز سر جملگی او هست آگاه
# 70 درون جمله اشیا نگر تو %~% حقیقت نور او بین سر بسر تو
# 71 سراسر نور اودارد جهان بین %~% درون جان و دل بگشا جهان بین
# 72 بچشم دل ببین نی چشم صورت %~% که نور اوست جان اندر حضورت
# 73 بچشم دل ببین دیدارش اینجا %~% حقیقت جملگی اسرارش اینجا
# 74 بچشم دل نظر کن ذات پاکش %~% عیان گشته در این اسرار خاکش
# 75 بچشم دل ببین و کن نظر باز %~% که بنموده ترا انجام و آغاز
# 76 خبر کردت ندانستی تو او را %~% از آن افتاده در گفت و گو را
# 77 تمامت واصلان در وصل اینجا %~% محمد یافتندش اصل اینجا
# 78 وصال مصطفی اینجا بدیدند %~% از آن پنهانیش پیدا بدیدند
# 79 وصال احمد ایشان را خبر کرد %~% شدند اندر ره شرعش همه فرد
# 80 اگر مرد رهی با درد اوباش %~% در اینجا از دل و جان مرد اوباش
# 81 اگر با درد او آئی دوائی %~% در آنجا دم زنی اندر خدایی
# 82 ترا تا درد او نبود حقیقت %~% نه بسیاری درو راه شریعت
# 83 کجا این سر میسر گردد ای یار %~% کاناالحق گوی از عین الیقین یار
# 84 ترا آن لحظه آن آید میسر %~% که آیی از نمود خویش بر در
# 85 فنائی در بقائی باز بینی %~% یقین انجام با آغاز بینی
# 86 از اول پاکی راهست تقوی %~% ز بعد دید تقوی عین مولا
# 87 درین ره پاکبازان پاکبازند %~% برو جان را درین ره پاک بازند
# 88 درین ره پاکبازان گوی بردند %~% که از بود وجود خود بمردند
# 89 درین ره پاکبازان راه دیدند %~% حقیقت خویشتن بردار دیدند
# 90 درین ره پاکبازان محرمانند %~% که جز جانان ز عالم میندانند
# 91 درین ره پاکبازان ذات گشتند %~% بری از جمله ذرات گشتند
# 92 درین ره پاکبازان دید دیدند %~% که در پاکی سوی منزل رسیدند
# 93 درین ره پاکبازی کرد منصور %~% چنین کاری نه بازی کرد منصور
# 94 درین ره پاکبازی کرد و جانداد %~% ز جانان داد تا درد ار جان داد
# 95 درین ره پاکبازی زاد راهست %~% پس آنگه در میان دیدار شاهست
# 96 درین ره پاکبازی کن که رستی %~% درون پرده جانان نشستی
# 97 درین ره پاکبازی کن که ذاتی %~% گمان کم کن که در عین حیاتی
# 98 چو کردی پاکبازی در بر شاه %~% کند ز اسرار کل آن جات آگاه
# 99 براه پاکبازان زن قدم تو %~% که ناگه خود به بینی درحرم تو
# 100 براه پاکبازارن رو که توفیق %~% ترا باشد وز آن بینی تو توفیق
# 101 اگر تو پاکباز آئی درین راه %~% چو ما بیشک رسی نزدیک آن شاه
# 102 اگر در پاکبازی سر ببازی %~% مثال انبیا سر برفرازی
# 103 از آن در پاکبازی سرفرازم %~% که از کون و مکان من بینیازم
# 104 دم پاکان زدم در آشنائی %~% در اینجا یافتم دید خدائی
# 105 دم پاکان زدم تا کل شدم من %~% حقیقت در حقیقت کل بدم من
# 106 از آنم کل که اندر پاکبازی %~% برفتم بر سر عشق مجازی
# 107 مرا در عشق کل شرح و بیانست %~% به هر لحظه هزاران داستان است
# 108 مرا در عشقبازی پاکبازیست %~% از آن ذاتم حقیقت بینیازیست
# 109 چو ساقی ازل با ماست امروز %~% درین جام دلم پیداست امروز
# 110 چو ساقی ازل دادست این جام %~% ازین مستی همی بینم سرانجام
PageV01P17
# 1 چو ساقی ازل جامی مرا داد %~% درم از بود خود اینجام بگشاد
# 2 چو ساقی ازل عین عیان است %~% نشانش در نشان بینشانست
# 3 چو ساقی دمبدم در جان نمودار %~% کند کردم بسر عشق دیدار
# 4 مرا ساقی درون جانست بنگر %~% دمادم میدهد نقلم ز ساغر
# 5 از آن ساغر که دل طاقت ندارد %~% بجز منصور این طاقت نیارد
# 6 چه جامی آن کزین نه کاسه چرخ %~% در اینجاگاه آورده است در چرخ
# 7 فلک بوئی از آن مییافت اینجا %~% بسر پیوسته گردیده است اینجا
# 8 از آن میگردمی شیخا بنوشی %~% تو این نه خرقه ازرق بپوشی
# 9 بساقی بخش اندر آخر کار %~% چو گردی از رخ ساقی خبردار
# 10 میی عشق اندر اینجانوش کن شیخ %~% ز عشقش جان و دل بیهوش کن شیخ
# 11 میی در کش که منصور آن کشیدست %~% جمال یار درآنمی بدیداست
# 12 میی درکش که آنجا گه حلال است %~% از آن منصور در عین وصال است
# 13 میی درکش که تا جانان به بینی %~% نگار خویشتن آسان به بینی
# 14 میی درکش که جانت زنده گردد %~% بساط هستی اینجا در نوردد
# 15 میی در کش که در مستی درآئی %~% در آنمستی زنی دم از خدائی
# 16 میی درکش که بینی عین دیدار %~% حقیقت جسم آید ناپدیدار
# 17 از آنمی خور که من خوردستم ای شیخ %~% بسوی یار ره بردستم ای شیخ
# 18 از آنمی خور که بودت بود گردد %~% سراپایت بکل معبود گردد
# 19 از آن می خور که گردی در زمان ذات %~% اناالحق میزنی بر جمله ذرات
# 20 در آن می زن اناالحق همچو من تو %~% عیان خویش را در تن بتن تو
# 21 در آن می زن اناالحق بردریار %~% که کل بینی عنایت لیس فی الدار
# 22 در آن می زن اناالحق همچو حلاج %~% تو بر فرق سپهر آئی بر آن تاج
# 23 از آن می خوردهام شیخی گزین من %~% حقیقت دوست دیدستم یقین من
# 24 از آن می خوردهام از دست جانان %~% از آنم این چنین من مست جانان
# 25 از آن می خوردهام در عز و در ناز %~% که دیدستم رخ دلدار خود باز
# 26 از آن می خوردهام بیخویشتن من %~% که خورشید ستم اندر ذات روشن
PageV01P18
# 1 چنان مستم کنون در روی ساقی %~% که درمستی نخواهم ماند باقی
# 2 چنان مستم که پای از سر ندانم %~% بجز ساقی در این رهبر ندانم
# 3 چنان مستم که ساقی پیش بینم %~% ولیکن دید ساقی خویش بینم
# 4 چنان مستم درینجان فنا من %~% که میبینم همه عین بقا من
# 5 ز مستی در همه کون و مکانم %~% اناالحق میزند عین العیانم
# 6 حقیقت شیخ ازین می باز خور تو %~% گذر کن بعد از این از ماه و خور تو
# 7 حقیقت شیخ ازین یک جرعه کن نوش %~% بجز او جملگی گردد فراموش
# 8 حقیقت شیخ از این جرعه خبردار %~% که در مستی به بینی روی دلدار
# 9 منم مست و شده ازدست اینجا %~% از آنم جام بشکسته است اینجا
# 10 بده جامی دگر ساقی به از این %~% نه جای تلخ جای خوب و شیرین
# 11 اگر من جام بشکستم تو جامی %~% دگر ده تا بیابم زود نامی
# 12 اگر من جام بشکستم دراینجا %~% تو جامی ده در اینجا گه مصفا
# 13 اگر من جام بشکستم حقیقت %~% درون جام دیدم دید دیدت
# 14 درون جام میبینم ترا من %~% کشیدم از تو پر جور و جفا من
# 15 درون جام میبینم رخ تو %~% همی بینم ز جام فرخ تو
# 16 توی جانا اناالحق گوی ما را %~% که گردان کرده چونگوی ما را
# 17 توی جانا درون جان نهانی %~% اناالحق میزنی باقی تو دانی
# 18 ز مستی شیخ ما را دار معذور %~% که طاقت طاق شد درجان منصور
# 19 ز مستی شیخ هستی یافتستم %~% یقین جانان ز مستی یافتستم
# 20 ز مستی شیخ من عین عیانم %~% از آن اندر نشان بینشانم
# 21 زمستی در صفاتم بیشکی ذات %~% ز ذاتم مست کرده جمله ذرات
# 22 همه ذرات من از مستی عشق %~% اناالحق میزنند از هستی عشق
# 23 همه ذرات من از روی جانان %~% بماندستند مست روی جانان
# 24 همه ذرات من اینجا عیانند %~% ازین مستی حقیقت جان جانند
# 25 همه ذرات من درتست اعیان %~% نخواهد ماند یاد دوست پنهان
# 26 از آن جرعه که ساقی داد بشکست %~% حقیقت نیست شد دیگر شده هست
# 27 دمادم جام خواهم خورد اینجا %~% که ازمستی بمانده فرد اینجا
# 28 دمادم جام خواهم من از این خورد %~% که خواهم بود دائم در جهان فرد
# 29 دمادم جام خواهم خورد معنی %~% کزین جامم بکل دیدار مولا
# 30 دمادم نوش خواهم کرد این جام %~% که میبینم در او آغاز و انجام
# 31 نظرکن هان و جام آخر به بینم %~% که به آمد ز جام اولینم
# 32 ز ساقی مر مرا جام است اینجا %~% ز ساقی مر مرا کامست در کام
# 33 چو کام دل ز ساقی یافتستم %~% در اینجا خویش باقی یافتستم
# 34 بخواهد خواند آخر تا ابد من %~% حقیقت فارغ از هر نیک و بد من
# 35 نخواهم ماند اینجا گاه باقی %~% ولکین مینخواهد ریخت ساقی
# 36 درین حیرت که منصور است سرمست %~% نگاهی میکند اندر سرمست
# 37 بدست یار دست خویش بیند %~% حقیقت جام می در پیش بیند
# 38 چنان درپاکی او مست آمد %~% که دست یارش اندر دست آمد
# 39 چو من از روی جانان زار و مستم %~% بت خود در بر جانان شکستم
# 40 بت من لاجرم بشکست و جان شد %~% حقیقت بت پرست اینجا عیان شد
# 41 بت ما لاجرم بشکست دلدار %~% پس آنگه بت پرست آمد پدیدار
# 42 چنان مستم که بت بشکسته بینم %~% حقیقت خویش را پیوسته بینم
# 43 منم شیخا حقیقت بت شکسته %~% ز ننگ و نام دنیا باز رسته
# 44 درین معنی منم هشیار معنی %~% قلندروار اندر دار دنیا
# 45 قلندر در جهان منصور آمد %~% که از جان و جهان او دور آمد
# 46 چو رخت افکندهام این لحظه بر در %~% از آنم در ره معنی قلندر
# 47 قلندر وار اینجا پاکبازم %~% که در پاکی حقیقت پاکبازم
# 48 میان پاکبازان در خرابات %~% گذشتم من ز تقلید خرافات
# 49 میان پاکبازان رند و مستم %~% کزو گردم حقیقت هر چه هستم
# 50 خرابات فنادان و درو رو %~% ز من این نکتههای بکر بشنو
# 51 اگر خواهی شدن سوی خرابات %~% نمیگنجد در اینجا عین طامات
# 52 اگر خواهی شدن جان بر کف دست %~% نه دلدار چون گردی تو سرمست
# 53 بجانی جرعه اینجا بجز تو %~% اگر میشایدت کلی بخور تو
# 54 بصد جان جرعه اینجا فروشند %~% همه تقلید اینجا چون بپوشند
# 55 در آن خمخانه کان منصور دیده است %~% که غمهاراسرار نور دیده است
# 56 اگر راهت دهند آنجا حقیقت %~% نگنجد اندر آنجا گه طبیعت
# 57 در آن خمخانه چون رفتی فنا شو %~% ز بود خویش آنگه آشنا شو
# 58 چو ساقی اندر آن خمخانه بینی %~% تو عقل و دین و دل دیوانه بینی
# 59 بجز از دست ساقی می مخور باز %~% که گرداند ترا ساقی سرافراز
# 60 ز دست ساقی ار جامی بنوشی %~% زمانی تن زن آنجا درخموشی
# 61 خموشی کن مرو بیرون ز خود تو %~% وگر نه میبریزی خون خود تو
# 62 در آن خمخانه بنگر جمله عشاق %~% که ایشان گشته ازمستی می طاق
# 63 در آن خمخانه بنگر سالکان را %~% فداکردی بکلی جسم و جان را
# 64 در آن خمخانه بنگر واصل ای یار %~% یقین منصور آنجا واصل یار
# 65 چو منصور است ساقی بسکه باشد %~% بجز او اندر اینجاگه چه باشد
# 66 میی دارد در آن خمخانه عشق %~% که بیشک آن خورد دیوانه عشق
# 67 میی دارد که گر خوردی نمیری %~% اگر تو خود گدا یا شاه و میری
# 68 میی دارد که جان بخش حیاتست %~% در آن می بیشکی دیدار ذاتست
# 69 میی کان هر که خورد از خود برون شد %~% اگر عاقل بود عین جنون شد
# 70 میی کان هر که خورد از دید معنی %~% برون تا زد ز جان دردید معنی
# 71 میی کان هر که خورد از عین دیدار %~% شود از هر دوعالم ناپدیدار
# 72 میی کان هر که خورد از لاعیان شد %~% ولی در صورت اینجاگه عیان شد
# 73 میی کان هر که خورد از گفت و گو رست %~% بماند تا ابد اینجایگه مست
# 74 میی کان هر که خورد از خود فناشد %~% پس آنگه در فنا دید خدا شد
# 75 میی کان هر که خورد اینجای الحق %~% زند مانند من هم او اناالحق
# 76 حقیقت هر که را این آرزویست %~% درین معنی چه جای گفت و گویست
# 77 در اینجا گفتگو گر میکنی باز %~% درون شو تا به بینی ای سرافراز
PageV01P19
# 1 چنین میدان اگر صاحب یقینی %~% که خود اینجای روی خویش بینی
# 2 اگر داری سر آن کاندر اینجا %~% که بازی هم تن و هم جان در اینجا
# 3 قدم در نه اگر جان تو شادست %~% که بی ساقی در اینجا در گشاد است
# 4 چو رفتی خرقه صورت گرو کن %~% یقین جان کهن اینجا گرو کن
# 5 گرو کن خرقه تا ساقی حقیقت %~% بگرداند ترا باقی حقیقت
# 6 گرو کن خرقه و تسبیح اینجا %~% که پیش آرد ترا جان مصفا
# 7 بیک جامت کند اینجایگه مست %~% مده زنهار اینجا گاه ازدست
# 8 بیک جامت کند از خویشتن دور %~% شود سر تا قدم نور علی نور
# 9 بیک جامت کند سرمست اسرار %~% برو آنگاه بیخود بر سر دار
# 10 بیک جامت کند از خویشتن گم %~% تو باشی جوهری در عین قلزم
# 11 بیک جامت کند اینجا یقین ذات %~% صفات خویش بینی عین ذرات
# 12 بیک جامت کند عین خرابی %~% تو جانان بینی و خود را نیابی
# 13 بیک جامت کند رسوا حقیقت %~% شوی از جان جان شیدا حقیقت
# 14 بیک جام دگر خود را گرو کن %~% نگه کن جام آن سر بیسر و بن
# 15 رخ معشوق در جانت عیان بین %~% نشان درجام و او را بی نشان بین
# 16 رخ معشوقه اندر جام بنگر %~% از او آغاز تا انجام بنگر
# 17 زمانی صبر کن در عین مستی %~% مکن زنهار یکدم خودپرستی
# 18 زمانی صبر کن تا صاف گردی %~% نمود عین و نون و کاف گردی
# 19 زمانی صبر کن تو پای میدار %~% که آن حضرت نماید عین دیدار
# 20 زمانی صبر کن میگویمت من %~% که مر جام مئی بینی تو روشن
# 21 چو روشن بینی آنجا گاه یک جام %~% ز شوق دوست آن را ریز در کام
# 22 بناکامی بنوش و کام برگیر %~% بقدر ار میتوانی جام برگیر
# 23 حقیقت هر کسی بر قدر خود باز %~% تواند دید اینجا گاه این راز
# 24 چو خوردی از می آخر در آخر %~% جمال یار خود بینی بظاهر
# 25 چو خوردی یار بینی در درونت %~% در آن مستی بود او رهنمونت
# 26 چو خوردی یار بینی در تن و دل %~% از آنت او کند در جانت واصل
# 27 چو خوردی از عیانش وصل بینی %~% تو خود را در تمامت وصل بینی
# 28 چوخوردی یار گردی در همه ذات %~% یکی بینی عیانی جمله ذرات
# 29 چو خوردی بازبینی خویشتن تو %~% ولیکن مینبینی جان و تن تو
# 30 چو خوردی صبر کن اندر بریار %~% که تا یابی تو خود را در بر یار
# 31 حقیقت بیخودی این سر نماید %~% ترا این سر کل ظاهر نماید
# 32 حقیقت بیخودی تو حضور است %~% وگرنه درخودی عین نفور است
# 33 حقیقت بیخودی دان سر اسرار %~% ورگرنه در خودی مانی گرفتار
# 34 کمال بیخودی وصل است بنگر %~% مر این معنی ما اصل است بنگر
# 35 کمال بیخودی اکسیر ذاتست %~% در این معنی چو سالک رانجاتست
# 36 اگر بیخود شوی این سر بدانی %~% ز پنهانی خود ظاهر بمانی
# 37 اگر بیخود شوی زینمی که گفتم %~% نمایم بیشکی راز نهفتم
# 38 اگربیخود شوی با او بمانی %~% بجز او در همه عالم ندانی
# 39 اگر بیخود شوی او خود بماند %~% بجز واصل در این معنی نداند
# 40 که اندر بیخودی درمان عشق است %~% کسی داند که در فرمان عشق است
# 41 چو در فرمان عشق آئی فنا گرد %~% ولی باید که باشی صاحب درد
# 42 چو در فرمان عشق آیی بمعنی %~% تو باشی آنگهش دیدار مولی
# 43 چو در فرمان عشق آئی به بین خود %~% بجز عین الیقین اندر یقین خود
# 44 چو در فرمان عشق آئی برستی %~% همه معشوق خود بینی و رستی
# 45 چو در فرمان عشق آیی حقیقت %~% شود باقی ترا عین طبیعت
# 46 توی معشوق و عاشق در میانه %~% یکی باشند صورت در میانه
# 47 یکی باشند هر سه اندر این راه %~% نباشد هیچ چیزی جز رخ شاه
# 48 یکی باشید سه دیدار کرده %~% به بینی خویشتن بردار کرده
# 49 چه دانی شیخ کاین معنی چگونه است %~% که ازعقل این معانی کل برونست
# 50 نیارد عقل بردن ره در این سر %~% کجا این سرو را گردد بظاهر
# 51 نیارد عقل پی بردن درین راز %~% وگرنه پرده کی آید دگر باز
# 52 چو گردد محو عشق آید پدیدار %~% حقیقت عشق را گردد خریدار
# 53 فنا باقیست گر تو راه بینی %~% فنا بنگر که بیشک راه بینی
# 54 فنا باقیست مردان جمله دانند %~% که جز عین بقا آن را ندانند
# 55 فنا باقیست گر گردی فنا تو %~% خدا گردی و گردی در بقا تو
# 56 فنا باقیست کلی در بقایش %~% بقا بینند آنگه در بقایش
# 57 در اینجا باش در عین فنایت %~% خدا را مینگر عین بقایت
# 58 ز ناگه عین مستی شور آرد %~% ترا در عین مستی زور آرد
# 59 در آن شور ار شوی بیدار باری %~% چنین بنگر حقیقت مردکاری
# 60 در آن شور ار شوی آگاه معنی %~% تو باشی در حقیقت شاه معنی
# 61 در آن شور ارشوی از خود برون تو %~% یکی بینی حقیقت کاف و نون تو
# 62 در آن شور ار شوی آگاه در دین %~% یقین گردی تو اندر عین تحسین
# 63 در آن شورت یکی آید پدیدار %~% خدایت بیشکی آید پدیدار
# 64 در آن شورت در آن یکی نماید %~% ترا از بود خود اندر رباید
# 65 همه مردان چو در اینجا رسیدند %~% بجز حق هیچ اندر خود ندیدند
# 66 همه مردان در اینجا گه شده کل %~% فغان کردند از کل همچو بلبل
# 67 همه مردان در اینجا دردم لا %~% حقیقت محو گشته بر دم لا
# 68 حقیقت شیخ در این معنی عشق %~% یکی بوده است او را هستی عشق
# 69 یقین خوانند آنرا سالکان ذات %~% که اعیانست اندر نور ذرات
# 70 که بیند آنکه او باشد حقیقت %~% عیان هم ذات بشنو از شریعت
# 71 اگر تو دم زنی اینجایگه تو %~% بریزد خون شهت اینجا گه تو
# 72 در آن مستی حقیقت در نظر هست %~% کسی کو را ردر این معنی خبر هست
# 73 از آن اولش لطفست آخر %~% دگر قهر است اگر بینی تو ظاهر
# 74 ولیکن در شریعت این دو خوانند %~% ولیکن سالکان جز یک ندانند
# 75 حقیقت لطف و قهرش در یکی دان %~% تو لطف و قهر ذاتش بیشکی دان
# 76 چو لطف و قهر او یکسانست با هم %~% چرا باید ترا خوردن درین غم
# 77 ز لطف و قهر جانان شاد میباش %~% چو منصور از جهان آزاد میباش
# 78 ز لطف و قهر جانان در یکی شو %~% مکن سستی و آخر پیش بین شو
# 79 شراب قهر خواهی خورد ناچار %~% چنین خواهد بدن در آخر کار
# 80 سرانجام همه عالم چنین است %~% کسی داند که در عین الیقین است
# 81 سرانجامت چنین خواهد بدن شیخ %~% در آخر کل یقین خواهد بدن شیخ
# 82 چنین خواهد بدن در آخر کار %~% ولی در مرگ باشد عین دیدار
# 83 کسانی کاندرین دار فنایند %~% بصورت نقش زهدی مینمایند
# 84 از این معنی کجا آگاه گردند %~% ولیکن گرد دید شاه گردند
# 85 بمیر از خویش تا باقی بمانی %~% نظر در منظر ساقی بمانی
# 86 بمیر از خویش اگر تو مرد راهی %~% که اندر مرگ یابی هرچه خواهی
# 87 بمیر از خویش تا یابی بقایت %~% که در مردن بیابی کل لقایت
# 88 بمیر از خویش و نقش از عشق بردار %~% طمع ازدید نقش خویش بردار
# 89 بمیر از خویش تا زنده بمانی %~% یقین یابی لقای جاودانی
# 90 بمیر ای شیخ پیش از مردان خویش %~% حجاب صورتت بردار از پیش
# 91 بمیر از خویش و بنگر جان جانت %~% که جان جان کند کلی عیانت
# 92 بمیر از خویش شیخ وذات شو تو %~% عیان جمله ذرات شو تو
# 93 بمیر از خویش شیخا حق ببین هان %~% حیات اینجاست در عین الیقین هان
# 94 چو میخوردی بمیر از خویش اینجا %~% که بینی جملگی در خویش اینجا
# 95 کسانی کین می دلدار خوردند %~% در آن مستی بر دلدار مردند
# 96 کسی کین می خورد از خود بمیرد %~% حقیقت دان که هرگز مینمیرد
# 97 بسی خوردند نیمی از کف دوست %~% برون رفتند کل از کسووت دوست
# 98 بسی خوردند و حیرانند اینجا %~% بجز جانان نمیدانند اینجا
# 99 بسی خوردند و در عین حیاتند %~% نیارم گفت اگر وی در مماتند
# 100 بسی خوردند و رفتند از میانه %~% رسیده درحیات جاودانه
# 101 بسی خوردند و آگاهند از شاه %~% حقیقت شاه میخواهند از شاه
# 102 بسی خوردند و در عین وصالاند %~% ز زخم تیغ تیز اینجا ننالند
# 103 بسی خوردند ازین می شیخ عالم %~% ولی چون من که زد اینجایگه دم
# 104 بسی خوردند تا دیدند رویم %~% یقین امروز اندر گفت و گویم
# 105 همه زین جام می با بهره هستند %~% کسانی مست و دیگر نیم مستند
# 106 کسی باید که این می را بنوشد %~% که همچون من بجان و دل بکوشد
# 107 یکی گردد در این بازار معنی %~% اناالحق گوید او بردار معنی
# 108 یکی باید که چون من در میان او %~% دمد در عین مستی جان عیان او
# 109 بصد جان من خریدم جان جانان %~% از آن دیدم حقیقت جام جانان
# 110 بصد جان من خریدستم یکی جام %~% که تا جامم شکست اندر سرانجام
# 111 ز جام آخرم کن مست ساقی %~% مرا داد و در آنم کرد باقی
# 112 مرا جامی از آن خمخانه آورد %~% حقیقت نوش کردم از سر درد
# 113 چو کردم نوش بیرون یافتم خود %~% شدم فارغ یقین از نیک و از بد
# 114 چو کردم نوش جامی بود پرنوش %~% بجز ساقی جهان کردم فراموش
# 115 چو کردم نوش آن جام همایون %~% حقیقت یافتم عالم دگرگون
# 116 به آخر چون مکان کون گشتم %~% حقیقت صد هزاران لون گشتم
# 117 نمود خویش دیدم جمله اشیا %~% حقیقت آمدم در جمله پیدا
# 118 همه خود دیدم و ذات خداوند %~% مرا با ذات بود اینجای پیوند
# 119 ابا دلدار آنجا راز گفتم %~% ز هر شرحی ابا او بازگفتم
# 120 نیارم وصف کردن کین دراز است %~% که این معنی نه از عین مجاز است
# 121 نیارم وصف کردن این بیکبار %~% ولیکن تو ز هر معنی خبردار
# 122 دمادم سر معنی آشکار است %~% ز معنی راز پنهان آشکار است
# 123 چو شیخ این جام عین وصل آمد %~% نمودم در یکی در اصل آمد
# 124 نظر کردم بجانان بود جانم %~% تنم بد آشکارا و نهانم
# 125 نظر کردیم جانان بود منصور %~% ولی پیدا و پنهان بود منصور
# 126 ز پیدائی چنان یکتا نمودم %~% که چشم عقل و دل شیدا نمودم
# 127 نبود و بود گشتم درمیان من %~% نظر کردم همه کون و مکان من
# 128 یکی دیدم وجود خویشتن من %~% از آن کردم سجود خویشتن من
# 129 از اول بود هستی آخر کار %~% اناالحق گفت جانانم بیکبار
# 130 رخم بنمود تا شیدا بماندم %~% من اندر عقل ناپیدا بماندم
# 131 نه عقلم بود اندر سر جانان %~% اناالحق گفت و بنمودم بدینسان
# 132 بعقل این راز شیخا کس نیابد %~% مگر آنکو خود آید عشق یابد
# 133 اگر نه از عشق بودی رهبر اینجا %~% کجا بگشود می من بی در اینجا
PageV01P20
# 1 دو جوهر دان تو عقل وعشق در خود %~% ولیکن عقل بیند نیک یابد
# 2 ازین هر دو اگر آگاه گردی %~% یقین دانم که تو در راه مردی
# 3 دو جوهر دان و مر این هر دو بشناس %~% پس آنگه تو ز نیک و بد بمهراس
# 4 دو جوهر دان تو اندر کام بیچون %~% که بنمودند رخ در کاف و در نون
# 5 حقیقت عقل ترسان است در خویش %~% در اینجا پردهها آورده در پیش
# 6 چنان ترسانست اینجا عقل بدفعل %~% نیاساید دمی از قال و از قل
# 7 جهان ترسان بود از بود خود او %~% ندیده در عیان معبود خود او
# 8 شب و روز است او از خوف مانده %~% دمادم میشود از عشق رانده
# 9 نیارد راه بردن در سوی شاه %~% نباشد همچو عشق از یار آگاه
# 10 ندارد آگهی از ذات بیچون %~% که او از خویش افتادست بیرون
# 11 اگرچه صد هزاران راز داند %~% نمود خود کجا او باز داند
# 12 بمانده قید در عقل است اینجا %~% همیشه مانده در نقل است اینجا
# 13 چنان در نقل و تقلید است مانده %~% بسی رو کرده اندر ره بمانده
# 14 درین دار فنا خوش مست وناخوش %~% دمادم میشود در عشق سرکش
# 15 دمادم معرفت میگوید از یار %~% که خود را در میان آرد پدیدار
# 16 دو پای او یقین درچه بمانده %~% بسی رو کرده اندر ره بمانده
# 17 اگرچه اول خلق آفریده است %~% ولیکن ذات جانانش ندیدهست
# 18 ز وصلش گاهگاهی بهره بخشد %~% دمادم مرد را هم زهره بخشد
# 19 که در عرفان چنان دم میزند او %~% همیخواهند که عشقش بشکند او
# 20 سخن از دید آرد در میانه %~% دمادم آورد در کل بهانه
# 21 نیارد کرد شرمی کان عیان است %~% اگرچه دایما اندر بیان است
# 22 ولکین او زقرآن وز اخبار %~% بسی گوید حقیقت سر اسرار
# 23 چو از قرآن حقیقت راز گوید %~% ز سر دوست اینجا باز گوید
# 24 بقدر فهم در قرآن نظاره %~% کند آخر ندارد هیچ چاره
# 25 بکنه ذات قرآن کی رسد او %~% ولیکن آیت آیت بنگرد او
# 26 طلبکار است میجوید حقیقت %~% بمانده باز عقل اندر شریعت
# 27 اگر بگشایدش در آخر کار %~% ورا از عشق راز آید پدیدار
# 28 ز قرآن گر برد ره عقل در کل %~% برون آید یقین از رنج و از ذل
# 29 ز قرآن گر برد ره سوی جانان %~% یکی بیند همه در کوی جانان
# 30 ز قرآن گر برد ره در عیانش %~% یکی باشد همه شرح و بیانش
# 31 ز قرآن ره برد گر سوی آن دوست %~% برون آید ز مغز ای دوست در پوست
# 32 ز قرآن گر برد ره در خدائی %~% ابا عشقش بود کل آشنائی
# 33 ز شرح عقل گفتستیم بسیار %~% مرا مقصود باشد دیدن یار
# 34 ز شرح عشق هر دم باز گویم %~% نه از یک نوع صد گون راز گویم
PageV01P21
# 1 اگرچه سالک خوب ظریف است %~% دمادم در همه کاری لطیف است
# 2 نظام عالم از عقلست تحقیق %~% کسی کز عقل اینجا یافت توفیق
# 3 هدایت یابد اندر آخر کار %~% درو اسرار جان آید پدیدار
# 4 ممان در عقل گر تو مرد راهی %~% وگرنه اندرین منزل بکاهی
# 5 ممان در عقل خود با عشق میباش %~% که در اینجا نماید عشق نقاش
# 6 حقیقت عشق اینجا گه سفر کرد %~% چو باز آمد همه زیر و زبر کرد
# 7 حقیقت خانه عقل اندر اینجا %~% نگیرد لیک او با نقل اینجا
# 8 چوباز آمد خرابی کرد آخر %~% که شد اسرارش اینجاگاه ظاهر
# 9 اگرچه خانه بردار است در عشق %~% کند در نقل در پیوستگی عشق
# 10 چو عشق خانه آمد در خرابی %~% ز بیت او بتابد آفتابی
# 11 شود روشن بنور عشق اینجا %~% ابا عشق آید اندر وصل یکتا
# 12 یکی گردد بنور عشق جانان %~% شود در عشق اینجا گاه پنهان
# 13 چو روشن گردد او دلدار گردد %~% ز دید و بود خود بیزار گردد
# 14 حقیقت وصلش اندر پاکبازیست %~% چنین اسرارها اینجا نه بازیست
# 15 تو اندر عشق شو محو هوالله %~% دمی زن هر زمان در ما سوی الله
# 16 چه کردی جام وحدت نوش بیعقل %~% مکن زنهار از تقلید ما نقل
# 17 زمانی بیعیان اینجا چه باشی %~% ابی عین العیان اینجا چه باشی
# 18 در ایمان کوش اندر جام مستی %~% چو بشکستی ز خویشت باز رستی
# 19 تو تا با خویش باشی حق نیابی %~% شود مطلق که حق مطلق نیابی
# 20 تو تا با خویش باشی در میانه %~% کجا بینی خدائی جاودانه
# 21 برون از تست هم با تست بنگر %~% درین اسرار فهمی آر و بنگر
# 22 برون ذات هم با تست جانان %~% یقین دیدار او بنگر ز پنهان
# 23 برون از تست هم با تست دلدار %~% همو کرد آمدت از خود خبردار
# 24 برون از تست هم با تست معشوق %~% ترا از خود بباید جست معشوق
# 25 برون از تست هم با تست الحق %~% خداوندت زند در خود اناالحق
# 26 برون هستیی خود را نظر کن %~% همه ذرات ازین هستی خبر کن
# 27 ازین هستی که باشی رواز اینجا %~% چو اندر عین کل داری خور اینجا
# 28 ازین هستی که داری برخور ای دوست %~% که هستی برتر از ماه و خور ای دوست
# 29 ازین مستی که داری شاد میباش %~% ز جزو و کل به کل آزاد میباش
# 30 ازین مستی که داری روی او بین %~% همه از روی او اینجا نکو بین
# 31 تو هستی این زمان در جسم و جانت %~% نظر کن هستی کون و مکانت
# 32 تو مستی این زمان بنگر رخ یار %~% حقیقت عمر خود ضایع بمگذار
# 33 مکن ضایع تو اینجا زندگانی %~% که تا قدر خود اینجا گه بدانی
# 34 بدان قدر خود اینجا همچو مردان %~% رخ از عشق کل اینجا برمگردان
# 35 بدان قدر خود اینجا گه چو عشاق %~% که هستی جوهری در جزو و کل طاق
# 36 چوداری اندر اینجا قربت یار %~% اگر ای جان توهستی سر هر کار
# 37 بدان قدر خود اینجا همچو منصور %~% تو نزدیک شهی چه میروی دور
# 38 تو از نزدیکیان شاه هستی %~% حقیقت از یقین آگاه هستی
# 39 از آگاهی در اینجا گاه برخور %~% تو محبوب شهی از شاه برخور
# 40 تو برخور این زمان از شاه اینجا %~% که گرداند ترا آگاه اینجا
# 41 تو برخور این زمان از وصل امروز %~% که بیشک داری اینجا اصل امروز
# 42 چو در خمخانه عشقی فتاده %~% بماندستی عیانی هست باده
# 43 بمستی راست ناید دیدن دوست %~% که خوانندت همه اهل دلان پوست
# 44 دمی مستی خوش است ای شیخ عالم %~% وگرنه مستی اینجا گه دمادم
# 45 بنزد عارفان و پاکبازان %~% ابی مغزی بود اینجا یقین دان
# 46 دمادم سر عشق آید پدیدار %~% دمی مستی تو و یک لحظه هشیار
# 47 کسانی کاندرین ره مست اویند %~% از آن در مستی کل هست اویند
# 48 که قدر خویش میدانند اینجا %~% همه از پیش میدانند اینجا
# 49 حقیقت پیش بینی واصلی است %~% ورنه بیجنون بیحاصلی است
# 50 دمی در بیش بینی راهبر تو %~% مرو از بود خود اینجا بدر تو
# 51 چو بیرون و درون دیدار جانست %~% ترا اندر درون عین عیانست
# 52 چو میخوردی ز خود بیرون مشو تو %~% مر این اسرار کل نیکو شنو تو
# 53 درونت با برون هر دو یکی کن %~% نمود خویش اعیان بیشکی کن
# 54 که با عشقت در اینجا راز باشد %~% کسی باید که او دمساز باشد
# 55 که سر عشق اینجا گه بداند %~% یقین پنهانی از پیدا بداند
# 56 اگر مرد رهی او را چنین بین %~% تو عقل و عشق اینجا پیش بین بین
# 57 دو جوهر با یکی ذاتست در تو %~% عیان در عین ذراتست در تو
# 58 دو جوهر با تو اینجا هم جلیساند %~% بمانده اندرین نفس خسیساند
# 59 دو جوهر با تو اینجا در حقیقت %~% یکی با ذات دیگر در طبیعت
# 60 بر ایشانست سر کار گاهت %~% حقیقت در عیان دیدار شاهت
# 61 چو هر دو با تو همراهند اینجا %~% حقیقت هر دو دل خواهند اینجا
# 62 نکو گفتیم شرحی و شنیدی %~% یکی دیگر بکلی آن بدیدی
# 63 ز سر عقل دانی نیز چندی %~% ز عشقت میدهم ای شیخ پندی
# 64 حقیقت عشق ورزاندر مکانت %~% که عشق اینجا بماند جاودانت
# 65 نباشد جوهری زیباتر از عشق %~% مبین اینجا حقیقت برتر از عشق
# 66 حقیقت عشق مغز بود بوده است %~% که بهر عاشقان اندر نمود است
# 67 حقیقت عشق دان دیدار الله %~% که او از کنه ذات اوست آگاه
# 68 بود اینجا بجز جانان نهبیند %~% کسی مر عشق را اعیان نه بیند
# 69 از آن گوئی نشانست اندر اینجا %~% حقیقت جان جانست اندر اینجا
# 70 حقیقت متصل با ذات باشد %~% عیان جمله ذرات باشد
# 71 گهی بر صورت حیوان نماید %~% گهی بیصورت کل جان نماید
# 72 گهی باشد حقیقت روشنائی %~% گهی در ظلمت و عین سیاهی
# 73 گهی در خویش واحد مینماید %~% گهی مر خویش زاهد مینماید
# 74 گهی در ظلمت است و گاه در نور %~% گهی پنهان بود او گاه مشهور
# 75 بود کارش همه رندی و مستی %~% گهی در ظلمت و گه بت پرستی
# 76 گهی در کعبه باشد در مناجات %~% گهی مستانه و گه در خرابات
# 77 ز هر نوعی که میخواهد دگرگون %~% برون او یقین بیچه و چون
# 78 درین نیرنگها یکرنگ باشد %~% همه اینجا ورا درجنگ باشد
# 79 که داند سر عشق اینجا تمامی %~% گهی درپختگی و گاه خامی
# 80 کمال عشق آن دم بازبینی %~% که در یکی تو او را راز بینی
# 81 دوئی را اندر اینجا منگر اینجا %~% زدید او حقیقت برخور اینجا
# 82 یکی دان سر عشق از مخرج ذات %~% ازو بگشای اینجا گه معمات
# 83 حقیقت واصلی پاکیزه ناید %~% که تا مراین معما بر گشاید
# 84 نه چندانست وصف عشقبازی %~% که برگیری مر او را تو ببازی
# 85 نه چندانست وصف عشق کردن %~% که بتوانی بگلشن راه بردن
# 86 نه چندانست وصف عشق اینجا %~% که گردد بر تو اینجا گاه پیدا
# 87 نه چندانست وصف او حقیقت %~% که بتوان یافت در عین طبیعت
# 88 توانی یافت عشق اینجا به تحقیق %~% گرت معشوق بخشد عین توفق
# 89 توانی یافت عشق آنجا با عیان %~% اگر میبگذری از کسوت جان
# 90 توانی یافت عشق اینجا بدیدار %~% ار از خویش گردی ناپدیدار
# 91 توانی یافت عشق اینجا یقین تو %~% اگر از عشق باشی پیش بین تو
# 92 حقیقت عشق منصوری طلب کن %~% چو کاری کرد خواهی با ادب کن
# 93 بود عشق آنکه روی دوست بینی %~% همه یکی چو مغز و پوست بینی
# 94 همه یکی نگر اینجایگه دوست %~% حقیقت بود او چه مغز و چه پوست
# 95 همه یکی نگر در حضرت ذات %~% چه خورشیدت یکی چه عین ذرات
# 96 همه یکی نگر از بود بیچون %~% در این حضرت در آنجایی چه و چون
# 97 همه یکی نگر گر کاردانی %~% بجز یکی در این حضرت ندانی
# 98 همه یکی است اینجا در حقیقت %~% ولی نادان و وی بیند طبیعت
# 99 همه اینجاست یکی در دم یار %~% در اینجا آمده از وی پدیدار
# 100 پدیدار است این جمله ز جانان %~% همه در حضرت خورشید تابان
# 101 پدیدار است این جمله ز بودی %~% در اینجا جملگی کرده سجودش
# 102 پدیدار است این جمله ز الله %~% همه ذرات او اینجای آگاه
# 103 یکی ذاتست بنگر لا بالا %~% همه ذرات در خورشید پیدا
# 104 چنان منصور در عشق است سرمست %~% که خود شد نیست میبیند بکل هست
# 105 چنان در عشق موصوفست منصور %~% که میبیند وجود خود همه نور
# 106 چنان در عشق منصور است واصل %~% که عالم جملگی جسم است و او دل
# 107 چنان از عشق شاها ناپدیدم %~% که با جانان درین گفت وشنیدم
# 108 چنان در عشق شاها زار و مستم %~% که جام پر می اینجاگه شکستم
# 109 چنان در عشق شیخا عین ذاتم %~% که جز او نیست در دید صفاتم
# 110 چنان در عشق شیخا بود گشتم %~% که در عین العیان معبود گشتم
# 111 چنان در عشق شیخا بردبارم %~% که محکوم اندر اینجا نزد یارم
# 112 چنان در عشق شاها مست ماندم %~% که در عشقش یقین بیدست ماندم
# 113 چنان شیخا سخن ازوصل گویم %~% که جز اصلش حقیقت مینجویم
# 114 چنین شیخا فتادستم چنین ز او %~% بخاک پایت اینجا سرنگونسار
# 115 که آتش بینم و منصور درهم %~% حقیقت سوز او در من دمادم
# 116 دمادم هستم و یک ذره در نیست %~% بر من هست اندر نیست یکیست
# 117 وصال احمدم در جانست پیدا %~% مرا آن ماه و خور تابانست اینجا
# 118 محمد رهنمای من در این سر %~% بود کو کرد سرم جمله ظاهر
# 119 سراپایم از او در غرق نور است %~% دلم از نور او عین حضور است
# 120 حضور و نور من از مصطفایست %~% مرا او در درون جان صفای است
# 121 کمالم از محمد در یقین است %~% محمد در درون من یقین است
# 122 اگر وصلم نه ازوی باشد ای شیخ %~% یقین کارم نه نیکو باشد ای شیخ
# 123 چنان در مهر او مجروح ماندم %~% که جسمم رفت کلی روح ماندم
# 124 اناالحق گفتم و جان رفت دیگر %~% همه ذرات من شد در یقین خور
# 125 منم خورشید ذرات دو عالم %~% نهاده روی سوی من دمادم
# 126 منم خورشید و ذره پای کوبان %~% وصال ما در اینجاگاه جویان
# 127 چنان شد مست منصور اندرین راه %~% که میبیند عیان در خویشتن شاه
# 128 دمی بیجسم یک دم در وجودم %~% دمی جانم دمی اسرار بودم
# 129 دمی دردی کشم اندر خرابات %~% دمی صافی خورم اندر دم ذات
# 130 دمی بودم بود پیدا در این راه %~% زمانی محو گشته در بر شاه
# 131 بچشم من بجز جانان نیاید %~% که جمله نزد من جانان نماید
# 132 بچشم من بجز جانان پدیدار %~% نمیآید در اینجا بر سر دار
# 133 منم اسرار لاهوتی در این سر %~% که اندر قاف قربت گشت ظاهر
# 134 در این حضرت همه جویای مااند %~% حقیقت جملگی جویای ما اند
# 135 در این حضرت منم گم کرده خویش %~% بغربت در پس این پرده خویش
# 136 که داند راز من جز من حقیقت %~% که کردم راز خودروشن حقیقت
# 137 که داند راز من من خویش دانم %~% که بود خویشتن از پیش دانم
# 138 ندانم راز من جز من ندانند %~% کسانی کاندرین روی جهانند
# 139 جمال ما ندیدند اندر اینجا %~% که بگشاید در ایشان را در اینجا
# 140 در خود ما گشادستیم به تحقیق %~% دهیم آن را که ما خواهیم توفیق
# 141 در ما را نه بسته است در حقیقت %~% ولی نتوان درون آمد طبیعت
# 142 طبیعت تا نگردد همچو ما پاک %~% که بالایش بیابد اندر این خاک
# 143 کجا آید بسوی ما روانه %~% وگرنه گفتنش باشد بهانه
# 144 کجا یارد زد ازما عقل کل دم %~% که در ما مینگنجد عقل آدم
# 145 که اوره کرده گم در پرده ماست %~% بمانده در سر او پرده ماست
# 146 حقیقت شیخ توحید است این سر %~% یقین میدان ز تقلیدست این سر
# 147 ره تحقیق اینجا این چنین یاب %~% چو ما زین دم زن و عین یقین یاب
# 148 ازین عین یقین ما توبردار %~% که هستی راه بین ما تو بردار
# 149 جمال ماست پیدا در همه کل %~% فرستادیم در تو دمدمه کل
# 150 تو از ما زنده در جسم و در جان %~% منم اینجا ترا دیدار جانان
# 151 تو از ما زنده در عین صورت %~% ترا بخشیدهایم اینجا حضورت
# 152 تو از ما زنده در حضرت ما %~% زمانی باش اندر قربت ما
# 153 ز ما مگذر که ما ذاتیم اینجا %~% ترا اعیان ذراتیم اینجا
# 154 نمود بود ما در تست موجود %~% از آن اینجا ترا هستیم معبود
# 155 منزه بین مرا در جسم و جانت %~% که بنمایم همه راز نهانت
# 156 ترا این عز و دولت هم ز ما هست %~% که جسم وجان تو در ما بقاهست
# 157 نمیری گر بما تو هست گردی %~% بذات ما یقین پیوست گردی
# 158 نمیری گر تو از ما زنده باشی %~% ولی باید که از جان بنده باشی
# 159 اگر در بندگی اینجا حقیقت %~% نمایم اندر اینجادید دیدت
# 160 اگر در بندگی ما را بخواهی %~% رسانیمت بعز و پادشاهی
# 161 اگر در بندگی ما را بدانی %~% ترا بخشیم ما صاحب زمانی
# 162 اگر در بندگی آری سجودم %~% بمعنی در درونت بود بودم
# 163 ز ما بگذر که پیدائیم در تو %~% جمال خویش بنمائیم در تو
# 164 اگر در بندگی فرمان بری تو %~% برفعت از همه کل بگذری تو
# 165 اگر در بندگی بینی لقایم %~% لقایم مر ترا اینجا نمایم
# 166 چو آیی در خراباتم حقیقت %~% نظر کن در سوی ذاتم حقیقت
# 167 چو آیی در خراباتم ز هستی %~% چو نوشی جرعه از خود برستی
# 168 چو آیی در خراباتم یقین تو %~% بجز من هیچ اینجا گه مبین تو
# 169 چو آیی در خراباتم فنا گرد %~% که گردانم ترا اندر فنا فرد
# 170 چو آیی در خراباتم چو مردان %~% یکی باش و رخ از هر سو مگردان
# 171 چو آیی در خراباتم مرا بین %~% درون خویش بیچون و چرابین
# 172 چو من جامی وهم از دست من نوش %~% دو عالم کن بیک جامم فراموش
# 173 منم ساقی ایا شیخ جهان بین %~% مرا ساقی جمله عاشقان بین
# 174 منم ساقی تو جام از دست من خور %~% که تا گردم بکل بودم تو بنگر
PageV01P22
# 1 چو جام ما خوری اندر خرابات %~% ترا من محو گردانم سوی ذات
# 2 چو جام ماخوری در عز و در ناز %~% نقاب هستی از پیشت برانداز
# 3 چو جام ما خوری و مست گردی %~% تو گردی نیست و آنگه هست گردی
# 4 مکن هستی و در عین ادب باش %~% مکن اسرار ما ای شیخ دین فاش
# 5 مکن اسرار ما فاش اندر اینجا %~% وگرنه این چنین باش اندر اینجا
# 6 بسی مردان ره اینجام خوردند %~% هم اندر جایگاه خویش مردند
# 7 تو گر اینجا خوری از خود بمیری %~% ولی در ذات من هرگز نمیری
# 8 چنین دان شیخ اندر جام هستی %~% ز آغازت به بین انجام هستی
# 9 شریعت گفتم آنگاهی حقیقت %~% نمودم جملگی دید دیدت
# 10 ادب داران ما در عز و در ناز %~% شدند اینجا زدید ما سرافراز
# 11 ادب داران ما در عین تقوی %~% مرا دیدند اندر عین دنیا
# 12 ادب داران ما در خود رسیدند %~% جمال ما در این معنی بدیدند
# 13 ادب داران ما واقف نبودند %~% یقین در عشق ما واصف نبودند
# 14 ادب داران ما در عین ذاتند %~% اگرچه بیشکی اندر صفاتند
# 15 که با ایشان یقین گفت و شنیدم %~% صفات و ذات ایشانست دیدم
# 16 صفات ذات ایشان جمله مائیم %~% که در ایشان جمال خود نمائیم
# 17 نبیند ذات ما جز مرد واصل %~% چو مقصودش بود اینجای حاصل
# 18 کسی کز ما در اینجا گاه دم زد %~% حقیقت کام دید از ما چو بستد
# 19 مراد خویش از ما اندر اینجا %~% حجابش برگرفت از پیش اینجا
# 20 منم در جمله پیدا و نهانی %~% چه در صورت چه در عین معانی
# 21 خداوند نهان و آشکارم %~% که درهر جایگه بی گفت یارم
# 22 احد خوانندم از جان ذات بینان %~% یکی دانند مر صاحب یقینان
# 23 ازل را با ابد پیوند دادم %~% نه زن نی یار و نی فرزند دارم
# 24 کنون از عشق خود اندر سردار %~% همی گویم دمادم سر اسرار
# 25 همه اسراربینان بیچه و چون %~% نمایم از عیانم ذات بیچون
# 26 کرا بنمایم اینجا گاه دیدار %~% که باشد با من اینجا صاحب اسرار
# 27 یکی داند مرا بی یار و پیوند %~% منزه از زن و از خویش و فرزند
# 28 یکی داند مرا در بینیازی %~% کنم او را حقیقت کارسازی
# 29 یکی داند مرا در بود جمله %~% یکی بیند مرا معبود جمله
# 30 یکی داند مرا در جمله پیدا %~% من او را باشم اینجا گاه پیدا
# 31 یکی داند مرا در پادشاهی %~% ورا بخشم من او را دستگاهی
# 32 یکی داند مرا جان بخش مطلق %~% حیات جاودانی بخشم الحق
# 33 یکی داند مرا بیجسم اینجا %~% حقیقت بینمود اسم اینجا
# 34 چنان دانم که من هستم دگر نیست %~% بجز من نفع و خیر و خیر و شر نیست
# 35 منزه ذاتم ومن بیچه و چون %~% مرا دارنده این هفت گردون
# 36 منزه داندم از عین دیدار %~% مرا درجمله او داند پدیدار
# 37 حقیقت شیخ اینم راز بنگر %~% مرا بییار و بی انباز بنگر
# 38 حقیقت این شناس از من توواصل %~% که تا گردد ترا مقصود حاصل
# 39 چو مقصود تو اینجاگه عیانست %~% چنین اینجا درین شرح و بیانست
# 40 چو مقصود تو اندر اصل مائیم %~% که بود خویش در کل مینمائیم
# 41 بباید گفت تا تو هم بیابی %~% تو ریشی ریش را مرهم بیابی
# 42 منت مرهم نهم اندر دل ریش %~% من اکنون بیشکت بردارم از پیش
# 43 حجابت دور گردانم در اینجا %~% که من درد تو و درمانم اینجا
# 44 دوای درد تو عطار آمد %~% حقیقت مرد این اسرار آمد
# 45 دوای درد تو اینجا منم دان %~% دوای درد تو اینجا کنم هان
# 46 دوای درد عشاق جهانم %~% ازیرا من طبیب غمگنانم
# 47 دوای درد را درمان کنم من %~% ترا این درد عشق اسان کنم من
# 48 دوای درد تو خواهیم کردن %~% یقین فرمان تو خواهیم کردن
# 49 یقین ای شیخ دیندار خدائی %~% تو اینجا گاه هم درد و دوائی
# 50 ز معنی کن دوای درد اینجا %~% که تا آیی حقیقت فرد اینجا
# 51 ز معنی کن دوای خویش اینجا %~% که تا آیی حقیقت پیش اینجا
# 52 ز معنی کن دوای خویش ای شیخ %~% به بین اینجا خدای خویش ای شیخ
# 53 دواباتست و درد اینجای با تست %~% دواباتست و فرد اینجای با تست
# 54 دوا با تست اگر بینی حقیقت %~% دوای تو بود دید شریعت
# 55 دوای تو بود آن ماه رخسار %~% نماید اندر اینجا گاه دیدار
# 56 ترا دیدار بنمودست یارت %~% در اینجا گاه گشته آشکارت
# 57 ترا دیدار بنموده است آن ماه %~% دمادم میکند از خویش آگاه
# 58 ترا دیدار بنموده است جانان %~% درت اینجای بگشوده است جانان
# 59 ترا دیدار بنمود و تو دانی %~% ز هستی اندرین پرده نهانی
# 60 دوا کن در دو بنگر در درونت %~% که بنموده است یار رهنمونت
# 61 دوا کن درد و بنگر در رخ یار %~% که درمانت شود کلی پدیدار
# 62 دوا کن درد شیخاهم در اینجا %~% که جانانست در دید تو پیدا
# 63 دوا کن دردو اینجا روی او بین %~% ز روی او تو هر چیزی نکو بین
# 64 تو تا واصل نگردی در بر یار %~% دوای درد کی آید پدیدار
# 65 دوای درد تو دیدار یار است %~% که درجان و دل تو آشکاراست
# 66 دوای درد تو جان جهان است %~% کی اینجا گه ترا عین العیان است
# 67 دوای درد تو اویست بنگر %~% که در تو هست اینجا یار ناظر
# 68 دوای درد تو اویست الحق %~% که اینجا میزند در تو اناالحق
# 69 به از این دم دم دیگر دهد دست %~% که در دیدار تو یار است سرمست
# 70 دم بهتر از این دم مینیابی %~% که او با تست تو عین خدائی
# 71 به از این دم که جانانست با تو %~% یقین در پرده اعیانست با تو
# 72 تو اینجا نقد داری شیخ دلدار %~% چرا یکدم نگردی شیخ بیدار
# 73 بنقد امروز داری روی جانان %~% ستادستی تو اندر سوی جانان
# 74 تو با یاری و یار اینجاست پیدا %~% ترادر جان نموده روی زیبا
# 75 از آن در دردیاری باز مانده %~% که بی او میشوی در آز مانده
# 76 از آن دردردیاری زار و مجروح %~% که نی دل بینی اینجا گاه و نه روح
# 77 دوایت آن زمان باشد به آفاق %~% که چون منصور گردی از همه طاق
# 78 دوایت آن زمان باشد حقیقت %~% که گردانی تو محو اینجا طبیعت
# 79 دوایت آن زمان آید ز توحید %~% که در یکی شوی از عین تقلید
# 80 دوایت آن زمان باشد ز اسرار %~% که گردی از وجودت ناپدیدار
# 81 دوایت آن زمان باشد که در ذات %~% حقیقت محو آری جمله ذرات
# 82 یکی بینی تو اندر جزو و در کل %~% برون آئی بیکباره ازین ذل
# 83 چنین کن شیخ این جا بادواگرد %~% چو من در بود کل کلی خدا گرد
# 84 در او گم شو دراینجا در عیان باز %~% که تا گرداندت از خود سرافراز
# 85 تو دراو گم شو آنگه پرده برگیر %~% پس آنگه یار را بیچون ببر گیر
# 86 تو در او گم شو و محو هوالله %~% حقیقت گرد و آنگه باش الله
# 87 تو در او گم شو و دیدار بنگر %~% درآ در خویشتن اسرار بنگر
# 88 تو در او گم شو و صورت رها کن %~% بجز او صورت اینجا گه فداکن
# 89 تو در او گم شوی نابود گردی %~% حقیقت درخدائی فرد گردی
# 90 دوائی این چنین است گر بدانی %~% یقین این از یقین است گر بدانی
# 91 فنا شو شیخ تا بینی دوایت %~% که این عین دوا آمد شفایت
# 92 فنا خواهی شد ای شیخ جهان تو %~% نمودم این زمانت جان جان تو
# 93 چو او با تست و تو با او چه جوئی %~% بگو عطار کآخر چند گوئی
# 94 بسی گفتیم و دل آرام نگرفت %~% ز ساقی دمبدم جز جام نگرفت
# 95 دوای درد ما یار است ای شیخ %~% که اندر ما پدیدار است ای شیخ
# 96 دوای درد ما دیدار اویست %~% که او درجان ما در گفت و گویست
# 97 دوای درد ما او بود دیدم %~% بسی در جان یقین گفت و شنیدم
# 98 دوای درد ما او بود اینجا %~% دوا کرد و رخم بنمود اینجا
# 99 دوا کردم در این دست بریده %~% بسی اسرارها زویم شنیده
# 100 دوا کردم در اینجا یار عشاق %~% حقیقت شیخ اندر دار عشاق
# 101 دوای درد مااکنون رخ اوست %~% قرار جانم اینجا پاسخ اوست
# 102 دوای درد ما اکنون پدیدار %~% شد ای شیخ جهان اندر سر دار
# 103 دوائی کردم از دست بریده %~% دل و جانم شد اینجا آرمیده
# 104 دل و جانم ازو اندر قراراست %~% که دیدارم در اینجا آشکار است
# 105 قراری یافت دل از روی جانان %~% یکی میبیند از هر سوی جانان
# 106 قراری یافت دل در نزد عشاق %~% که شد درجان جان امروز کلی طاق
# 107 قراری یافت دل از گفتگویش %~% که دید آن رخ که بددرآرزویش
# 108 قراری یافت دل در قربت او %~% که این دم واصفست از حضرت او
# 109 قراری یافت دل از دید دیدش %~% که در اینجا عیان جانان بدیدش
# 110 قراری یافت دل در سر بیچون %~% که جانان یافت اینجا بی چه و چون
# 111 قراری یافت دل تا واصل آمد %~% که جانانش همین جا حاصل آمد
# 112 قراری یافت دل از ذات پاکش %~% که بیرون رفت او از آب و خاکش
# 113 قرار دل ز دیدار است دیدیم %~% بسی اسرار از جانان شنیدیم
# 114 قرار جان یقین خواهد بدن زود %~% که گردد محو کل در ذات معبود
# 115 قرار جان بود اندر سوی ذات %~% چو فارغ گردد از دیدار ذرات
# 116 قرار جان بود محو هوالله %~% که گردد در یکی او بیشکی شاه
# 117 قرار جان بود آن دم ز دیدار %~% که منصورش بسوزد در تف نار
# 118 حقیقت ذات جمله بیقرارند %~% اگرچه جمله در دیدار یارند
# 119 زمین و آسمان هم بیقرار است %~% همه در گردش ناپایدار است
# 120 همه چیزی که بینی شیخ بیچون %~% ز دید خویش خواهد شد دگرگون
# 121 ز اول هرچه بینی هست آخر %~% ز اول جملهشان دلدار ظاهر
# 122 ز اول جمله در اینجاست بیشک %~% در آخرجان جان پیداست بیشک
# 123 زوالی گر نباشد آخر کار %~% کجا جانان شود اینجا پدیدار
# 124 زوالی گر نباشد در حقیقت %~% بماند جاودان عین طبیعت
# 125 محال است اینکه صورت بازماند %~% چو گردی محو آنگه راز داند
# 126 حقیقت محو خواهد گشت جمله %~% در اینجا تا چه خواهد گشت جمله
# 127 هر آن تخمی که کارند آن برآرد %~% ولی در عاقبت پائی ندارد
# 128 فنا به از چنین صورت نماندن %~% بجان باید در این حضرت بماندن
# 129 فنا به در ره مردان هوشیار %~% که یار اندر فنا آید پدیدار
# 130 فنا به در ره مردان رهبر %~% فنا بوده است اندر بود بنگر
# 131 فنا به هان فناشو آخر کار %~% نمود خود از این پرده برون آر
# 132 نخواهد بود چیزی تا ابد هان %~% حقیقت خوب و زشت و نیک و بدهان
# 133 دو روزی صبر کن در گردش دور %~% که آنگاهی رسی در جمله غور
# 134 دو روزی صبر کن در بود و نابود %~% که در آخر بیابی جمله مقصود
# 135 دو روزی صبر کن در هجر جانان %~% که دیدارت دهد در آخر آن
# 136 دو روزی صبر کن در تنگدستی %~% که چون گردی فنا از غم برستی
# 137 دو روزی صبر کن تا جان برآید %~% ترا هر محنت و اندوه سرآید
# 138 دو روزی صبر کن تا نیست گردی %~% ز هستی جزو و کل اندر نوردی
# 139 دو روزی صبر کن کت بودنی نیست %~% در آخر چون به بینی جمله یکیست
# 140 دو روزی صبر کن در محنت یار %~% که در آخر بیابی قربت یار
# 141 دو روزی کاندرین روی جهانی %~% بکن صبری ز عشقش تا توانی
# 142 دو روزی کاندرین روی زمینی %~% قناعت کن اگر صاحب یقینی
# 143 قناعت کن در این دار فنا تو %~% که خواهی رفت در دار بقا تو
# 144 قناعت کن تو چون مردان عالم %~% میان غم در آن غم باش تو خرم
# 145 قناعت کن که تا گردی مصفا %~% چرا باشی تو در اسم و مسما
# 146 قناعت کن چو یارت در کنار است %~% مخور غم جان که جانان آشکار است
# 147 قناعت کن چو یارت هست در بر %~% تو با اوئی و او اندر برابر
# 148 قناعت کن بدین چیزی که داری %~% که این را نیست جانا پایداری
# 149 همه روی جهان در عین ماتم %~% همی بینم در اینجا گه دمادم
# 150 نه من در غم بماندستم گرفتار %~% نه هم در بند خود مانده است دلدار
# 151 نه من بردارم اینجا در حقیقت %~% که بردار غمند اهل طریقت
# 152 همه کار جهان بادرد و سوزاست %~% غم و اندوه نه یک دم نه دو روز است
# 153 غم و اندوه جاویدان نماند %~% نمود نیک و بد یکسان نماند
# 154 چرا غم میخوری ای شیخ در دهر %~% تو لطف یار بین وبگذر از قهر
# 155 ترا لطفست اینجا گه نموده %~% تو در قهری و در جهلی چه بوده
# 156 نه آخر علم به از جهل باشد %~% کسی داند که آنکس اهل باشد
# 157 خدابین باش ای شیخ جهان تو %~% مخور غم اندر این دور زمان تو
# 158 چو دردت با دوا آمد مخور غم %~% که ناچیز است این دوران عالم
# 159 حقیقت رو تو در عین شریعت %~% تو دنیا سر بسر میدان طبیعت
# 160 طبیعت دان همه دنیای غدار %~% که ماندند انبیا در وی گرفتار
# 161 طبیعت دان تو هر چیزی که بینی %~% بجز حق هیچ اگر صاحب یقینی
# 162 طبیعت مرد از حق دور دارد %~% کسی داند که عین نور دارد
# 163 که اینجا گاه هست اندر کمین تو %~% طبیعت دان عزازیل لعین تو
# 164 بدو مگرو که او مردودراهست %~% بمانده دور از نزدیک شاه است
# 165 ازو دوری گزین چون انبیا تو %~% که گرداند ز ناگه مبتلا تو
# 166 ازو دوری گزین مانند مردان %~% رخ از او تو بقول حق بگردان
# 167 ازو دوری کن و او را رها کن %~% رخ از دنیای دون سوی خدا کن
PageV01P23
# 1 حقیقت این چنین دان در شریعت %~% شریعت متصل دان در طریقت
# 2 چو ایشان هر دو ذاتند از حقیقت %~% دوئی منگر در اینجا در طبیعت
# 3 حقیقت با شریعت آشنایست %~% حقیقت ذات پاک مصطفایست
# 4 شریعت قول و فعل و صورت او %~% کنون بشنو تو از من صورت او
# 5 حقیقت با شریعت خانه و در %~% شناس اینجا چو احمد ذات حیدر
# 6 محمد شهر علم است ار بدانی %~% علی را دان تو از سر معانی
# 7 اگر داری سر علم علی تو %~% مرو بیرون ز گفتار نبی تو
# 8 بقول هر دو اینجا سر فرود آر %~% که از ایشان شوی از خواب بیدار
# 9 از ایشان راه معنی بازجوئی %~% وز ایشان سوی معنی بازپوئی
# 10 از ایشان گردی اینجا واصل حق %~% چنین دان در حقیقت سر مطلق
# 11 هر آنکو برخلاف راه ایشان %~% رود از غم بود دایم پریشان
# 12 هر آنکو دشمن کرار باشد %~% خدا از آن لعین بیزار باشد
# 13 هر آنکو دوستدار حیدر آمد %~% چو مغز از پوست هر دم برتر آمد
# 14 دو جوهردان تو ایشان را چو از ذات %~% که آوردند از حق عین آیات
# 15 دو جوهر دان مر ایشان را بعالم %~% که حق از بهرشان آورد آدم
# 16 پدیدار آمده آدم از ایشان %~% در اینجا یافته اسرار جانان
# 17 ره ایشان کن و در منزل یار %~% پس آنگه گرد کلی واصل یار
# 18 ره ایشان کن اندر کل عالم %~% که تا یابی در آنجاگاه آدم
# 19 ره ایشان کن و شو محو دیدار %~% بجان و دل شو ایشان را خریدار
# 20 خریداری ایشان کن تو ازجان %~% که ایشانت نمایند دید جانان
# 21 تو ایشان مغزدان از آفرینش %~% حقیقت دوست دان از عین بینش
# 22 تو ایشان دان حقیقت ذات بیچون %~% نموده روی خود در هفت گردون
# 23 نموده دعوت ایشان نظر کن %~% در اینجاجان از این معنی خبر کن
# 24 نمود دولت ایشانست عالم %~% زده اینجایگه از ذات کل دم
# 25 ره ایشان چه باشد عین تقوی %~% اگر کردی شدی دیدار مولی
# 26 بتقوی زندگانی کن که رستی %~% بجنت شاد با هر دو نشستی
# 27 بتقوی زندگانی کن در اینجا %~% دل و جان با معانی کن در اینجا
# 28 بتقوی زندگانی کن بر دوست %~% که مغزت زودگردد در یقین پوست
# 29 بتقوی زندگی کن بیشکی تو %~% که یابی در یقین دید یکی تو
# 30 بتقوی زندگی کن چو عشاق %~% که از تقوی شوی ای مرد ره طاق
# 31 بتقوی زندگانی کن تو ازدل %~% که ازتقوی شوی در عشق واصل
# 32 بتقوی زندگانی کن در اینجا %~% که از تقوی شوی در ذات یکتا
# 33 بتقوی و بپاکی یار بینی %~% تو بادلدار جان پندار بینی
# 34 بتقوی و بپاکی در جهان تو %~% بیاب ای دوست وصل جان جان تو
# 35 بتقوی و بپاکی در حقیقت %~% زنی دم اندرین عین شریعت
# 36 شریعت چیست مر تقوی سپردن %~% پس آنگه راز جانان چیست بردن
# 37 ز تقوی گر خبرداری تو ای شیخ %~% در اینجاگاه پنداری تو ای شیخ
# 38 دمی بیباکی اندر راه معنی %~% مباش و گرد کل آگاه معنی
# 39 دمی گر این زنی مردت شمارم %~% که بیشک این چنین کرده است یارم
# 40 حقیقت پاکی صورت حقیقت %~% زنی دم اندر این عین شریعت
# 41 چه باشد عین تقوی پاکبازی %~% که جان و دل بروی دوست بازی
# 42 هر آنکو پاک باشد در ره عشق %~% بود پیوسته از جان آگه عشق
# 43 هر آنکو پاک باشد در عیانش %~% بلی پیدا نماید جان جانش
# 44 لکم دین بین بشرع خویش بسپار %~% ترا با نیک و بد اینجایگه کار
# 45 نباشد چون یکی بینی ز تحقیق %~% نه بینم من بجز از عشق و توفیق
# 46 حقیقت شیخ کل شرعست بنگر %~% سخنهایم نه از فرع است بنگر
# 47 نیم دیوانه اما در جنونم %~% در این اسرارها کل ذوفنونم
# 48 نیم دیوانه اما مرد راهم %~% نظر کن در حقیقت دستگاهم
# 49 نیم دیوانه اما مرد رازم %~% که شد راه معانی جمله بازم
# 50 نیم دیوانه اما در یقینم %~% که اندر بود خود یکی بهبینم
# 51 نیم دیوانه اما در یکی من %~% همه حق بینم اینجا بیشکی من
# 52 نیم دیوانه اما نور ذاتم %~% که اینجا یک دمی اندر صفاتم
# 53 نیم دیوانه اما در حضورم %~% که با جانان دراینجا غرق نورم
# 54 نیم دیوانه اما دید یارم %~% که یاراست اندرین سر آشکارم
# 55 نیم دیوانه من اندر ره عشق %~% که از شاهم ز دیدش آگه عشق
# 56 نیم دیوانه این تقریر گویم %~% زهر معنی و هر تفسیر گویم
# 57 چو جانان اندر اینجا یافتستم %~% در این دیوانگی بشتافتستم
# 58 بنزد یار وصل یار دیده %~% در اینجا گاه با دست بریده
# 59 گرفته دست جانان در حقیقت %~% بدان ای شیخ نی دست طبیعت
# 60 یدالله است اندر چنگل ما %~% نظر کن شیخ اینجا مشکل ما
# 61 یدالله است اندر دست ما را %~% از این معنی نظر کن هست ما را
# 62 یدالله است ما را اندر اینجا %~% که دست یار بگشاده در اینجا
# 63 نه منصور است با دست بریده %~% یداللهست در دستم کشیده
# 64 نه منصور است اینجا بار عشاق %~% که میگوید کنون اسرار عشاق
# 65 نه منصور است اینجا دید جانان %~% بمانده غرقه در توحید جانان
# 66 نه منصور است شیخا را ز دیده %~% یقین گم کرده خود باز دیده
# 67 نه منصور است بردار حقیقت %~% ترا میگویم اسرار حقیقت
# 68 بدین کسوت نیاید اودگربار %~% تو را زین میکنم دایم خبردار
# 69 نه منصور است اینجا جان بداده %~% سر خود بر کف جانان نهاده
# 70 بدین کسوت نیاید او دگربار %~% ترا زین میکنم دایم خبردار
# 71 نه منصور است دید جمله مردان %~% که میگوید دمادم سر جانان
# 72 نیاید شیخ دیگر مثل منصور %~% چو شد از جسم و جان اینجایگه دور
# 73 بدین کسوت خبردار حقیقت %~% ترا میگوید اسرار حقیقت
# 74 بدین کسوت نیاید شیخ دانی %~% بسی برهان در این سر نهانی
# 75 بدین کسوت نیاید باز منصور %~% نخواهد ماند دایم غرقه در نور
# 76 بدین کسوت نیاید درجهان او %~% که گوید دیگر این شرح و بیان او
# 77 بدین کسوت نیاید او بعالم %~% که گوید اواناالحق اندر عالم
# 78 بدین کسوت مرا بشناس تحقیق %~% در این کسوت تو شیخا یاب توفیق
# 79 بدین کسوت مرا بشناس و بنگر %~% که در کل نیست پنهان شیخ این خور
# 80 بدین کسوت مرا بشناس اینجا %~% که بازم کی بیابی شیخ دانا
# 81 بدین کسوت مرا بشناس مطلق %~% که اینجا گه زدم از تو مطلق
# 82 اگر ره میبری دانی حقیقت %~% وگرنه مانده اندر طبیعت
# 83 حقیقت چون مرا اینجا شناسی %~% منت دانم که بیحد و قیاسی
# 84 تو هستی واصل و از ما نهانی %~% ولی کی تو مرا اینجا بدانی
# 85 که همچون من شوی اینجای الحق %~% که اینجا گه زدم دم از تو مطلق
# 86 چو آئی اندراین ای کان معنی %~% نگه میدار چار ارکان معنی
# 87 تو اندر صورتی در خود سفر کن %~% بمنزل در رس و درحق نظر کن
# 88 زیانی نیست اینجا جمله سوداست %~% که او هرگز نبود و یا نبوده است
# 89 همه مستغرق دریای امید %~% همه در عشق ناپروای امید
# 90 نموده بود خود اینجا بدیدار %~% بصورت مینماید شیخ هشیار
# 91 بصورت باشم اینجا در حقیقت %~% منزه باشد از عین طبیعت
# 92 صبور است او یقین و بیملالست %~% چرا کو خود بخود نور جلال است
# 93 صبور است او یقین و راز دان است %~% حقیقت اندر اینجا بود جان است
# 94 صبور است او یقین و راز داند %~% مراد اینجایگه دادن تواند
# 95 صبور است او کرم کرده است ما را %~% دمادم در حقیقت شیخ ما را
# 96 صبور است و خداوند جهانست %~% درون جملگی اسرار دانست
# 97 صبور است و کریم و بردبار است %~% حقیقت در نهانی آشکار است
# 98 صبور است و نمود راستی او %~% ندارد اندر اینجا کاستی او
# 99 یکی بیمثل در جمله سخن گوی %~% ز بهر بود خود در جست و در جوی
# 100 یکی اصل است اندر جمله دیدار %~% زوصل خویش اصل خود خبردار
# 101 شناسای خود است اندر یکی او %~% نمود خویش بیند بیشکی او
# 102 یکی معنی است شیخ این جمله معنی %~% بود مقصود کل دیدار مولا
# 103 از آن واصل چنین میبیند اینجا %~% که در یکی بود این جمله پیدا
# 104 گر این یک ره بری ای شیخ اینجا %~% شوی از غم بری ای شیخ اینجا
# 105 گر این یک ره بری از غم پرستی %~% ابا جانان تو در خلوت نشستی
# 106 گر این یک ره بری اعیان به بینی %~% تو در پیدائیش پنهان به بینی
# 107 گر این یک ره بری در بود عشاق %~% تو باشی بیشکی درجسم و جان طاق
# 108 گر این یک ره بری جانی چه گفتم %~% تمامت سر آنانی چه گفتم
# 109 گر این یک ره بری منصور گردی %~% اناالحق گوئی و مشهور گردی
# 110 گر این یک ره بری جانانی ای دوست %~% همی گویم که بیشک آنی ای دوست
# 111 گر این یک ره بری ذات خدائی %~% ترا روشن شود از کبریائی
# 112 چه میگوئی بگو ای شیخ تا من %~% کنم اسرارها اینجای روشن
# 113 نمیبینی که روشن هست اسرار %~% که میگردد یقین اینجا باظهار
# 114 عیان اینجا است گر مرد رهی تو %~% از این سان یاب اینجا آگهی تو
# 115 عیان اینجاست هر کو میشناسد %~% کجا از جان و تن اینجا هراسد
# 116 هزاران جان بیک جودان در اینجا %~% چو گشتی در نمود عشق یکتا
# 117 نمود عشق یکتائی است بنگر %~% مرا این خرقه یکتائی است بنگر
# 118 دو بینی نیست در دیدار منصور %~% یکی میبیند و یکی است مشهور
# 119 دو بینی نیست اینجا گه یکیایم %~% حقیقت درخدائی بیشکیایم
# 120 دو بینی نیست در ما جمله ذاتست %~% نهاد ما اگرچه در صفات است
# 121 حقیقت این چنین بین و چنین دان %~% تو مر منصور در عین الیقین دان
# 122 حقیقت این چنین دان شیخ اینجا %~% که منصور است این در وصف الا
# 123 در الاییم ما الا بدیده %~% منم شاه و جمال شاه دیده
# 124 در الاییم اینجا آشکاره %~% حقیقت خود بخود اینجا نظاره
# 125 حقیقت میکنم در عین هستی %~% اناالحق میزنم در عین مستی
# 126 مرا مستی ز هستی شد پدیدار %~% از آن مستی شدم اینجا پدیدار
# 127 چنین توحید دان شیخ همایون %~% که اینجا مینمایم بیچه و چون
# 128 چو بیچونم در اینجا سر توحید %~% یکی بینم در اینجا دیدن دید
# 129 چو بیچونست اینجا ذات پاکم %~% ز جسم و جان دراینجاگه چو خاکم
# 130 اگر گردی فنا بیشک خدائیست %~% نه پندارم که ازذاتم جدائیست
# 131 جدائی کی بود در ذات ما را  %~% یکی باشد همه آیات ما را
# 132 ز یک ذاتیم پیدا عین صورت %~% بیان کردیم در دید حضورت
# 133 بیان خواهیم کردن بیش از این ما %~% نه در صورت که در عین الیقین ما
# 134 ز یک ذاتیم پیدا عین صورت %~% بیان کردیم در دید حضورت
# 135 بیان خواهم کرد بیش از این ما %~% نه در صورت که در عین الیقین ما
# 136 بیان خواهم کردن بر سردار %~% نه از صورت ز دید یار دلدار
# 137 بیان خواهم کردن دمبدم هان %~% یکی بین شیخ جمله نص و برهان
# 138 چو سر ذات باشم بیشکی من %~% بیانها میکنم از کل یکی من
# 139 ز یکی واصلم نی از دوئی باز %~% همی گویم ز یکی تادوئی باز
# 140 برافکن پرده همچون من ز رخسار %~% که چیزی نیست جز دیدار دلدار
# 141 برافکن پرده از رخ تا بدانی %~% که گفتم راز در عشق معانی
# 142 برافکن پرده گر تو مرد راهی %~% که بی پرده نیابی پادشاهی
# 143 برافکن پرده و بنگر جمالش %~% که در پرده نه بینی جز خیالش
# 144 جمالش در پس پرده نهانست %~% بجز واصل در این معنی ندانست
PageV01P24
# 1 اگر خود پرده برگیردزرویش %~% تو خودبینی و او در گفت وگویش
# 2 اگر خود پرده بردارد ز رخسار %~% وجود خود به بینی بیشکی یار
# 3 اگر خود پرده برگیرد تمامت %~% مر این معنی ابا خاص است و عامت
# 4 همه دیدار جانانست در کل %~% که وی در پرده پنهانست در کل
# 5 چو او در پرده باشد خود که بینی %~% تو او را بین اگر صاحب یقینی
# 6 چو او در پرده باشد پس که باشد %~% بجز او در نظر شاها که باشد
# 7 همه دلها ز عشق او پر از خون %~% که تا کی آید او از پرده بیرون
# 8 همه دلها از این حسرت کبابست %~% کسی کاین یافت اندر بحر بابست
# 9 هر آنکو روی جانان دید امروز %~% یقین شد بیشکی در دید پیروز
# 10 سخن از مغز جان میگویم ای شیخ %~% همه ازجان جان میگویم ای شیخ
# 11 اگر این باز دانستی چومائی %~% من و تو چون یکیم اندر خدائی
# 12 جدائی نیست اما فرق اینست %~% که منصور این زمان مر شاه بین است
# 13 بکل شد شاه منصور اندرین راز %~% بمعنی پرده از رخسار شد باز
# 14 زوصلش آنچنان پیداست جانان %~% که اصل صورت او گشت پنهان
# 15 چو اصل صورت او از خدا بد %~% هم اندر خود اناالحق گو خدا بد
# 16 همان بودی که اول بود از یار %~% هم از آن بود شد کلی پدیدار
# 17 هم از آن بود کلی گشت نابود %~% چو شد آن بود کلی گشت معبود
# 18 مرا معبود میبایست دیدم %~% به معنی حقیقی در رسیدم
# 19 مرا معبود میبایست در دید %~% بدیدم در درون از عین توحید
# 20 ز توحیدم چو معبودم عیان است %~% ز معبودم همه شرح و بیانست
# 21 حقیقت هر که چون من یار بیند %~% یکی اندر یکی اسرار بیند
# 22 یقین من کنون عین الیقین است %~% نمود عشق جانان این چنین است
# 23 درین توحید کل شیخانظر کن %~% همه ذرات خود زیر و زبر کن
# 24 ازین وعظی که گفتت ذات منصور %~% از آن مر فهم کن آیات منصور
# 25 درین آیاتها کز لامکانست %~% نظر میکن که شرح جان جانست
# 26 درین آیاتها اینجا خبر یاب %~% حقیقت جملگی اندر نظر یاب
# 27 درین آیاتها بنگر نهانی %~% ز هر آیاتها شرح و بیانی
# 28 فروخوان و بگو با مرد دیندار %~% که تاگردد چو ما او صاحب اسرار
# 29 نهان و آشکارا دیدهام من %~% نهان از بود کل بگزیدهام من
# 30 نهان بگزیدهام اینجا حقیقت %~% که پیدائی بدم عین طبیعت
# 31 نهان بیشک خدا بود اندر اینجا %~% که در پیدا رخ او بنمود اینجا
# 32 نهان بیشک خدا بد کس ندانست %~% نمود بود خود را او بدانست
# 33 نمودن بانمود اینجا حقیقت %~% بدین صورت نهان پیدا حقیقت
# 34 نه منصورست او ذاتست بنگر %~% اناالحق گوی ذراتست بنگر
# 35 کنون اینجا حقیقت شد تمامی %~% کنون پخته شد شیخا ز خامی
# 36 ز خامی پخته شو شیخا کنون تو %~% حقیقت پخته باش و رهنمون تو
# 37 ز خامی پخته در کل اسرار %~% کنون شیخا یکی بینی ز اسرار
# 38 ز خامی پخته و نور ذاتی %~% چه غم داری چو با منصور ذاتی
# 39 ز یکرنگی ترا مقصود باشد %~% ز یک ذاتی ترا معبود باشد
# 40 ز یکرنگی رسی در مسکن خویش %~% ببینی جملگی را بیشکی بیش
# 41 ز یکرنگی همه مردان رسیدند %~% بمنزلگاه و روی یار دیدند
# 42 ز یکرنگی زدند اینجایگه دم %~% نمود جان جان دیدند دمدم
# 43 ز یکرنگی رخ جانان خود را %~% شدند و گم شدند اندر احد را
# 44 ز یکرنگی در اینجاگاه جانند %~% درون بود کل ذات عیانند
# 45 ز یکرنگی در اینجا راز بین تو %~% همان یکرنگی خود بازبین تو
# 46 ز یکرنگی خود اندر نشانند %~% که تا باشد حقائق را ندانند
# 47 ز یکرنگی خود داری خبر تو %~% در آن یکرنگی خود کن نظر تو
# 48 ز یکرنگی خود آگاه شو باز %~% چو اول اندر اینجا شاه شو باز
# 49 ز یکرنگی بسی اسرار گویند %~% در این معنی حقیقت یار جویند
# 50 ز یکرنگی بسی اینجا زدم دم %~% ولی کی باز بیند بیشک آن دم
# 51 که در لاقربت الا به بیند %~% پس آنگه حضرت والا به بیند
# 52 اگر یکرنگ خواهی شد درین راه %~% در آخر شاه خواهی بد در این راه
# 53 اگر یکرنگ خواهی شد چو مردان %~% بجز لامنگر و اسرار لادان
# 54 اگر یکرنگ خواهی شد به لاتو %~% ز اول بایدت شد کل فنا تو
# 55 اگر یکرنگ خواهی شد چو منصور %~% مبین ظلمت حقیقت این همه نور
# 56 اگر یکرنگ خواهی شد تو در ذات %~% حقیقت محو گردان در یکی ذات
# 57 اگر یکرنگ گردی ذات بینی %~% که کل ذاتی و آنگه راز بینی
# 58 اگر یکرنگ گردی بیچه و چون %~% برت موئی نماید هفت گردون
# 59 اگر یکرنگ گردی ذات باشی %~% تو جان جمله ذرات باشی
# 60 دو بینی تو هم اینجا نموده است %~% نمیدانی کت اینجاگه چه بوده است
# 61 دو بینی میکنی زان در بلائی %~% کجاهرگز رسی در روشنائی
# 62 دو بینی میکنی ز آن مانده باز %~% خدائی کرده ز انجام و آغاز
# 63 دو بینی میکنی اندر بلایت %~% دمادم مینماید او لقایت
# 64 ز تو یک لحظه جانان نیست خالی %~% ولیکن این چنین افتاده خالی
# 65 ز تو یک لحظه جانان نیست فارغ %~% چه گویم چون نه اینجای بالغ
# 66 ز تو یک لحظه جانان نیست بی دید %~% نمیبینی تو او در عین توحید
# 67 گناه آفتاب اینجایگه نیست %~% ولیکن کور را دیدار ره نیست
# 68 رهی بس ناخوش است و منزلی خوش %~% ولیکن راه بر کور است ناخوش 
# 69 چو نفس کور اینجا ره نبیند %~% بمنزل کی رسد کو شه ببیند
# 70 چو نفس کور اینجا شد گرفتار %~% بمنزل کی ببیند او رخ یار
# 71 چونفس کور اینجا بازمانده است %~% یقین در حرص و اندر آزماندست
# 72 چو نفس کور را بینا کند شاه %~% بیابد او بمنزل چون کند راه
# 73 همه مقصود ما نفس است اینجا %~% کزین کوری شود اینجای بینا
# 74 همه مقصود ما نفس است غدار %~% که تا گردد زخواب جهل بیدار
# 75 همه مقصود ما نفس است بیشک %~% کزین عین دوئی بیند همه یک
# 76 همه مقصود ما اینست ای شیخ %~% که جان اینجای یک بین است ای شیخ
# 77 اگر شد نفس بینا اندرین سر %~% نمود باطن او را هست ظاهر
# 78 اگر شد نفس بینا سالک آید %~% پس آنگه هر دو وصل او گشاید
# 79 اگر شد نفس بینا در شریعت %~% بیابد بیشکی پیر حقیقت
# 80 اگر شد نفس بینا همچو عشاق %~% اباجان گردد او اینجایگه طاق
# 81 اگر شد نفس بینا در یکی است %~% بداند گر خداهم بیشکی است
# 82 اگر شد نفس بینا گشت واصل %~% شود مقصود او کلی بحاصل
# 83 اگر شد نفس بینا در لقایش %~% یکی بیند نمود جان بجایش
# 84 اگر شد نفس بینا ذات گردد %~% حقیقت ذات اوذرات گردد
# 85 حقیقت ره کند در منزل خویش %~% به بیند ذات بیشک واصل خویش
# 86 اگرچه او بمنزلگه رسیده است %~% همین جا کو جمال شاه دیده است
# 87 هنوز از سر کل او نیست آگه %~% عیانی صورتی دیده است نی شه
# 88 بوقتی سر کل باید چو من باز %~% که گردد محو در انجام و آغاز
# 89 بوقتی سر کل بیند درونش %~% که مر منصور آید رهنمونش
# 90 بوقتی سر کل بیند حقیقت %~% که خود را پاک آرد در شریعت
# 91 ز بهر صورت اینجا گفتگوی است %~% که صورت این چنین در جست و جویست
# 92 ز بهر صورت اینجا جمله درشور %~% بوند و میرود یک یک سوی نور
# 93 گرفتاری جان در صورت افتاد %~% مر این معنی ابا منصورت افتاد
# 94 چو منصور است شیخا اصل دیده %~% درین صورت ز جانان وصل دیده
# 95 بیان ما همه در صورت و جانست %~% همی آید دمادم راز پنهانست
# 96 نه چندان گفت خواهم تا بآخر %~% شود جانان ترا اینجای ظاهر
# 97 نچندان گفت خواهم من در اسرار %~% که تا گردد ترا جانان پدیدار
# 98 بگویم دمبدم تا رهبری تو %~% تو پرده راه جانان بنگری تو
# 99 جمال او درین پرده حقیقت %~% که اینجا است گم کرده حقیقت
# 100 حقیقت شیخ بینا کن دل و جان %~% که جان و دل درین نفس است پنهان
# 101 مدان ذاتی که جز جان دید در دل %~% کجا بیجان و دل گردند واصل
# 102 اگر بیجان و دل واصل نگردی %~% ترا هرگز نباشد دید مردی
# 103 اگر بیجان و دل اینجا نباشی %~% یکی اندر یکی یکتا نباشی
PageV01P25
# 1 بجان و دل قدم زن اندرین راز %~% بجان و دل نگر انجام و آغاز
# 2 بجان و دل درین ره بازبین تو %~% ز جان و دل تمامت راز بین تو
# 3 چو جانت واصل عهد الست است %~% از آن فارغ درین صورت نشسته است
# 4 چوجان تست اصل ذات جانان %~% نموده رخ درین ذرات جانان
# 5 چو جان تست اصل ذات بیچون %~% چرا گوئی که این چونست و آن چون
# 6 همه در چون و چه افتاده تو %~% از آن در چون و چه آزاده تو
# 7 ز چون و چند در آخر چه دیدی %~% بگو با من که در آخر چه دیدی
# 8 همه اندر چه و درچند وچونند %~% از آن در نفس کافر سرنگونند
# 9 ترا چون نفس سگ گور است اینجا %~% از آن جایش یقین گور است اینجا
# 10 ترا چون نفس سگ کردست صیدت %~% از آن بستست اندر بند قیدت
# 11 ترا تا نفس باشد با تو همراه %~% نخواهی یافت اینجا رؤیت شاه
# 12 ترا تا نفس باشد هم جلیست %~% نیاری دید دیدار نفیست
# 13 تو نفس سگ برون گردان در اینجا %~% که بی نفس آئی اینجا گاه یکتا
# 14 بماندی ره نمیدانی چه گویم %~% حقیقت دیده نتوانی چه گویم
# 15 بماندی همچو یوسف در بن چاه %~% بکن صبری که در آخر شوی شاه
# 16 بماندی همچو یوسف زار و مسکین %~% که تا برتخت بنشینی به تمکین
# 17 بماندی همچو یوسف مبتلا تو %~% برون خواهی شد از چاه بلا تو
# 18 در آخر میندانی اول خویش %~% که از نفست حجابی آمده پیش
# 19 حجاب یار جاویدان نماند %~% چنین بیچارگی یکسان نماند
# 20 خلاصی هست عاشق را از این چاه %~% چو شاهش افکند از چاه درچاه
# 21 خلاصی هست عاشق را بآخر %~% که شاه جانش گردد دید ظاهر
# 22 خلاصی هست عاشق را ز زندان %~% چو بیرونش کند از حبس جانان
# 23 درین ره چون خلاصت گشت پیدا %~% نمانی آن زمان از دید یکتا
# 24 خلاص عاشقان اندر بلایست %~% فنا دیدن یقین عین بقایست
# 25 خلاصی هر چه میبینی همین است %~% کسی کین دید در عین الیقینست
# 26 تو تا با صورتی نبود خلاصت %~% همی گویم در اینجا گه خلاصت
# 27 تو گر خواهی خلاص خویش اینجا %~% بباید مردنت از پیش اینجا
# 28 ز دید خود بمیر و جان جان شو %~% ازین تاریکی آنگاهی عیان شو
# 29 ز دید خود بمیر وزنده دل گرد %~% که باشد زنده دل در عشق کل فرد
# 30 ز دید خود بمیر و گرد باقی %~% که تا مانی حقیقت فرد و باقی
# 31 ز دید خود بمیر و پرده بگسل %~% که بی این پرده خواهی گشت واصل
# 32 ز دید خود بمیر و آشنا شو %~% توئی از دید صورت کل خدا شو
# 33 ز دید خود بمیر ارکاردانی %~% که چون مردی پس آنگه بازدانی
# 34 ز دید خود بیمر ای عاشق مست %~% که در مردن یقین آبت دهد دست
# 35 ز دید خود بمیر و گرد جاوید %~% که خواهی بود در آخر تو خورشید
# 36 ز دید خود بمیر و جان جان شو %~% چو خورشید جهان در کل عیان شو
# 37 ز دید خود بمیر و جمله ذرات %~% که درلاگردی آن گاهی بکل ذات
# 38 چو مردی زنده جاوید گشتی %~% بنورت بیشکی خورشید گشتی
# 39 چو مردی زنده مانی جاودان تو %~% که باشی باشی آنگه جان جان تو
# 40 چو مردی زنده مانی تا ابد دوست %~% بمانی فارغ از نیک و بد دوست
# 41 چو مردی زنده مانی در بر یار %~% ترا آن یار هر دم هست دلدار
# 42 چو مردی باش تا یابی تو خود هان %~% حقیقت بود بود از دید جانان
# 43 چو مردی زنده مانی در خداوند %~% شوی فارغ ز چون و آنگاه از چند
# 44 ز بود خود اگر داری خبر تو %~% بمیرد باز ره از نیک و بد تو
PageV01P26
# 1 ز موتوا قبل اگر آگاه کشتی %~% بمیر از خود که بیشک شاه گشتی
# 2 ز موتوا قبل اگر آگاه عشقی %~% بمیر از خود که بیشک شاه عشقی
# 3 ز موتوا قبل اگر میدانی این راز %~% بمیر آنگه به بین انجام و آغاز
# 4 ز موتوا قبل اگر دانی حقیقت %~% بباید مرد اینجا از طبیعت
# 5 ز موتوا قبل اگر از خود بمیری %~% توبه از بدروخورشیدی منیری
# 6 بمیر ای شیخ و بی او زندگانی %~% مکن در صورت و در این معانی
# 7 بمیرای شیخ بیش از آنکه میری %~% اگر مرد رهی از جان بمیری
# 8 بمیر ای شیخ پیش از مردن خویش %~% حجاب زندگی بردار از پیش
# 9 بمیر ای شیخ چون منصور حلاج %~% که بینی بیگمان بر فرق جان تاج
# 10 بمیر ای شیخ کین عین الیقین است %~% که این عین الیقین راه بین است
# 11 همه از مرگ ترسانند اینجا %~% که سر آن نمیدانند اینجا
# 12 همه از مرگ ترسانند از خویش %~% که سیری این چنین دارند از پیش
# 13 همه از مرگ ترسانند مانده %~% ولیکن مررموز آن نخوانده
# 14 همه از مرگ ترسانند چون بید %~% که کی ذره رسد در سوی خورشید
# 15 اگر آگه شوند اینجا یقین باز %~% ازین مرگست آخر عزت و ناز
# 16 اگر آگه شدی اینجا بدانند %~% که از سرش سر موئی بدانند
# 17 ازین مرگست آخر زندگانی %~% بقای صرف و ذوق جاودانی
# 18 ازین مرگست اینجادیدن ذات %~% نمیدانند از آن مانند ذرات
# 19 ازین مرگست بیماری عقبی %~% توخوان و دان یقین اسرار مولا
# 20 ازین مرگست آخر دید جانان %~% یکی بیند آنگه عین اعیان
# 21 نه مرگست اینکه عین زندگانی است %~% فراقی نیست عین شادمانیست
# 22 نه مرگست اینکه او را مرگ خوانند %~% که این مر عاشقانرا برگ خوانند
# 23 نه مرگست اینکه برگ عاشقانست %~% هر آنکو مرگ خواهد عاشق آنست
# 24 نه مرگست اینکه تجرید است عشاق %~% نه اندر مرگ توحید است عشاق
# 25 نه مرگست اینکه دیدار خدایست %~% که اندر مرگ اسرار بقایست
# 26 نه مرگست این حقیقت شیخ عالم %~% که سالک میرسد دربود آن دم
# 27 هر آن کو مرگ اینجا گاه بشناخت %~% بمرد از خویش وانگه سربرافراخت
# 28 هر آنکو مرگ اینجا دید اعیان %~% بماند تا ابد در عشق پنهان
# 29 هر آنکو مرگ اینجا دید تحقیق %~% بمرد از خویش و آنگه یافت توفیق
# 30 هر آنکو مرگ اینجا جاودان دید %~% عیان مرگ دید و جان جان دید
# 31 هر آنکو مرگ اینجا دید راحت %~% رسید از عشق در عین سعادت
# 32 هر آنکو مرگ اینجا آرزویست %~% زپیش اندیشی اندر گفت و گوی است
# 33 حیات طیبه در مرگ دریاب %~% بکن بود خود اینجا ترک دریاب
# 34 حیات طیبه مرگست اینجا %~% شوی بیشک خبردار اندر اینجا
# 35 حیات طیبه یابی در آن دم %~% که گردد محو اینجا گاه آندم
# 36 حیات طیبه داری چو مردی %~% ز مردان بیشکی تو گوی بردی
# 37 ز مردن میرسی سوی حیاتت %~% در آنباقی بود عین نجاتت
# 38 ز مردن زندگی جاوید حاصل %~% نداند این معانی جز که واصل
# 39 ز مردن آخر کار اندر اینجا %~% شوی بیشک خبردار اندر اینجا
# 40 خبر در مرگ یابی آخر کار %~% که بیصورت شود جانان پدیدار
# 41 خبر در مرگ یابی واصل کل %~% حقیقت مرگ را بین حاصل کل
# 42 خبر از مرگ دار و جان برافشان %~% که از مرگ آنگهی گردی تو جانان
# 43 خبر از مرگ دار ار مرد رازی %~% چه باشد جان و سر کاینجا نبازی
# 44 خبر از مرگ داری شیخ آگاه %~% بمردم تا بدیدم من رخ شاه
# 45 بمردم پیش از آن کاینجا بمیرم %~% از آن فارغ من از شاه و امیرم
# 46 بمردم تا بماندم زنده دوست %~% بمرد از جسم و از جان بنده دوست
# 47 بمردم تا بماندم جاودان من %~% شدم در جاودانی جان جان من
# 48 بمردم تا بماندم ذات باقی %~% حیاتی دیدم اندر ذات باقی
# 49 بمردم تا شدم از خود خبردار %~% از آن اسرار کل گفتم در این دار
# 50 بماندم تا شدم هستم بقا من %~% نمودم حق عیانم از لقا من
# 51 بمردم تا خبر دارم ز هر چیز %~% نه بینم اندر اینجا جز یکی نیز
# 52 بمردم تا شدم ذات خداوند %~% برون جستم بیکباره ازین بند
# 53 بمردم تا شدم خورشید تابان %~% بماندم تا ابد جاوید جانان
# 54 بمردم تا شدم دیدار بیچون %~% بگفتم با تو این اسرار بیچون
# 55 بمردم تا شدم اعیان در اینجا %~% نمودم خویش را جانان در اینجا
# 56 بمردم تا شدم عین بقا من %~% ز مرگ اینجا عیان دیدم بقامن
# 57 بمردم زنده اندر مردگی شیخ %~% نباشم اندرین افسردگی شیخ
# 58 فسرده دان کسی کز خود نمیرد %~% حقیقت دوست اندر برنگیرد
# 59 فسرده آنکسی باشد درین راه %~% که نبود او زسر مرگ آگاه
# 60 فسرده آنکسی باشد بمعنی %~% که از خود مینمیرد سوی دنیی
# 61 چرا دل بسته در درد و در رنج %~% نتازی هیچ اندر سوی این گنج
# 62 چرا دل بسته در عین خواری %~% از آن پرگار سیرت برقراری
# 63 چرا دل بسته در محنت و غم %~% از آن افتاده در انده و غم
# 64 چرا دل بسته اندر بلا تو %~% از آنی دایم اینجا مبتلا تو
# 65 چرا دل بستهخوار و شکسته %~% در اینجا کمتر از نشخوار کشته
# 66 چرا دل بسته در عین زندان %~% دمادم میبری جور فراوان
# 67 چرا اندوه تست از شادمانی %~% که در دنیا کنی آخر ندانی
# 68 که از دنبال هر شادی غمی هست %~% پس این شادی رها کن جان تو از دست
# 69 از آن شادی که دارد عین دنیا %~% چه بریابی تو اندر عین عقبی
# 70 اگر میدانی این معنی تو ره بر %~% مکن شادی درین بار آدمی سر
# 71 میان خاک شادی کرده آغاز %~% خبر نایافته ز انجام و آغاز
# 72 ترا آخر ز شادی چیست آخر %~% که در دنیا نخواهی زیست آخر
# 73 اگر صد سال مانی رفت باید %~% میان خاک و خونت خفت باید
# 74 اگر صد سال مانی میروی تو %~% زمانی گوش کن تا بشنوی تو
# 75 اگر صد سال مانی مرد خواهی %~% اگر هستی گدا ور پادشاهی
# 76 اگر صد سال مانی درجهانت %~% بباید رفتن از اینجا جهانت
# 77 اگر صد سال مانی در حقیقت %~% حقیقت محو خواهد شد طبیعت
# 78 اگر صد سال خواهی در یقینت %~% بباید رفت در زیر زمینت
# 79 اگر صد سال مانی نیز و پنجاه %~% بباید مردنت اینجای ناگاه
# 80 بباید مرد ازین صورت یقین شیخ %~% تو باش از مرگ در عین الیقین شیخ
# 81 یقین ازمرگ اینجا گاه دریاب %~% تو از مردان یقین اینجا خبریاب
# 82 یقی از مرگ تو آگاه گردی %~% بمرگ اینجا به کلی شاه گردی
# 83 یقین مرگ بین و زنده دل باش %~% که چون مردی بخواهی دید نقاش
# 84 بمیر و زنده شو اینست معنی %~% بمردن بین تودلدارت بعقبی
# 85 بمیرد زنده شو اینست روحت %~% ابی صورت یقین عین فتوحت
# 86 بمیر و زنده شو بیمنتها تو %~% که تا رسته شوی شیخ از بلا تو
# 87 بمیر و زنده شو بیصورت اینجا %~% نظر کن بعد از این منصورت اینجا
# 88 بمیرو زنده شو از ذات بیچون %~% چو خور تا بنده شو از ذات بیچون
# 89 اگر میری نمیری نیز شاهی %~% خدائی بینی ازدید الهی
# 90 الهی یافتی اینجا بگو هان %~% زنی دم از وصول سر قرآن
# 91 حقیقت کل شوی خواننده دوست %~% وزو هر نکته داننده دوست
# 92 حقیقت کل شوی اینجا یقین دان %~% که خواهی گشت محو ذات جانان
# 93 همه ذرات خواهانند فی الله %~% در آخر جمله از محو هوالله
# 94 همه ذرات ما اندر نمودار %~% فنا دیدند راز و هست دیدار
# 95 از آن از مرگ بیشک زندگانیست %~% که این غمها به آخر شادمانیست
# 96 در آخر راحتست از ذات تحقیق %~% یکی خواهد شدن ذرات تحقیق
# 97 در آخر رستگاری سوی ذاتست %~% یقین میدان که دنیا کوی ذاتست
# 98 در آخر رستگاری دید خواهی %~% چنان خواهم که کل توحید خواهی
# 99 مگردان رخ ز توحید آخر کار %~% یکی میدان یکی دید آخر کار
# 100 یکی دید است آخر چون بمردی %~% اگر از دید دیدی گوی بردی
# 101 یکی دید است آخر گر به بینی %~% یکی دید است گر ظاهر به بینی
# 102 یکی دید است از آن شو در عیان گم %~% که درآن میشود جان و جهان گم
# 103 یکی دید است از اعلی به اسفل %~% از آن دیدار بین اسرار اول
# 104 یکی دید است اندر وی فنا گرد %~% کز آن دیدی از آنجا گاه شو فرد
# 105 یکی دید است بیچون گر بدانی %~% درین دید صور بیشک توانی
# 106 یکی دید است بیچون راست بنگر %~% که اندر جزو وکل یکتاست بنگر
# 107 یکی دید است اندر وی دوئی نیست %~% درو دیدار مائی و توئی نیست
# 108 یکی دید است توحید است نامش %~% از این معنی عیان دید است نامش
# 109 یکی دید است از آن معبود گویند %~% باسم اینجا همان معبود جویند
# 110 که آن معبود اینجا باز یابی %~% ز بود خویشتن این راز یابی
# 111 ز بود خود مشو بیرون و بنگر %~% که اندر تست آن بی چون و بنگر
# 112 ز بود خود مشو بیرون در اینجا %~% در اینجا بازبین بیچون در اینجا
# 113 تو از بود فنا معبودمی بین %~% وزینجا گه زیان و سود می بین
# 114 زیانت نفس دان و سود جانت %~% حقیقت راهبر معبود جانت
# 115 در اینجا گر بجان پیوند جوئی %~% همه با تست اینجا پس چه جوئی
# 116 حقیقت شیخ گفتم سر اسرار %~% ز مرگت کردم اینجا گه خبردار
# 117 ز بازیچه است اینجا گاه مر مرگ %~% بباید کرد اینجا جسم و جان ترک
# 118 چو کردی ترک جسم و جان زبودت %~% یکی باشد حقیقت در نمودت
# 119 چو کردی ترک جسم و جان در اینجا %~% شوی چون اولین یکسان در اینجا
# 120 چو کردی ترک جسم و جان حقیقت %~% حقیقت حق بود بیشک طبیعت
# 121 چو کردی ترک جسم و جان بدانی %~% حقیقت هم بدان راز نهانی
# 122 چو کردی ترک جسم و جان به آفاق %~% تو چون عشاق باشی در جهان طاق
# 123 چو کردی ترک جسم و جان بدانی %~% به بینی آنگهان دیدار مولی
# 124 نه آگاهند شیخا در یقین هان %~% که مرگ آمد نمود جان جانان
# 125 نه آگاهند از این جان حقیقت %~% که این آمد سرانجام حقیقت
# 126 سرانجام همه مرگست آخر %~% که جمله این جهان ترکست آخر
# 127 ازین شک آخرت مقصود چبود %~% زیانت سودتست و سود چبود
# 128 که بی صورت تو جان خویش بینی %~% ز پیدائی نهان خویش بینی
# 129 نهانخویش بشناس از عیانت %~% عیان خواهد بد آخر مر نهانت
# 130 نهان خویش بشناس و یقین بین %~% گذر کن از صور عین الیقین بین
# 131 نهان خویش بشناس از خدائی %~% مکن یک لحظه ازمعنی جدائی
# 132 همی گویم بمیر و زنده دل شو %~% وگرنه هم در اینجا عینکل شو
# 133 بزرگانی کز اینجا گوی بردند %~% از آن دیدند کز دید ار بردند
# 134 چو میدیدند کین دنیای غدار %~% نخواهد بودن ای شیخ هشیار
# 135 دو روزی نزد ایشان چون سرابی %~% حقیقت مینمود اینجای خوابی
# 136 شدند ایشان از اینجا گاه تحقیق %~% حقیقت خواستند از شاه توفیق
# 137 چو توفیق عیانت باز دیدند %~% ز دید شاه هم شهباز دیدند
# 138 حقیقت جبرئیل آمد بر ایشان %~% ز حق عین دلیل آمد بر ایشان
# 139 کنون باید که دل بیدار داری %~% دل از دنیا به کل بیزار داری
# 140 بمیری این زمان از دید دنیا %~% نه بینی این زمان جز دید مولی
# 141 بمیر از خویش و ازدنیا حقیقت %~% که باید شد سوی مولا حقیقت
# 142 جهان هیچست جز مولی نجویند %~% سخن خود هیچ از دنیا نگویند
# 143 تمامت انبیا زین سر اسرار %~% حقیقت از خدا گشتند خبردار
# 144 همه از جبرئیل آن پیک حضرت %~% رسیدند در نمود عز و قربت
# 145 ز جبریل امین بیدار گشتند %~% ز بود نفس کل بیزار گشتند
# 146 نمود حق بدیدند از یقین باز %~% در اینجا گه رسیدند از یقین باز
# 147 تو بشناس اندر اینجا جبرئیلت %~% که همراه تو است اینجا دلیلت
# 148 دلیلت با تو است و می ندانی %~% چنین اینجایگه می باز مانی
# 149 دلیلت با تو اندر راه معنی %~% ویست از خیر و شر آگاه معنی
# 150 دلیلت با تو اینجا ره برده %~% ره خود را بسوی شاه برده
# 151 دلیلت با تو اینجا در میانست %~% درین پیدا ترا در جان نهان است
# 152 دلیلت با تو و تو بیخبر زو %~% چنین افتاده در گفت و درگو
# 153 دلیلت با تو تو آگاه کرده %~% همه ذرات تو در راه کرده
# 154 تو زوغافل چنین اینجا بمانده %~% برسوائی درین غوغا بمانده
# 155 تو زوغافل چنین مانده در اینجا %~% فتاده در میان شور و غوغا
# 156 تو زو غافل دریغا کو ندیدی %~% اگرچه وصف او بیحد شنیدی
# 157 اگر وصفش کنم چون دانی اینجا %~% به بیرون راه مینتوانی اینجا
# 158 مشو غافل که این معنی یقین است %~% که او در اندرونت پیش بین است
# 159 ترا این جبرئیل اینجا بیاید %~% که این درهای معنی برگشاید
# 160 دمادم میدهد پیغام جانان %~% همی گوید دمادم نام جانان
# 161 تو از پیغام او حرفی ندیده %~% یقین حرفی تو از وی ناشنیده
# 162 همه گفتار ما از اوست امروز %~% از آن معنی ما نیکوست امروز
# 163 همه گفتار ما از او پدید است %~% حقیقت جمله او گفت و شنیداست
# 164 همه گفتار ما از وی عیانست %~% دمادم از درین شرح و بیانست
# 165 اگر از گفت او راهی بری تو %~% نمود او در اینجابنگری تو
# 166 دمادم اندر اینجا اوبگفتار %~% همی گوید درونم سر اسرار
# 167 ز گفتارش یقین اینجا جنیدم %~% بدام او بمانده خار و قیدم
# 168 که داند تا مر اینجا گه بنمود %~% حقیقت چون بدیدم ذات کل بود
# 169 حقیقت سالکان در دید او یار %~% شدند اینجا ز جسم و جان سرافراز
# 170 هر آنکو دید او بشناخت اینجا %~% ز دیدش جان ودل دریافت اینجا
# 171 گروهی آدمش گویند تحقیق %~% ز ذات او دمش جویند توفیق
# 172 گروهی علت اولاش گویند %~% گروهی آدم معناش گویند
# 173 گروهی گفتهاند اینجاش اعلام %~% که اینجا میرساند وحی و پیغام
# 174 گروهی جبرئیلش گفته ازناز %~% که بیشک دیده است انجام و آغاز
# 175 همه انوار و اسراری که بوده است %~% حقیقت مرد را اعیان نموده است
# 176 تمامت انبیای راز دیده %~% یقین در حضرت ایشان رسیده
# 177 بگفته راز جانان پیش ایشان %~% ز دید جان بیش اندیش ایشان
# 178 خبردار است و چیزی مینداند %~% بجز حق او ز خود چیزی نخواند
# 179 هر آن اسرار کاینجا گفته از یار %~% کند عشاق را اینجا خبردار
# 180 از آنش عقل کل خوانده است منصور %~% که او از کل نباشد یک زمان دور
# 181 از آنش عقل کل گویند از راز %~% که دیده است از عیان انجام و آغاز
# 182 از آنش عقل کل خوانند در دید %~% که کلی حق نمیبیند ز توحید
# 183 از آنش عقل کل خوانند در ذات %~% که کل میبیند اینجا جمله ذرات
# 184 نمود او ز دیدار است جانان %~% حقیقت صاحب اسرار است جانان
# 185 نمود او نداند کس بجز من %~% کزو شد شیخ مر اسرار روشن
# 186 نمود او مرا اینجا یقین است %~% که اینجا عقل کلم پیش بین است
# 187 حقیقت عقل کل بوده است بنگر %~% یقین الهام معبود است بنگر
# 188 از آن حضرت خبردار است اینجا %~% از آن بیشک پدیدار است اینجا
# 189 از آن حضرت خبر او میدهد باز %~% تو واقف گرد گر میدانی این راز
# 190 از آن حضرت ابی چون راز دارد %~% دمادم مر ترا پاسخ گذارد
# 191 خبردارت کند از نیک و از بد %~% تو اینجا بیخبر ماننده دد
# 192 دمادم میخوری در غفلت خویش %~% جدا مانده چنین از قربت خویش
# 193 دمی بااو در اینجا آشنا گرد %~% که او گرداندت اندر خدا فرد
# 194 دمی را او در اینجا باش یکتا %~% که بنماید ترا نقاش اینجا
# 195 تو از الهام بیچون درحقیقت %~% زمانی گوش میکن بیطبیعت
# 196 که تا او می چو میگوید همان کن %~% بروز اینجایگه مرگوش جان کن
# 197 بگوش جان ازو بشنو در اینجا %~% ازو کن رازها باور در اینجا
# 198 دریغا با که میگویم من این راز %~% که داند تا بداند این یقین باز
# 199 کسی درخواب رفته او چه داند %~% که او در خواب بود خود بداند
# 200 مگر از خواب او بیدار گردد %~% در اینجا صاحب اسرار گردد
# 201 چو در خوابی کجا یابی تو معنی %~% دریغاره نبردی سوی مولی
# 202 اگر از عقل کل هستی خبردار %~% چو ما از عین این هستی خبردار
# 203 ابا ما جبرئیل اندر میانست %~% حقیقت شیخ در شرح و بیانست
# 204 ابا ما جبرئیل اینجاست پیدا %~% یقین اندر عیان ماست پیدا
# 205 ابا ما جبرئیل آمد سخنگوی %~% ره معنی ببرده در سخن گوی
# 206 ابا ما جبرئیل اسرار گفته است %~% حقیقت جمله از دیدار گفته است
# 207 همه از یار گفت اسرار با ما  %~% حقیقت بر سر این دار با ما
# 208 همه از یار گفت اینجا حقیقت %~% نمود اینجا گه اسرار حقیقت
# 209 همه از یار گفت اینجای با ما %~% از آن گشتیم از دیدار یکتا
# 210 که داند جبرئیلم تا کدامست %~% که کار از جبرئیل ماتمام است
# 211 که داند جبرئیل ما در اینجا %~% که خواهد مر دلیل ما در اینجا
# 212 که داند جبرئیلم شیخ بیچون %~% بگویم با تو این اسرار اکنون
# 213 حقیقت جبرئیلم مصطفایست %~% که او کل رازدار پادشاه است
# 214 حقیقت جبرئیل ماست اینجا %~% زهر معنی دلیل ماست اینجا
# 215 حقیقت جبرئیلش عقل کل بود %~% از آن پیوسته اندر نقل کل بود
# 216 مرا او عین کل اینجاست بیشک %~% از آنم دیده از دیدار او یک
# 217 مرا پیغام او داد از خدائی %~% مرا بخشید اینجا روشنائی
# 218 مرا پیغام او داد از نمودم %~% در اینجا بود او کرده در سجودم
# 219 مرا پیغام او داد از حقیقت %~% که بیرون آمدم کل از طبیعت
# 220 مرا پیغام اوداد از عنایت %~% رسانید اندرین عین عیانت
# 221 مرا پیغام او داد از یکی باز %~% که تادیدم یکی را بیشکی باز
# 222 مرا پیغام او داد از عیانش %~% که واصل هستم از شرح و بیانش
# 223 مرا پیغام اوداده است از دید %~% که یکی گردد اندر عین توحید
# 224 مرا پیغام او داده است اینجا %~% درم از بود بگشاده است اینجا
# 225 مرا پیغام او داده است الحق %~% که چون حقی ز حق میگو اناالحق
# 226 اناالحق من ز قول او ز دستم %~% یقین در قول وفعل او بدستم
# 227 مرا جبریل کلی ذات اویست %~% از آن اینجا مرادر گفتگویست
# 228 مرا بیواسطه اینجا یقین اوست %~% از آن ای شیخ دین در گفت و گویست
# 229 چو او جبریل راه ماست اینجا %~% یقین جبریل شاه ماست اینجا
# 230 زهی جبریل ما به ز آن دیگر %~% زهی اعیان ما اعیان دیگر
# 231 چه میگویم بگو ای شیخ دیندار %~% که باشد این سخن ما را خریدار
# 232 بمگذر این زمان از عقل کل تو %~% دمادم گوش میکن نقل کل تو
# 233 که نقل من همه از مصطفایست %~% که او جبریل جمله انبیایست
# 234 بمعنی و بصورت رهنما اوست %~% ز عقل کل حقیقت پیشوا اوست
# 235 زهی مهتر که منصور است رازست %~% در اینجا بازبین اعتراز و نازست
# 236 زهی مهتر که هستی رهنما تو %~% گزین انبیا و اولیا تو
# 237 حقیقت هرچه بینی مصطفا بین %~% محمد در همه نور خدا بین
# 238 تو منگر هیچ بی احمد در اینجا %~% ز احمد بنگر اندرهر در اینجا
# 239 حقیقت شیخ اندر مجلس ما %~% حقیقت زر شده از وی مس ما
# 240 که بیشک آمد آن را کیمیایست %~% که او از کیمیای آن بقایست
# 241 تو اندر کیمیاگر راه داری %~% کنی مس را بزرگرهوشیاری
# 242 ز دید کیمیای شرع بگذر %~% که گردد ناگهانت مس چون زر
# 243 مس تو از شریعت زر شود هان %~% ازین سرور مست بازد شود هان
# 244 از آن سو مگذر و بنگر درین راز %~% که گرداند ترا از خود سرافراز
# 245 ازین سروردمی بگذر یقین تو %~% کزو گردی حقیقت راه بین تو
# 246 ازین سرور که منصور است برادر %~% یقین منصور از او آمد خبردار
# 247 ازین سرور منم پیروز امروز %~% بنور عشق او گشته دل افروز
# 248 ازین هر دو منم امروز دیندار %~% اناالحق میزنم از وی درین دار
# 249 ازین سرور منم جانان شده کل %~% ز دید بود خود پنهان شده کل
# 250 ازین سرور منم بیشک خداوند %~% خداوندم چنین کردست در بند
# 251 ازین سرور منم واصل در اینجا %~% ز وصل او گشاده در در اینجا
# 252 ازین سرور منم امروز سرور %~% ز عشقش بازم این جاجان و هم سر
# 253 سر و جانم بمهر او ببازم %~% که جز او نیست اینجا سرفرازم
# 254 جمالش در درون جان نهانست %~% جمالش در همه چیزی عیان است
# 255 جمالش در دل و در جان واصل %~% نمیبینی تو او را شیخ حاصل
# 256 ببین تا چند بارت گفتم این راز %~% نمییابی تو این معنی کل باز
# 257 به بین تا چند بارت باز گفتم %~% در اسرار هر نوعی بسفتم
# 258 جنید اینجا ز دید مصطفایست %~%  که اینجا شیخ و پیرو پیشوایست
# 259 نه این هر سه یکی باشد ز اعیان %~% تو دید مصطفی دان دید جانان
# 260 جنیدا بهترین دینست احمد %~% درون دیده ره بین است احمد
# 261 هر آنکو مصطفی در خود عیان دید %~% ز دید مصطفی بس دید جان دید
# 262 هر آنکو مصطفا را یافت بیشک %~% بسوی مصطفا بشتافت بیشک
# 263 هر آن کو مصطفی دیده است اینجا %~% حقیقت عین توحید است اینجا
# 264 ز دید احمد مرسل یقین دان %~% ازو هر مشکلی حل این یقین دان
# 265 اگر اینجا به بینی مصطفایت %~% همین جاگه به بینی مربقایت
# 266 اگر اینجا رخ او باز بینی %~% درون ذرهها زو راز بینی
# 267 اگر اینجا رخ او یافتی باز %~% بمعنی و بصورت شو سرافراز
# 268 الا ای شیخ چونست این معانی %~% ز من بشنو که چونست این معانی
# 269 حقیقت نور ذات آمد محمد %~% از آن عین صفات آمد محمد
# 270 ازو بشناس اینجا قربت دوست %~% کزو اینجا رسی در حضرت دوست
# 271 بدان احمد که احمد یافت در خویش %~% حجاب عشق را برداشت از پیش
# 272 بنورش تا ابد اینجا بقا دید %~% ز نور عرش اینجا با صفا دید
# 273 بنورش راه کرد او سوی منزل %~% بمنزل در رسید و گشت کامل
# 274 بنورش راه شرع حق عیان یافت %~% بمنزل در رسید و جان جان یافت
# 275 بنورش گر در اینجا راز بینی %~% مر او را هم ز خود می باز بینی
# 276 بنورش هرچه دیدم راز دیدم %~% که او را در حقیقت باز دیدم
# 277 ازو من ساختم اینجا اناالحق %~% مرا برگفت هان برگوی الحق
# 278 مرا او گفت چندین بار گفتم %~% اناالحق شیخ اندر دار گفتم
# 279 هر آنچه سرور ما گفت ما را %~% یقین مانیز آن گفتیم اینجا
# 280 ازو گفتیم و از وی باز گوئیم %~% ازو هر لحظه این سر باز گوئیم
# 281 ازو گفتیم ما اینجا حقیقت %~% مر این سر نهان پیدا حقیقت
# 282 ازو گفتیم ما اینجا هوالله %~% اناالحق ما زدیم از ما سوی الله
# 283 کجامردی که اینجا بشنود راز %~% حقیقت اندر اینجا بنگرد باز
# 284 بدین ما که آن دین خدائیست %~% حقیقت عشق آیین خدائیست
# 285 بدین ما اگر ره میبری تو %~% ز هفتم آسمانها بگذری تو
# 286 بدین ما در اینجا سر فرود آر %~% که از دینم به بینی تو رخ یار
# 287 بدین ما هر آنکو رغبت آرد %~% دمی در دین ما او پای دارد
# 288 ز دین ما شود اینجا یقین او %~% خدا خود میشود اندر یقین او
# 289 حقیقت مستی اندردین ماهست %~% در آخر نیستی آئین ما هست
# 290 اگر از نیستی ره باز بینی %~% تو هم در نیستی این راز بینی
# 291 ره عشاق اندر نیستی بود %~% ز عین نیستی دیدند معبود
# 292 ره عشاق اندر نیستی خاست %~% که اندر نیستی هستیش پیداست
# 293 ز هستی گر رسی در نیستی باز %~% تو اندر نیستی گردی سرافراز
# 294 ز هستی گر رسی در قربت دوست %~% حقیقت نیست بینی حضرت دوست
# 295 دمی بی نیستی اینجا مزن دم %~% حقیقت نیستی بنگر دریندم
# 296 بود این هستی اشیا پدیدار %~% که عین نیستی بد ناپدیدار
# 297 مرین معنی ندانم با که گویم %~% ویا زین سر درین معنی چه جویم
# 298 ز اول چون ندانی آخرت چون %~% شود بیشک بظاهر معنیت چون
# 299 چواول می ندانی آخر کار %~% چگونه آید اینجاگه پدیدار
# 300 چواول می ندانی رازت اینجا %~% کجا بوده است و چون آغازت اینجا
# 301 چو اول می ندانی وحدت کل %~% چگونه رهبری در حضرت کل
# 302 چو اول می ندانی اولینت %~% چگونه بازی بینی آخرینت
# 303 چو اول می ندانی مانده تو %~% اگرچه صد معانی خوانده تو
# 304 چو اول می ندانی ذات اینجا %~% کجادانی عیان آیات اینجا
# 305 ز اول شو خبردار حقیقت %~% از اول دان مر اسرار حقیقت
# 306 از اول شو خبردار یقین تو %~% در آخر اول اینجا گه ببین تو
# 307 از اول گرم آخر راه داری %~% از این معنی دل آگاه داری
# 308 دلی باید که او نبود مبدل %~% که اینجا باز بیند سر اول
# 309 دلی باید در اینجا صاحب اسرار %~% که از اول بود شیخا خبردار
# 310 دلی باید از اول بینشان او %~% که آخر باز بیند جان جان او
# 311 از اول شیخ میباید خبر داشت %~% پس آنگاهی به آخر پرده برداشت
# 312 از اول گر شوی اینجا خبردار %~% چو منصورت کند از عشق بردار
# 313 مرا مقصود ای شیخم چه چیز است %~% نخواهم جسم و جان جانان عزیز است
# 314 مرا مقصود اول ذات جانان %~% کنون اعیان در این ذرات جانان
# 315 مرا مقصود از اول یار بوده است %~% کنون اینجا در این گفتار بوده است
# 316 دراول نیستت بود این زمان هست %~% کجا او را هلم او را من از دست
# 317 برین دست بریده گوش دارم %~% ورا کزوی در این سر هوش دارم
# 318 در آخر اولم شیخا ببین باز %~% چه میخواهی ز اول راز آغاز
# 319 در آخر اولم اینجا نظر کن %~% ز اول بود جانت را خبر کن
# 320 در آخر اولیم شیخا عیانست %~% نمیبینی که در شرح و بیانست
# 321 در آخر اولم شیخا پدید است %~% اباتو اندرین گفت و شنید است
# 322 ابا دید تو شیخا ساخت امروز %~% زهی معنی ترا پرداخت امروز
# 323 یقین میگویمت شیخا که مائیم %~% که دید خود دمادم مینمائیم
# 324 در این حق الیقین راه بینان %~% ترا تقریر کردم هان یقین دان
# 325 حقیقت شیخ این از خود شنو باز %~% ز خود یک ذره بیرون هان مشو باز
# 326 مشو بیرون زخود یک ذره اینجا %~% که تا در حق نباشی غره اینجا
# 327 سخنهایم همه باتست در دید %~% نه با دیگر بصورت عین تقلید
# 328 ز توحید عیان خواهم نمودن %~% ترا من جان جان خواهم نمودن
# 329 عیان بنمایمت روشن چو خورشید %~% چنان کان را همی بینی تو جاوید
# 330 عیان بنمایمت اینجایگه من %~% درونت با برون دیدار شه من
# 331 عیان بنمایمت در دید بیچون %~% یکی گردانمت من بیچه و چون
# 332 مرو بیرون ز خود شیخا زمانی %~% ز معنی می شنو هر دم بیانی
# 333 مرو بیرون زخود در لاوالا %~% که تا در عشق گردانمت یکتا
# 334 مرو بیرون ز خود شیخا دمادم %~% که اینجا گه رسانم اندر آن دم
# 335 مرو بیرون زخود شیخا در اسرار %~% که تا آرم ترا قربت پدیدار
# 336 ابا خود آشنا باشد یقین او %~% ابا خود او بود در گفت و در گو
# 337 ابا خود آشنای لامکان است %~% مکان را جملگی دیدار جانست
# 338 کنون او در مکان ز آن راز دارد %~% ولی در لامکان اعزاز دارد
# 339 کنون اندر مکان دید دیدت %~% نه با من با همه گفت و شنیدت
# 340 یکی بیچون شناسم در خدائی %~% ورا کو نیستش هرگز جدائی
# 341 دوئی نبود که بیچونست جانان %~% حقیقت هفت گردونست جانان
# 342 چو جانان آفتاب و ماهتاب است %~% که خورشید و مهش در تک و تابست
# 343 ورای ذات او چیز دگر نیست %~% بجز منصور کس را زوخبر نیست
# 344 حقیقت از یکی اعیانست پیدا %~% اگر نه در دوئی جانست پیدا
# 345 ز یکی گر شوی بیرون ندانی %~% میان خاک و خون بیشک نمانی
# 346 یکی بین و مرو بیرون زخویشت %~% که بنهاده است او اعیان پیشت
# 347 ز اعیان یاب دیدار الهی %~% کز اعیانست اسرار الهی
# 348 گر از اعیان خبرداری تو مائی %~% ابا اعیان من کن آشنائی
# 349 گر از اعیان خبرداری حقیقت %~% ز باغ ما تو برداری حقیقت
# 350 گر از اعیان خبرداری فنا باش %~% که رویت چون نمود اینجای نقاش
# 351 چو در اعیان خود راهی نبردی %~% نه صافت خوانم این جا و نه دردی
# 352 چنین پیدا جمال یار پنهان %~% بهرزه میدهند اینجایگه جان
# 353 چنین پیدا جمال یار اینجا %~% ازو منصور برخوردار اینجا
# 354 چنین پیدا جمال بینشانی %~% دمادم گفته او راز نهانی
# 355 چنین پیدا جمال بیچه و چون %~% فکنده نور خود برهفت گردون
# 356 چنین پیدا جمال شاه عالم %~% نماید وصل خود اینجا دمادم
# 357 چنین پیدا جمال ذات اینجا %~% یقین درجمله ذرات اینجا
# 358 چنین پیداست شیخا بیچه و چون %~% توئی اکنون که گفتی بیچه و چون
# 359 همه اینجا توئی اندر جمالت %~% نمودار است اعیان وصالت
# 360 همه اینجا توئی چیزی دگر نیست %~% که بیند مر ترا چون راهبر نیست
# 361 همه اینجاتوئی و رهبر خود %~% یقین اندر عیان خیر و شر خود
# 362 همه اینجاتوئی جمله نکوئی %~% حقیقت خود تواندر گفتگوئی
# 363 همه آنجا تو و اینجا تو هم نیز %~% که میگویندش اینجا از عدم نیز
# 364 همه اینجاتوئی ای ذات بیچون %~% که میخوانی همه آیات بیچون
# 365 همه اینجا توئی بیشک حقیقت %~% که پیدائی یکی در یک حقیقت
# 366 ز پیدائی خود هستی یگانه %~% تو خواهی بود با خود در میانه
# 367 توخواهی بود شیخ و کس نباشد %~% بجز تو در جهان بس نباشد
# 368 در این اسرار شیخا در یقینی %~% بجز حق هیچ در عالم نبینی
# 369 حقیقت آنکه در حق هست باقی %~% بماند جاودان اویست باقی
# 370 حقیقت آنکه شد هست هوالله %~% بماند جاودان هست هوالله
# 371 درین اسرار شیخا در یقینی %~% بجز جبار در عالم چه بینی
# 372 اگر مردی ز خود دایم بمانی %~% بذات جاودان قایم بمانی
# 373 اگر مردی زخود جاوید گشتی %~% ز نور ذات حق خورشید گشتی
# 374 همه مردان ز دید خود بمردند %~% از آن در راه معنی گوی بردند
# 375 همه مردان بمردند از صور هان %~% برستند آن زمان از خیر و شر هان
# 376 چنین بین شیخ دمدم میر از خود %~% درین دنیا تو عبرت گیر از خود
PageV01P27
# 1 بکنج خلوت دل باش ساکن %~% که تا باشی ز هر آفات ایمن
# 2 بکنج خلوت دل گرد واصل %~% تو در خلوت بکن مقصود حاصل
# 3 بکنج خلوت دل راز میجوی %~% همان گم کرده خود باز میجوی
# 4 بکنج خلوت دل یار میبین %~% یقین بیزحمت اغیار میبین
# 5 بکنج خلوت خود در یکی باش %~% تو ذات صرف اینجا بیشکی باش
# 6 بکنج خلوت دل جوی جانان %~% که بنماید رخت ناگاه سلطان
# 7 چو درخلوت سرای جان درآئی %~% حقیقت بنگری دید خدائی
# 8 به از خلوت مدان اینجا حقیقت %~% حضوری جوی بی عین طبیعت
# 9 به از خلوت مدان گر راز دانی %~% که درخلوت رسد سر معانی
# 10 به از خلوت چه باشد نزد عشاق %~% که در خلوت شدند ایشان یقین طاق
# 11 حضور خلوت از بازار خوشتر %~% حقیقت زندگی با یار خوشتر
# 12 حضور خلوت اینجاگه طلب کن %~% دلت با جان حقیقت با ادب کن
# 13 حضور خلوت عشاق در یاب %~% ازین عین دوئی خود طاق دریاب
# 14 دمی با یار به اندر خلوت دل %~% به از بغداد و مصر و چین و موصل
# 15 دمی با یار اندر خلوت عشق %~% کزویابی حقیقت قربت عشق
# 16 دمی با یار به ازملک عالم %~% چه میگوئی چه میجوئی در این دم
# 17 بخلوت جوی یار خویشتن باز %~% گذر کن هان ز جسم و جان و تن باز
# 18 بخلوت یک زمان بنشین تو فارغ %~% که در خلوت شوی ای شیخ بالغ
# 19 حضور خلوتست اینجای بنگر %~% توی در خلوت یکتای بنگر
# 20 نموددوست درخلوت عیانست %~% که درخلوت یقین دیدار جانست
# 21 بسی در خلوت اینجا چله دارند %~% هوای صورتی در کله دارند
# 22 نیرزد خلوت ایشان پشیزی %~% چنین گفتست با من آن عزیزی
# 23 که در خلوت نشستن آن نشاید %~% که جز جانان نه بیند دید باید
# 24 هوای غیر نبود در درونش %~% بجز یک سیر نبود در درونش
# 25 بجانان ذات او قائم نماید %~% نمود او یقین دایم نماید
# 26 چنان دست از همه عالم بشوید %~% که جز اسرار با جانان نگوید
# 27 اباجانان دمادم گوید او راز %~% که تا جانان کند اورا سرافراز
# 28 ابا جانان چنان باشد یگانه %~% که با جانان بماند جاودانه
# 29 ابا جانان چنان مشتاق باشد %~% که در جانان حقیقت طاق باشد
# 30 ابا جانان شودیکتای جانان %~% ز پنهانی بود پیدای جانان
# 31 ابا جانان بود یکتای این جا %~% یکی بیند همه ذرات اینجا
# 32 حضور جان و دل دارد چنان گم %~% که باشد بیگمان مانند قلزم
# 33 حضورش از یکی آید پدیدار %~% شود در هر دو عالم صاحب اسرار
# 34 حضورش بیشکی در یک نماید %~% ز دید عشق ما پیدا نماید
# 35 همه چیزی ازو یکتا بود کل %~% ز دید عشق ناپیدا بود کل
# 36 از اول تا به آخر یار بیند %~% یکی اندر یکی دیدار بیند
# 37 بجز یکی نداند در حقیقت %~% بجای آرد همه شرط شریعت
# 38 اگر بیشرع آید فرع دانش %~% بجز زندیق در این سر مخوانش
# 39 اگر بسپارد اینجا گه ره شرع %~% بخلوت در بیابد مرشه شرع
# 40 چنین کردند اینجا پاکبازان %~% ره تحقیق جسته کارسازان
# 41 حقیقت چون در خلوت نشینی %~% یقین باید که جز یکی نه بینی
# 42 بشرع احمد اینجا پاکدل باش %~% تو اندر پاکبازی یاب نقاش
# 43 حضور خلوت از روی زمین به %~% ز ذات کل یقین عین الیقین به
# 44 چو در خلوت نشینی پیشه سازی %~% ز ذات کل حقیقت سرفرازی
# 45 نه اندر بند آن باشی که آن دست %~% ترا بوسند درخلوت جهان دست
# 46 بت ره باشی آن دم نزد جانان %~% کجا بستانی آنگه مرد جانان
# 47 بت خود بشکن از دیدار بیشک %~% ز جانان باش برخوردار بیشک
# 48 حقیقت بت ترا مر دوست آمد %~% از آن مغزت حقیقت پوست آمد
# 49 که خود را دوست داری در برخلق %~% همی ترسی تو از خیر و شر خلق
# 50 اگر از عین دنیا این تمامت %~% که خواهی تا بماندنیک نامت
# 51 بنام وننگ اینجا در نمازی %~% تو پنداری که بیشک کارسازی
# 52 بنام وننگ جانت رفت بر باد %~% کجا بینی تو ذات خویش آباد
# 53 بنام و ننگ در مکری بمانده %~% ز سر عشق یک نکته نخوانده
# 54 بنام وننگ میخواهی بسربرد %~% بنام و ننگ خواهی بیخبر مرد
# 55 ز ننگت چیست چون نامی نداری %~% بجز حسرت دگر کامی نداری
# 56 تو از بهر ریای خلق تحقیق %~% بپوشیدی حقیقت دلق تحقیق
# 57 یقین دلق تو زنار است اینجا %~% ابا تو لایق نار است اینجا
# 58 بسوزان دلق آنگه خود بسوزان %~% تو نام نیک را و بد بسوزان
# 59 اگر رویت حقیقت در خدایست %~% ابا اوباش کو خود رهنمایست
# 60 چرا در بند خلقی بازمانده %~% در آن خلوتسرای راز مانده
# 61 طمع یکبارگی باید بریدن %~% ز خلق آنگه جمال شاه دیدن
# 62 طمع زین ناگهان آخر ببر تو %~% شنو این نکتهای همچو در تو
# 63 طمع زینها ببر اینجا به تحقیق %~% که به زینت ندیدم هیچ توفیق
# 64 بکار تو کجا آیند اینان %~% کجاکار تو بگشایند اینان
# 65 همه درمکر و زرق ونام و ناموس %~% بمانده درنهاد خود بافسوس
# 66 همه مردار و هم مردار خوارند %~% یقین میدان که چون مردار خوارند
# 67 دلم بگرفت شیخ از دید دو نان %~% از آن میگویمت اینجا ببرهان
# 68 طمع زینها بیکباره بریدم %~% که تا اینجا یقین جانان بدیدم
# 69 طمع زینها بریدم در خدائی %~% که تادیدم وصال خود نمائی
# 70 طمع زینها بریدم در حقیقت %~% سپردم آنگهی راه شریعت
# 71 طمع ببریدهام از هر دو عالم %~% که تا میگویم این سر دمادم
# 72 بجز حق این همه باطل شناسم %~% از اینان کی در این معنی هراسم
# 73 بجز حق این همه خار جهانند %~% که چون سگ هر نفس هر سو جهانند
# 74 اوائل این چنین دیدم حقیقت %~% از اینان ذات بگزیدم حقیقت
# 75 چوذات حق در ایشانست موجود %~% مرا آن ذات بد از جمله مقصود
# 76 همه دارند لیکن چون ندارند %~% حقیقت آمده بیچون ندارند
# 77 اگر دارند اما این حقیقت %~% حقیقت شیخ حق است ای رفیقت
# 78 ابا دارند اما این حکایت %~% حقیقت شیخ دور است از شکایت
# 79 مرا مقصود ازین گفتار آنست %~% که شرع اندر میان ذات جانست
# 80 شریعت گفتمت تا راز دانی %~% حقیقت ذات ایشان باز دانی
# 81 که چندی در میانه این چنیناند %~% گمان در پیش کرده بییقیناند
# 82 بسی دیدم ملامت من از اینان %~% ولیکن خاطر اسرار بینان
# 83 درین ره مر مرا داده است تحقیق %~% همی بینم دراینجا اهل توفیق
# 84 مرا کار است با ایشان حقیقت %~% چه کارم شیخ با اهل طبیعت
# 85 همه در ذات یکی مینماید %~% ولیکن گفتن ایشان را نشاید
# 86 مر این اسرار ای شیخ جهان تو %~% همی گویم که هستی در میان تو
# 87 نمیدانند هر چندی سر از پای %~% رموز ما در اینجا گاه بگشای
# 88 سراپای حقیقت دیدهام من %~% همه کون و مکان گردیدهام من
# 89 حقیقت دیدهام هم مغز و هم پوست %~% اگرچه در حقیقت این همه اوست
# 90 بنور حق مزین شرع بشناس %~% ز حق مراصل را با فرع بشناس
# 91 همه زین کار هانه رخ نمودند %~% به هر صورت یقین ما را نمودند
# 92 نظام کار عالم ار بدانست %~% که نیکان راعیانی در عیانست
# 93 چنین افتاده از شرع در فرع %~% که تا تو بازدانی اصل با فرع
# 94 کمال شرع از آن تحقیق دارد %~% که ذات مصطفی توفیق دارد
# 95 ابوجهل لعین باشد چو احمد %~% حقیقت مصطفی نیکست و او بد
# 96 کجا فرعون باشد همچو موسی %~% که او حق بدفراز طور سینا
# 97 کجا نمرود ابراهیم باشد %~% کزین معنی حقیقت بیم باشد
# 98 تو و شیخ کبیر اینجا یکی اید %~% حقیقت ذات بیچون بیشکیاید
# 99 که ره بسبودهاید اندر خدائی %~% شما را می نهبینم در خدائی
# 100 چنین افتاد سر عشقبازی %~% مدان اسرار ما شیخا ببازی
# 101 از اول عزلتی خوش داشتم من %~% ز عزلت بهرهها برداشتم من
# 102 ز عزلت یافتم سر کماهی %~% ز خلوت یافتم دید الهی
# 103 ز عزلت یافتم اسرار بیچون %~% مرا بخشیده او اسرار بیچون
# 104 ز عزلت یافتم اسرارها کل %~% از آنم در همه دیدارها کل
# 105 ز عزلت در درون خلوت دل %~% شدم ای شیخ در دیدار واصل
# 106 ز عزلت جوی شیخ و یار خودبین %~% بخلوت جمله اسرار خود بین
# 107 تو عزلت جوی و در عین الیقین شو %~% در اینجا در حقیقت پیش بین شو
# 108 اگر عزلت گزینی همچو عنقا %~% تو در خلوت شوی ای شیخ یکتا
# 109 اگر عزلت گزیدی درخودی تو %~% برون آیی ز نیکی و بدی تو
# 110 اگر عزلت گزینی در عیانت %~% نماید دید بیشک دید جانت
# 111 اگر عزلت گزینی صاحب درد %~% شوی درخلوت ای شیخ جهان فرد
# 112 اگر عزلت گزینی همچو عشاق %~% شوی ای شیخ عالم همچو من طاق
# 113 اگز عزلت گزینی همچو مردان %~% حقیقت ذات خود را فرد گردان
# 114 به از عزلت گزینی از سر درد %~% نمانی جاودان از جان جان فرد
# 115 اگر عزلت گزینی در لقایت %~% نماید رخ حقیقت جانفزایت
# 116 حقیقت جوی عزلت تا توانی %~% که چون عزلت کنی این خود بدانی
# 117 حقیقت جوی عزلت همچو مردان %~% ازینان خویشتن آزاد گردان
# 118 حقیقت دردسر میدان تو دنیا %~% ز دنیا عزلت دیدار مولا
# 119 ز دنیا حظ روح خویش بردار %~% عیان فتح و فتوح خویش بردار
# 120 تمامت انبیا در عزلت خویش %~% حقیقت یافته از قربت خویش
# 121 چو میدیدند کین دنیای ناساز %~% نخواهد بود با کس نیز دمساز
# 122 کناره زین جهان کردند ایشان %~% که سودی نیست زینجای پریشان
# 123 حقیقت سوددنیا چیست طاعت %~% به از این نیست این عین سعادت
# 124 چو دنیا کنده پیر گوژپشتست %~% بسا پرورده و آنگه بکشتست
# 125 تو ازدنیا چه خواهی برد آنجا %~% که بیشک تو نخواهی مرد آنجا
# 126 جهان و هرچه در روی جهان است %~% همه از ذات حق عکسی عیان است
# 127 جهان بیوفا نوری ندارد %~% دمی بیماتم او سوری ندارد
# 128 بلا و محنت است این دار دنیا %~% که شد از عشق برخوردار دنیا
# 129 جهان بیگانه دان در ره عشق %~% اگر هستی حقیقت آگه عشق
# 130 جهان بیگانه چون آشنایست %~% وفا از وی مجو که بیوفایست
# 131 جهان بیگانه مردار خواراست %~% بنزدعاشقان مردار خوار است
# 132 جهان بیگانه پر درد و رنج است %~% بنزد عاشقان خوان سپنج است
# 133 جهان بیگانه دان ای شیخ اینجا %~% در آن دیوانه دان شیخ اینجا
# 134 جهان بگذار شیخ و در نهان شو %~% چو کردی پشت بر وی جان جانشو
# 135 جهان بگذار شیخ و راستی کن %~% ز دید او نظر در کاستی کن
# 136 جهان بگذار تا جاوید گردی %~% تو در عین عیان خورشید گردی
# 137 جهان بگذار همچون عاشقان تو %~% چه میجوئی به آخر زین جهان تو
# 138 جهان بگذار تا رویت نماید %~% مکن گوشت بوی کویت نماید
# 139 جهان بگذار ای شیخ جهان بین %~% جهان چبود خداوند جهان بین
# 140 جهان بگذار و در حق پیش بین گرد %~% که تا مانی تو در عین الیقن فرد
# 141 جهان بگذار و در یکی قدم زن %~% وگرنه در ره مردان قدم زن
# 142 ره مردان طلب مانند مردان %~% طلب کن علم و بگذر زینجهان هان
PageV01P28
# 1 ره مردان طلب کن تا بدانی %~% حقیقت جاودان یکتا بمانی
# 2 ره مردان طلب تا دید یابی %~% عیان ذات در توحید یابی
# 3 ره مردان طلب تا جاودان تو %~% بمانی تا جهان جان جان تو
# 4 ره مردان طلب در نامرادی %~% اگر تو بی مرادی یامرادی
# 5 ره مردان طلب در خلوت دل %~% عیان یار بین در خلوت دل
# 6 ره مردان طلب مانندمنصور %~% که ماند نام تو نانفخه صور
# 7 ره مردان طلب در دید جانان %~% دمی بنگر تو در توحید جانان
# 8 ره مردان طلب تا شاد گردی %~% ز اندوه و بلا آزاد گردی
# 9 ره مردان طلب تا در نمودت %~% نمایند از حقیقت بود بودت
# 10 ره مردان طلب در شادکامی %~% چرا اندر پی ننگی و نامی
# 11 ره مردان طلب تا راز یابی %~% حقیقت ذات اعیان باز یابی
# 12 ره مردان طلب تا راه ایشان %~% بیابی و شوی آگاه ایشان
# 13 ره مردان یقین منصور کل یافت %~% یقین در راه ایشان رنج و دل یافت
# 14 ره مردان یقین منصور دیده است %~% از آن در راه کل در نوردیده است
# 15 ره مردان منم کل باز دیده %~% یقین در راه ایشان راز دیده
# 16 ره مردان منم کرده در این سر %~% دریده بیشکی پرده در این سر
# 17 ره مردان منم کرده در آفاق %~% شده در راه مردان بیشکی طاق
# 18 ره مردان منم کرده حقیقت %~% زده دم از طریقت در شریعت
# 19 ره مردان منم کرده شده کل %~% از اول آخرم کرده شده کل
# 20 بمنزل در رسیده این زمانم %~% رخ شه دیده در عین العیانم
# 21 بمنزل در رسیدم ناگهانی %~% بدیدم من جمال بینشانی
# 22 بمنزل در رسیدم در حقیقت %~% رخ جانان بدیدم در حقیقت
# 23 رسیدم تا بمنزگاه عشاق %~% بمنزل در رسیدم شاه عشاق
# 24 رسیدم تا بمنزل یار دیدم %~% خود اندر عشق برخوردار دیدم
# 25 رسیدم تا بمنزل در یکی من %~% حقیقت سیر کردم بیشکی من
# 26 رسیدم تا بمنزل در نمودار %~% ندیدم هیچ چیزی جز رخ یار
# 27 رسیدم تا بمنزل حق پرستم %~% حقیقت دید من عهد الستم
# 28 رسیدم تا الست خویش دیدم %~% نمود ذات کل در پیش دیدم
# 29 رسیدم آنچه میایستم اینجا %~% بدیدم در درونم شیخ یکتا
# 30 ره سیر وفنا کردم بآخر %~% جمال یار میبینم بظاهر
# 31 ره سیر و فنا کردم بتحقیق %~% در آخر شیخ بازم داد توفیق
# 32 ره سیر و فنا کن اندرین راه %~% که تا تو هم رسی در حضرت شاه
# 33 اگر ره میکنی راهت نمایم %~% بمنزل آدم شاهت نمایم
# 34 اگر ره میکنی اینست راهت %~% که اینجا مینمایم دید شاهت
# 35 ره خودبین در اینجا در حقیقت %~% ره تو چیست در راه شریعت
# 36 ره شرع است شیخا جاودانی %~% اگر این ره کنی بیشک بدانی
# 37 ره شرعست منزل جان جانان %~% ازین سر وصل ده ذرات جانان
# 38 ره شرعست دیگر من ندانم %~% بجز این ره روی روشن ندانم
# 39 ره شرعست اندر شرع شو دوست %~% بشودرخلوت و هر سومرودوست
# 40 ره شرع است اندر شرع شو شیخ %~% نشین درخلوت و هر سو مرو شیخ
# 41 ره شرع است اگر میدانی اسرار %~% درین ره عمر خود ضایع بمگذار
# 42 ره شرعست راهت بانشان است %~% در آخر یار بیشک بینشان است
# 43 ره شرعست این را هست تحقیق %~% درین ره عاشقان یابند توفیق
# 44 ره شرعست ازو اینجا مرادت %~% بیاب ای شیخ با عین سعادت
# 45 ره شرعست طاعت کن درین راه %~% که در طاعت بیابی مر رخ شاه
# 46 رهت شرعست هر طاعت کن اینجا %~% که از طاعت شوی درجان مصفا
# 47 براه شرع هر کو یافت مقصود %~% حقیقت یافت در دیدار معبود
# 48 براه شرع هر کو رفت او دید %~% ز دید او پس آنگه کل نکو دید
# 49 براه شرع هر که رفت جان شد %~% چو جان در جمله عالم عیان شد
# 50 براه شرع هر کو رفت حق یافت %~% ز ذات جان جان آنکه سبق یافت
# 51 براه شرع آنکو دید جانان %~% شدش او تا ابد در جمله پنهان
# 52 براه شرع هر کوشد چو منصور %~% اناالحق میزند تا نفخه صور
# 53 براه شرع هر کو گشت جانباز %~% در اینجا یافت این راز نهان باز
# 54 براه شرع هر کو جانفشان شد %~% حقیقت در شریعت جان جان شد
# 55 براه شرع هر کو دید حق دید %~% حقیقت گم شد از اسرار توحید
# 56 براه شرع هر کو در فنا شد %~% ز بعد آن فنا ذات خدا شد
# 57 براه شرع هر کو دید دیدار %~% یکی گردد عیان ولیس فی الدار
# 58 براه شرع شیخا رفتهام من %~% سخن در شرع جمله گفتهام من
# 59 براه شرع احمد در عیانم %~% کنون بنگر نشان بینشانم
# 60 براه شرع احمد یافتم راز %~% شدم از شرع احمد من سرافراز
# 61 براه شرع احمد راز دیدم %~% حق الحق در یکی صدر از دیدم
# 62 چو راه شرع احمد بسپری تو %~% ز دید یار آخر برخوری تو
# 63 چو راه شرع احمد را سپردی %~% چو من ای شیخ بیشک گوی بردی
# 64 چو راه شرع احمد دیدی ای دوست %~% کنون برخورچواندر دیدی ای دوست
# 65 چو راه شرع احمد ره نباشد %~% دل زندیق ازو آگه نباشد
# 66 دل صدیق میباید درین راه %~% که از جانان شود در آخر آگاه
# 67 دل صدیق میباید در این سر %~% که بیند در درون اوست ظاهر
# 68 دل صدیق میباید حقیقت %~% که حق بیند درین راه شریعت
# 69 دل صدیق میباید که جانان %~% به بیند او در اینجا گاه اعیان
# 70 دل صدیق دایم پر ز خونست %~% که میداند که سر کار چونست
# 71 دل صدیق دایم در فنایست %~% دلش اندر فنادیدن لقایست
# 72 دل صدیق دایم در یکی یار %~% همی خواهم درون خود پدیدار
# 73 دل صدیق میبیند حقیقت %~% که راهی نیست جز راه شریعت
# 74 دل صدیق جز جانان نه بیند %~% عیان بیند وی و پنهان نه بیند
# 75 دل صدیق با یار است دایم %~% از آن در عشق در کار است دایم
# 76 دل صدیق دایم غرق توحید %~% بود پیوسته اندر دیده و دید
# 77 دل صدیق دایم درنمود است %~% از آنش عرش دایم در سجود است
# 78 دل صدیق ذاتست ار بدانی %~% شده در عین ذرات نهانی
# 79 دلی باید که یابد نور صادق %~% بود از نور خود در عشق صادق
# 80 دلی باید که این معنی بداند %~% پس آنگه جان خود در کل فشاند
# 81 دلی باید که برخوردار آید %~% چو ما اینجایگه بردار آید
# 82 دلی باید که باشد همچو من گم %~% که بیند گوهر اندر عین قلزم
# 83 دلی چون من نکوهرگز که یابد %~% چو من دلدار هرگز کس نیابد
# 84 چو بادل میکنم دلدار دارم %~% دل از دیدار او بردار دارم
# 85 چو با دل میکنم دلدار اویست %~% که با من در یقین در گفت و گوی است
# 86 چو با دل میکنم دلدار دیدم %~% خود اندر عشق برخوردار دیدم
# 87 چو بادل میکنم من اندرین راه %~% حقیقت می نه بینم جز که دلخواه
# 88 چه با دل میکنم چون دل فنا شد %~% بدلدارم رسید و کل فنا شد
# 89 چه با دل میکنم این لحظه جانست %~% حقیقت جان و هم عین عیانست
# 90 چه با دل میکنم این لحظه ذاتست %~% برون از این مکان عین صفاتست
# 91 چه با دل میکنم این لحظه دلدار %~% مراکرده است ذات خود نمودار
# 92 که با من این زمان عین عیان است %~% فکنده پرده از رخ نی نهانست
# 93 که با من در نهان جانست واصف %~% منم از ذات جان پیوسته واحد
# 94 که با من این زمان در گفت و گویست %~% ز بهر ما چنین درجست و جویست
# 95 که با من این زمان یار است پیدا %~% ولی در لیس فی الدار است پیدا
# 96 که با من هر زمانی راز گوید %~% دگر منصور با تو باز گوید
# 97 که با من این زمان عین العیانست %~% دمادم با تو در شرح و بیانست
# 98 که با من این زمان اندر حقیقت %~% نمودار است در راه شریعت
# 99 که با من این چنین کرده است یاری %~% که کردستم ز عشقش پایداری
# 100 که با من اینچنین کرده است جانان %~% نخواهم کردنم در عشق پنهان
# 101 در این ره شیخ بسیار است اسرار %~% ولی ذاتست اینجا گه پدیدار
# 102 در این اعیان منصور است رفته %~% سخن چین چنین در عشق گفته
# 103 که گوید شیخ دیگر این چنین راز %~% مگر آنکو شود عین الیقین باز
# 104 دلش خود آنگهی اعیان به بیند %~% حقیقت رنگ یکرنگی به بیند
# 105 شود یکرنگ همچون ما درین راه %~% اگر دارد شود پیدا درین راه
# 106 شود یکرنگ همچون نور خورشید %~% بتابد در همه ذرات جاوید
# 107 شود یک رنگ همچون ما درین راه %~% اگر دارد شود پیدا درین راه
# 108 شود یکرنگ همچون نور خورشید %~% بتابد در همه ذرات جاوید
# 109 شود یک رنگ و یکرنگی ببیند %~% حقیقت رنگ یکرنگی به بیند
# 110 شود یکرنگ اندر بینشانی %~% بماند تا ابد در عشق فانی
# 111 شود یکرنگ در بحر حقیقت %~% سراسر محو گرداند شریعت
# 112 شود یکرنگ در بازار معنی %~% بگوید دمبدم اسرار معنی
# 113 شود یکرنگ بر مانند جوهر %~% نمود نور عشق او سراسر
# 114 شود یکرنگ در رنگ حقیقت %~% به بیند عشق نیرنگ حقیقت
# 115 شود یکرنگ در اسرار اینجا %~% شود از عشق برخوردار اینجا
# 116 شود یکرنگ اینجا همچو جانان %~% بگوید همچو ما او را زمردان
# 117 شود یکرنگ اینجا گه حقیقت %~% ز یکرنگی رسد اندر طریقت
# 118 شود یکرنگ اینجا در یقین او %~% بود در عشق جانان پیش بین او
# 119 شود یکرنگ آنگه در اناالحق %~% بگوید همچو ما اسرار مطلق
# 120 شود یکرنگ همچون ما یگانه %~% بماند تا ابد او جاودانه
# 121 شود یکرنگ همچون ما حقیقت %~% نماید راز خود پیدا حقیقت
# 122 درین ره عاشقی باید که در کار %~% که یکرنگی گزیند همچو پرگار
# 123 کند پرگار و اندرجا بماند %~% ولیکن نقش ناپیدا نماند
# 124 دل اندر نقش بستی ای یگانه %~% نماند تا ابد او جاودانه
# 125 دل اندر نقش بستی همچو او باش %~% کجا هرگز ببینی روی نقاش
# 126 دل اندر نقش بستستی حقیقت %~% نخواهد ماند این نقش طبیعت
# 127 دل اندر نقش بستی جاودان تو %~% نخواهی دید بیشک جان جان تو
# 128 دل اندر نقشی بستی آنگه ای دوست %~% که ازنقش خود بی آگهی دوست
# 129 دل اندر نقش بستی مرد خواهی %~% تو مراین نقش آخر بردخواهی
# 130 دل اندر نقش بستی با زمانی %~% کجانقاش را آخر بدانی
# 131 دل اندر نقش بستی در حقیقت %~% کجا نقاش کل آید پدیدت
# 132 نخواهد ماند نقشت جز که نقاش %~% از این معنی که گفتم باخبر باش
# 133 نخواهد ماند نقشت جاودانی %~% سزد گر بود نقاشت بدانی
# 134 نخواهد ماند نقشت آخر کار %~% نخواهد گشت گم در عین پرگار
# 135 نخواهد ماند نقشت غم مخور تو %~% یقین اینجا لقا را مینگر تو
# 136 تو مر نقاش را بشناسی تحقیق %~% که نقاشت دهد پیوسته توفیق
# 137 تو گر نقاش بشناسی برستی %~% ابا نقاش جاویدان نشستی
# 138 تو گر نقاش بشناسی تو اوئی %~% که با نقاش اندر گفت و گوئی
# 139 تو گر نقاش بشناسی درین راز %~% کند از روی خود مرپرده را باز
# 140 دگر نقاش بشناسی حقیقت %~% نماید در عیان نقش حقیقت
# 141 بدان نقاش و ایمن باش از خود %~% که باشی رسته تو از نیک و از بد
# 142 بدان نقاش اگر صاحب یقینی %~% که جز نقاش خود چیزی نه بینی
# 143 بدان نقاش و با اوباش دایم %~% که گرداند ترا در ذات قایم
# 144 بدان نقاش و اندر وی فنا گرد %~% که مانی اندرین عین فنا فرد
# 145 بدان نقاش را امروز ای شیخ %~% که تا گردی بکل پیروز ای شیخ
# 146 بدان نقاش و با او آشنا باش %~% ز دیدارش همیشه در بقا باش
# 147 بدان نقاش در بود وجودت %~% که نقش ذات خود اینجا نمودت
# 148 بدان نقاش بیچون در حقیقت %~% که چون کرده است این نقش طبیعت
# 149 بدان نقاش خود ای شیخ بیچون %~% که چون نقش تو بسته بیچه و چون
# 150 بدان نقاش خود ای شیخ زنهار %~% که نقش تو زخود کرده است اظهار
# 151 بدان نقاش خود ای شیخ عالم %~% که روی خویش بنموده است این دم
# 152 بدان نقاش تا بینی تو در خویش %~% که اعیان کرده در تو جوهر خویش
# 153 بدان نقاش سر لایزالی %~% که با نقاش در عین وصالی
# 154 تو بانقاش و نقاش است با تو %~% یکی در جملگی فاش است با تو
# 155 تو با نقاش خویش اندر جهانی %~% چو امر صانع خود را ندانی
# 156 تو با نقاش خویش و آشنا اوست %~% تو هستی بیوفا و با وفا اوست
# 157 تو نقاشی کنون ای شیخ در دید %~% یکی بنگر تو در اسرار توحید
# 158 تو با نقاش اینجا آشنا شو %~% چو او در بود جانها با فنا شو
# 159 تو با نقاش اینجا نقش بسته %~% در آخر میکند نقشت شکسته
# 160 چو نقشت بنگرد اینجا حقیقت %~% نماید دید خود او ناپدیدت
# 161 روی ز اینجا و در حسرت بمانی %~% خوری آنگه دریغ جاودانی
# 162 دریغ آن لحظه مر سودی ندارد %~% که هرگز درد بهبودی ندارد
# 163 در اینجا کار دارد دیدن یار %~% که ناگاهت کند او ناپدیدار
# 164 در اینجا کار دارد دیدن دوست %~% حقیقت گفتن و بشنیدن دوست
# 165 در اینجا کاردارد گربیابی %~% وگر تو فتنه تو در نیابی
# 166 ترا درخواب نقشت مینماید %~% زناگه نقش خود اندر رباید
# 167 ترا در خواب نقشی کرده اظهار %~% در اینجا گاه اندرپنج و در چار
# 168 ترا در خواب کرده مینماید %~% درون هفت پرده مینماید
# 169 که چون این پرده برگیرد ز رخسار %~% ترا آنگه کند از خواب بیدار
# 170 توجه ز آن کین صورنا بود گردد %~% زیانت جملگی با سود گردد
# 171 تو سود خویش کن دیدار جانان %~% در اینجا صاحب اسرار جانان
# 172 تو مر نقاش خود در نقش بشناس %~% ز مرگ اینجایگه ای دوست مهراس
# 173 چه نقاش است بینائی چه باکست %~% که نقاش از حقیقت نور پاکست
# 174 چو نقاش است بینائی درین راه %~% چونقاش عجب داری تو همراه
# 175 چو نقاش است بینائی بآخر %~% ترا اظهار بودن کرده ظاهر
# 176 ازو برخور تواندر نقش بنگر %~% ز دید نقش اینجا گاه بگذر
# 177 ازو برخور اگر تو راز دانی %~% دو روزی کاندرین بود جهانی
# 178 ازو برخور که ناگه میرود او %~% بمانی صورتی بی گفت و بی گو
# 179 ازو برخور که تا جاوید مانی %~% بنورش بیصفت خورشید مانی
# 180 ازو برخور که آمد آشکاره %~% بباید کردنت جانان نظاره
# 181 اگر امروز از وی برخوری تو %~% هم امروزش حقیقت بنگری تو
# 182 اگر امروز بینی روی جانان %~% بمانی تاابد در کوی جانان
# 183 اگر امروز اینجا یار بینی %~% تو بیشک جاودان دیدار بینی
# 184 اگر امروز این اسرار ما را %~% حقیقت بشنوی گفتار ما را
# 185 ترا فردا بکار آید حقیقت %~% که باید رفت از دار طبیعت
# 186 بشیب خاک ناچیزی بمانده %~% بمانده عاقبت خاکی فشانده
# 187 وصالی بخش جانت را درین راه %~% که تا بیند در اینجا گه رخ شاه
# 188 وصالی بخش جانت را درین دید %~% که تا می بشنود اسرار توحید
# 189 وصالی بخش جان مانده در غم %~% که تا اینجا به بیند یار همدم
# 190 وصالی بخش جان از دید جانان %~% که بینددر یقین توحید جانان
# 191 وصالی بخش جان نازنین را %~% که تا یابد به کل عین الیقین را
# 192 وصالی بخش تا جان راز بیند %~% همی نقاش در خود باز بیند
# 193 وصالی بخش جانت در سوی دل %~% که تا با دل شوی از یار واصل
# 194 وصالی بخش جان را در وفایت %~% که تا می بنگرد دید لقایت
# 195 وصالی بخش جان ای دوست اینجا %~% که تا بیرون شوی از پوست اینجا
# 196 وصالی بخش جان ای شیخ از نور %~% که تا بیند به کل دیدارمنصور
# 197 حقیقت وصل جانان آشکار است %~% ولی زندیق باوصلش چه کار است
# 198 سخن با صادقان و واصلانست %~% دگر با عاشقان و صادقانست
# 199 سخن با واصلان گفتم حقیقت %~% در اسرار بر سفتم حقیقت
# 200 وصال یار دارد جان منصور %~% نمیبیند کسی جانان منصور
# 201 وصال یار دارد در اناالحق %~% که اینجا میزند در یارالحق
# 202 که داند تا چه صورت نداری %~% بجز دیدار منصورت نداری
# 203 که داند تا تو خود اندر کجائی %~% اگر خواهی نه گر خواهی نمائی
# 204 که داند سر ذات پاکت ای جان %~% که هم جانی و هم عشقی و جانان
# 205 که داند سر بیچون تو اینجا %~% بسرگردانست گردون تو اینجا
# 206 که داند جز تواندر ذات هر کس %~% تو دانائی درون جملگی بس
# 207 که داند جز تو غیب و غیب دانی %~% که راز جمله میدانی نهانی
# 208 که داند جز تو تا فردا چه باشد %~% بجز ذات تو پس جانا چه باشد
# 209 تمامت در تو حیرانند اینجا %~% تو دانا جمله نادانند اینجا
# 210 تمامت از تو و پیدا و تو از خویش %~% حجابی از جمال آورده در پیش
# 211 تمامت از تو پیدا و ندانند %~% که کلی خود توئی چندانکه خوانند
# 212 همه الکن شده در وصف ذاتت %~% فرو مانده بدریای صفاتت
# 213 که یارد تازند دم جز تو دردم %~% که بنموده است اندر نقش آدم
# 214 جمال خویش پنهانی حقیقت %~% که داند آنچه میدانی حقیقت
# 215 جمالت عاشقان دیدند اینجا %~% وصالت جمله بخریدند اینجا
# 216 چنان در جستجویت عقل مانده %~% که دست از جان و از دل برفشانده
# 217 رخی بنمای آخر دوستانت %~% گلیشان بخش هان از بوستانت
# 218 رخی بنمای و جان بنما بشادی %~% که جانرا در دلم دادی بدادی
# 219 رخی بنمای تا جان برفشانم %~% که جز این نیست درعین روانم
# 220 رخی بنمای تا خود را بسوزم %~% که از دیدارت اینجا نیکروزم
# 221 رخی بنمای و جان بستان زدرویش %~% که جز این نیست چیزی دیگرش پیش
# 222 رخی بنمای تا پنهان شوم من %~% نمائی ذات تا اعیان شوم من
# 223 منم حیران کوی دوست اینجا %~% بریده دست خود از پوست اینجا
# 224 منم حیران ز دیدار جمالت %~% بمانده بیخود اینجا کنگ و لالت
# 225 منم حیران ز دیدار تو جانا %~% که چون میگویم اسرار تو اینجا
# 226 منم حیران ز دیدت باز مانده %~% ز دید دوست صاحب راز مانده
# 227 منم حیران شده ای دوست درتو %~% که چون بگشاده ای دوست درتو
# 228 منم حیران شده در روی خویت %~% یقین جان میدهم در آرزویت
# 229 چه شور است اینکه در عالم فکندی %~% خروشی در دل آدم فکندی
# 230 چو شور است اینکه در بازار عشق است %~% نگر منصور بین بردار عشق است
# 231 چه شور است اینکه در جان جهان است %~% مگر منصور بین عین العیان است
# 232 چه شور است این بگو با من خبرباز %~% که ناید کس که میگوید خبرباز
# 233 چه شور است این مگر صاحب فرانست %~% که درگفتار کل عین العیانست
# 234 چه شور است این بگو تا من بدانم %~% زشور و گفت در روی جهانم
# 235 چه شور است اینکه در دریای عشق است %~% مگر منصور ناپروای عشق است
# 236 چه شور است اینکه ما را دست داده است %~% که جان را دیداینجا دست دادست
# 237 چه شور است اینکه ما را در نهادست %~% که شوری در نهاد ما نهاده است
# 238 زند بحرم عجب شوری در اینجا %~% بگفت اسرار کل درروی دریا
# 239 بگفت اسرار و اندردار کردش %~% ز شاخ عشق برخوردار کردش
# 240 بکل اسرار گفت و جان جان شد %~% از آن اینجا نمودار عیان شد
# 241 توئی ای ذات بیچون و چگونه %~% درون بگرفته و اندر برون نه
# 242 توئی ای ذات بیچون تمامت %~% که اینجا میکنی شور و قیامت
# 243 توئی ای ذات بیچون در عیانم %~% که شور آورده در شرح و بیانم
# 244 توئی ای ذات بیچون در یقین تو %~% یقین میبینم ازعین الیقن تو
# 245 توئی ای ذات بیچون آشکاره %~% بروی دار خود برخود نظاره
# 246 توی منصور که بود اندرین راه %~% اناالحق میزنی اینجا تو ای شاه
# 247 توئی منصور ورنه او که باشد %~% بجز تو در جهان جز او که باشد
# 248 توئی منصور در دیدار اینجا %~% نمودار از تو پرده دار اینجا
# 249 توئی منصور شوری درفکنده %~% ورا آزاد کرده جمله بنده
# 250 توئی منصور در بازار معنی %~% حقیقت گفته اسرار معنی
# 251 توئی منصور در عین العیانی %~% نموده کل ز خود راز نهانی
# 252 توئی منصور اندر قربت لا %~% یکی بنمود او را لا بالا
# 253 توئی منصور در دید خلایق %~% که میدانی تو اسرار خلایق
# 254 توئی منصور اندر گفت و گوئی %~% توی منصور و خود منصور جوئی
# 255 نبودم بی توام من یک دم ای دوست %~% کنون میبینمت چون مغز و در پوست
# 256 ترا از دست اکنون چون گذارم %~% تو خواهی بود جانان پایدارم
# 257 ترا ازدست چون بگذارم ای یار %~% که خواهی کردن اینجا ناپدیدار
# 258 ترا من جان شیرین دانم ای دل %~% که مقصود منی در هر دو حاصل
# 259 برویت زندهام اندر سردار %~% ببویت زندهام و از جان خبردار
# 260 خریدار تو مائیم و دگر نیست %~% بجز من از وصالت کس خبر نیست
# 261 خریدار تو مائیم اندرین راه %~% وگرنه نیست کس از راز آگاه
# 262 خریدار تو مائیم از دل و جان %~% که در راهت ببازم دیده و جان
# 263 خریدار تو مائیم و تو دانی %~% که ما را با تو این راز نهانی
# 264 خریدار تو مائیم از حقیقت %~% که بیشک آگهیم از دید دیدت
# 265 خریدار تو مائیم اندر اینجا %~% تو میدانی که هستی شاه دانا
# 266 دلی پر خون و جانی سوگواریم %~% بجز این چیز دیگر مینداریم
# 267 ازان تست این هم در حقیقت %~% سخن کی باز گویم از طبیعت
# 268 طبیعت شد خجل در راهت ای جان %~% چه ماند در یقین آگاهت ای جان
# 269 طبیعت محو شد چون سوگواری %~% که همچون تو به بیند باز یاری
# 270 طبیعت شد خجل در گفتگویت %~% از آن میمیرم اندر آرزویت
# 271 طبیعت شد خجل با خود چه چیزی %~% کسی کز دید تودارد عزیزی
# 272 حقیقت جان خجل دل بازمانده %~% عجایب جسم و جان در راز مانده
# 273 بباید کاملی مانند منصور %~% که اینجا گه کند ذات تو منصور
# 274 بباید کاملی ماننده من %~% که اسرارت کند ای دوست روشن
# 275 بباید کاملی چون من بگفتار %~% که بنماید عیانت بر سردار
# 276 بباید کاملی پاکیزه گوهر %~% که گوید راز تو در بحر و در بر
# 277 منم راز تو گفته سوی دریا %~% رسیده ماهیانت تا بر شاه
# 278 منم راز تو گفته در سوی کوه %~% فتاده او ز پا از فکر و اندوه
# 279 منم راز تو گفته با زمینت %~% زمین دیده زمین عین الیقینت
# 280 منم راز توگفته باز آتش %~% از آن آتش همی سوزد عجب خوش
# 281 منم راز تو گفته در سوی باد %~% جهانت کرد یاد آر عشق آباد
# 282 منم راز تو گفته در سوی آب %~% دوان از عشق رویت شد به اشتاب
# 283 منم راز تو گفته سوی خورشید %~% بسی گردان شده در عشق جاوید
# 284 منم راز تو گفته در سوی کوه %~% فکنده زلزله در بار اندوه
# 285 منم راز تو گفته در سوی ماه %~% گذاران گشت هر مه سوی خرگاه
# 286 منم راز تو گفته با تمامت %~% حقیقت نیز با اهل قیامت
# 287 وصالت درهمه بیشک بدیدم %~% ازان بیشک بدید تو رسیدم
# 288 وصالت در همه پیداست امروز %~% چنین شور از وصالت خاست امروز
# 289 وصالت جان من اینجا ربوده %~% ز تو گفته یقین از تو شنوده
# 290 وصالت در دلم آتش فکنده %~% عجب شوری در او بس خوش فکنده
# 291 وصالت سوخت سر تا پای منصور %~% ترا دیدم ترا یکتای منصور
# 292 وصالت سوخت جانم تا بدانی %~% توی پنهانم و دیگر تو دانی
# 293 عجب حالیست جانا اندر اینجا %~% که بگشادم من تنها در اینجا
# 294 درم بگشاده در گفت و در گوی %~% بگو اکنون دگر درجست و درجوی
# 295 اگر جانم رود من سر برآرم %~% نمود عشق را اندر سرآرم
# 296 چه باشد شور دنیا شور عقبی %~% ترا بنمایم این در جمله مولی
# 297 چه باشد گر تو خود بنمائی اینجا %~% که اندر ذات خود یکتائی اینجا
# 298 دو عالم بیشکی بر هم زنم من %~% اگر بنمایم اینجا جان روشن
# 299 چو من اینجاترا بینم عیان باز %~% نمائی این زمانم بر سر دار
# 300 عیان بینم اگرچه بینشانی %~% کنون در من ز خود توحید خوانی
# 301 عیان میبینمت اندر خلایق %~% کجاآیم بنزدیک تولایق
# 302 عیان میبینمت اما نهانی %~% همی گویم ترا رازم تودانی
# 303 منم دیوانه عشق تو گشته %~% منم تخم محبت جمله کشته
# 304 منم دیوانه سودایت ای جان %~% یقین میبینم از هر جانبی جان
# 305 منم دیوانه سودای دردت %~% شده بی دینم اندر عشق فردت
# 306 منم دیوانه در سودای رازت %~% که اینجا دیدهام دیدار بازت
# 307 منم دیوانه عین الیقینت %~% که دیدم ذات پاک اولینت
# 308 منم دیوانه از دیدارت ای جان %~% دمادم گفتهام اسرارت ای جان
# 309 دلم بربوده در قصد جانی %~% دل و جان میبری اینجا نهانی
# 310 دلم بربوده در عشق هجران %~% از آن اینجا بماندم بیخبر ز آن
# 311 دلم بربوده در عشق بازی %~% ندانم تا چه دیگر عشق بازی
# 312 دلم بربوده ای جان جمله %~% ز من تنها ربودی ز آن جمله
# 313 دلم بر بوده زانم درین راه %~% ترا دلدار کرده بیشکی شاه
# 314 حقیقت هم دل و هم جان توداری %~% درین پیدائیت پنهان توداری
# 315 نظر اینجا مگردان آخر کار %~% اناالحق گوی ای دلدار با یار
# 316 نظر آخر مگردان تا به بینند %~% کسانی کاندرین صاحب یقینند
# 317 نظر آخر مگردان اندر این راز %~% اناالحق گوی بی نقش صورباز
# 318 نظر آخر مگردان از دل من %~% اناالحق گوی بی نقش گل من
# 319 نظر آخرمگردان این جهان بین %~% حقیقت ازدمت راز نهان بین
# 320 نظر داری تو با ما راز آنیم %~% که اینجا گاه غوغای جهانیم
# 321 نظر داری تو با ما از دل و جان %~% که میگوئیم رازت از دل و جان
# 322 نظر داری تو با ما در حقیقت %~% کاناالحق میزند خون طبیعت
# 323 نظر داری تو با ما آخر کار %~% که بنمائی جمال خویش اظهار
# 324 نظر داری تو با ما از عنایت %~% نظر کرده ببخشیده هدایت
# 325 نظر داری تو با ما بیش از آنی %~% که اینجا دادیم راز نهانی
# 326 نظر داری توبا ما ای خداوند %~% که تا بیرون کنی مسکین از این بند
# 327 نظر داری تو با ماراست اینست %~% مرا از ذات خود در خواب اینست
# 328 چنان کاول نمودی آخرم آن %~% نمائی تا بود ذات تو یکسان
# 329 چنان کاول نمودی آخر کار %~% همان لذت ز ذات خود پدیدار
# 330 چنان کاول نمودی راز بیچون %~% همان بنمای اینجا بیچه و چون
# 331 چنان کاول نمودی جان جانم %~% همان بنمای در آخر عیانم
# 332 چنان کاول نمودی بود بودم %~% همان بنمای آخر در نمودم
# 333 همان کاول نمودی بازم اینجا %~% نما تا جسم وجان در بازم اینجا
# 334 حقیقت من کیم اعیان توئی دوست %~% درون جان ودل پنهان توئی دوست
# 335 به پنهانی دلم بردی و جانم %~% عیان بر تا همه خلق جهانم
# 336 کنند اقرار بر منصور اعیان %~% که سر میبازد از عشق دل و جان
# 337 دریغا از نمودت چون کنم من %~% که خواهد ماند این اسرار روشن
# 338 دلم خونست اندر قربت تو %~% نخواهددید جز از حضرت تو
# 339 دلم خونست در راهت فتاده %~% دمادم خون ازو اینجاگشاده
# 340 دلم خونست اندر پاکبازی %~% حقیقت یافت از تو بینیازی
# 341 دلم خونست در خاک و طپانست %~% بامید تو اینجا او عیانست
# 342 دلم خونست از سودای عشقت %~% بمانده درجهان رسوای عشقت
# 343 دلم خونست وجانم غرقه در خون %~% فتاده راز تو از پرده بیرون
# 344 ز سودای تو در خونم چنین راز %~% نظر کن در دل مسکین افکار
# 345 ز سودای تو درخونم بمانده %~% بیک ره دست از خود برفشانده
# 346 جمال خویش بنمودی مرا تو %~% فکنده مر مرا اندر فنا تو
# 347 دل مسکین من خاک ره تست %~% میان خاک و خون او آگه تست
# 348 نبایستت از اول رخنمودن %~% ز ما جان و دل اینجا گه ربودن
# 349 چو بنمودی و بربودی چه گویم %~% توئی اندر درون اکنون چگویم
# 350 توئی جانا کنون منصور گم شد %~% از اول تا بآخر در فنا بد
# 351 کنون گم شد دل منصوراینجا %~% توی درجسم و جان کل نور اینجا
# 352 منزه دانمت درعین توحید %~% یکی دیدم یکی دیدم یکی دید
# 353 یکی دیدم ز تو در بینشانی %~% از آن کردم در اینجا جان فشانی
# 354 یکی دیدم ز تو اعیان ذرات %~% از آن من وصف تو میخوانم از ذات
# 355 یکی دیدم ترا اینجا دوئی نیست %~% منم محو و در اینجا جز دوئی نیست
# 356 یکی دیدم ترا اندر لقایت %~% از آن خواهم شد اینجا گه فدایت
# 357 فنایت را بقائی بخش ما را %~% در آخر کل بقائی بخش ما را
# 358 فنایت خوشتر آمد در نمودم %~% که در اول فنای محض بودم
# 359 فنایت خوشتر آمد در عیانم %~% ازآن گشتم فنا زیرا که دانم
# 360 که در عین فنا بینم ترا من %~% فنا دانم یقین اسرار روشن
# 361 عیانت کرده با ما دمادم %~% از آنم در فنای عشق خرم
# 362 نماندم عقل و جان و دل بیکبار %~% همی گویم که اینجا پرده بردار
# 363 از این پرده که در کون و مکانست %~% هزاران شور اینجا و فغان است
# 364 عجایب پرده جان بسته تو %~% نمود خود بدان پیوسته تو
# 365 حقیقت پرده ذات تو بستست %~% از آنم پرده اینجا گه گسسته است
# 366 چنانت عاشقم در عشقبازی %~% که اندر پرده کردی برده بازی
# 367 چنانت عاشقم اینجا در اسرار %~% که کلی پرده کردم باز ای یار
# 368 دریدی پرده منصور مسکین %~% ز شوق مهر خود نی از سرکین
# 369 دریدی پرده ما را بیکبار %~% نه بس بود این که کردستیم بردار
# 370 دریدی پرده ما در جهان تو %~% پس آنگه کردیم شور و فغان تو
# 371 دریدی پرده ما در حقیقت %~% که تا دیدیم یک دیدار دیدت
# 372 دریدی پرده ما تا بدانند %~% ولیکن دوست این یکتا بدانند
# 373 جمالت از پس پرده عیان است %~% از آن شور اناالحق درجهانست
# 374 از آن شور اناالحق خاست اینجا %~% که وصل تو به کل پیداست اینجا
# 375 از آن شور اناالحق درنمود است %~% که رخسار تو دیدارم نمود است
# 376 از آن شوراناالحق خاست در دل %~% که دیدار عیانم هست حاصل
# 377 از آن شور اناالحق خاست در جان %~% که پیداگشت این اسرار پنهان
# 378 جهان جان توئی و سر مطلق %~% که میگوئی ز ذات خود اناالحق
# 379 اناالحق خود زدی در ذات منصور %~% بگفتی تا شدی در عشق مشهور
# 380 زبانم لال شد از گفتن دوست %~% که میبینم یقین مغز تو از پوست
# 381 ابا تو این زمان راز است فاشم %~% ندانم من کیم ذات تو باشم
# 382 ابا تو جان و سر اندر میانست %~% اناالحق گوی ذاتت عین جانست
# 383 چه چیزی جمله در جملگی گم %~% همه قطره توئی اعیان قلزم
# 384 از آنت دمبدم من بحر خوانم %~% که در بحر تو من غواص زانم
# 385 مرا از بحر تو دیدار بوده است %~% که از بحر توام جوهر نموده است
# 386 مرا بخشیده یک جوهر ای یار %~% که آن میبینم اندر جمله دیدار
# 387 مرا از جوهر عشقت حقیقت %~% نمودار است ازدیدار دیدت
# 388 تو فانی باشی و هر دو توئی دوست %~% حقیقت دانمت هم مغز و هم پوست
# 389 توجانی و تنی و بود بودی %~% درین تن بود بود خود نمودی
# 390 چنان منصور با تو درجهانست %~% که بیشک با تودر شرح و بیانست
# 391 چنان منصور باتو در نمود است %~% که کلی با تو درگفت و شنود است
# 392 بکش منصور جانا هم دراینجا %~% که بگشادی ورا کلی در اینجا
# 393 تو میدانی حقیقت راز منصور %~% توئی انجام و هم آغاز منصور
# 394 اگر صد سال باشم بر سر دار %~% تراگویم حقیقت وصف دلدار
# 395 حقیقت حبه نبود درین راه %~% توئی از وصف ذات خویش آگاه
# 396 توی از وصف خود آگاه و کس نه %~% بجز تو درجهان فریادرس نه
# 397 توئی در وصف خود پیوسته گویا %~% توئی مر ذات خود پیوسته جویا
# 398 توی اینجا شناسای کمالت %~% نمای آنگاه خود خواهی وصالت
# 399 توئی اینجا شناسای وجودت %~% حقیقت خویش دانی بود بودت
# 400 تو بیشک واقفی برجمله اشیا %~% همه اشیا ز ذات تست پیدا
# 401 تو بیشک واقفی بر درد عشاق %~% توئی در آخرین مرمرد عشاق
# 402 تو بیشک واقفی در عین هستی %~% نمود ذات خود خود میپرستی
# 403 تو بیشک واقفی بر کل اسرار %~% توئی ذات خود اینجاگه طلبکار
# 404 تو بیشک در درون جان حقیقت %~% بخود پیدا زجان پنهان حقیقت
# 405 توئی گفته اناالحق در جهانت %~% اناالحق کرده واقف دوستانت
# 406 توئی گفته اناالحق خود بخود تو %~% یقین فارغ شده از نیک و بد تو
# 407 توئی گفته اناالحق بر سر دار %~% همه عشاق را کرده خبردار
# 408 توئی گفته اناالحق بر زبانم %~% من بیچاره رسوای جهانم
# 409 توئی گفته اناالحق در جهان تو %~% توئی هستی همه کون و مکان تو
# 410 توئی گفته اناالحق با همه تو %~% فکنده بود من در دمدمه تو
# 411 تو گفتی و مرا بردار کردی %~% مرا از خویش برخوردار کردی
# 412 تو گفتی در میان منصور بردار %~% حقیقت او ز گفت تو خبردار
# 413 جهانی عاشقان در جستجویت %~% فتاده در پی این گفتگویت
# 414 جهانی عاشقان اینجا طلبکار %~% ترا و تو چنین اندر سردار
# 415 جهانی در جهان گفت و گویند %~% ترا اینجایگه در جستجویند
# 416 برافکن پرده عزت ز دیدار %~% نمود خود تمامت را پدیدار
# 417 برافکن پرده از رخسار جانا %~% نما بر عاشقان دیدار جانا
# 418 برافکن پرده تا رویت به بینند %~% کسانی کاندرین سر در یقینند
# 419 برافکن پرده از دیدار هستی %~% که تا توبه کنند از بت پرستی
# 420 برافکن پرده و خلقی بسوزان %~% ولی منصور را کلی بسوزان
# 421 برافکن پرده ای جان خلایق %~% بکن امروز مهمان خلایق
# 422 برافکن پرده عزلت درین راه %~% همه گردان ز فعل خویش آگاه
# 423 برافکن پرده از منصور بنیوش %~% لباس سر خود در جمله درپوش
# 424 برافکن پرده از عین تمامت %~% که بگرفتست این شور و قیامت
# 425 برافکن پرده از شمع حقیقت %~% منور کن رخ جمع حقیقت
# 426 برافکن پرده از شمع سرافراز %~% وجود جمله همچون شمع بگداز
# 427 برافکن پرده ای شمع جهانسوز %~% وجود جمله هم جان و جهانسوز
# 428 برافکن پرده ای شمع جهان تو %~% که تا بینندت ای جمع جهان تو
# 429 برافکن پرده چون منصور حلاج %~% وجود عاشقان را ساز آماج
# 430 برافکن پرده از روی همایون %~% که راز از پرده افتادست بیرون
# 431 برافکن پرده از عین العیانت %~% که تا بینند مر خلق جهانت
# 432 برافکن پرده از دیدار عشاق %~% که با تست این زمان اسرار عشاق
# 433 برافکن پرده ورنه من کنم باز %~% که خواهم گشت در راه تو جانباز
# 434 برافکن پرده ورنه من حقیقت %~% کنم باز و شوم روشن حقیقت
# 435 برافکن پرده و بنمای خورشید %~% که کشتی عاشقان از بهر امید
# 436 برافکن پرده و بنمای رویت %~% که کل افتند اندر خاک کویت
# 437 جمال خویش کن اظهار برخویش %~% مر این پرده کنون بردار از پیش
# 438 جمال خویش کن اظهار ما را %~% بکن در عشق برخوردار ما را
# 439 جمال خویش کن اظهار جانا %~% همی گویم ترا بردار اینجا
# 440 دل عشاق در ذاتت اسیر است %~% رخش مهر است یا بدر منیر است
# 441 دل عشاق افتاده است در خون %~% که تا از پرده کی آئی تو بیرون
# 442 دل عشاق در خونست جانا %~% که وصفت آخرت چونست جانا
# 443 نه چندانست وصلت در دل و جان %~% که بتوان گفت اینجا گاه آسان
# 444 نه چندانست دیدار تو دیدن %~% حقیقت آخر کار تو دیدن
# 445 نه آسانست با تو عشق بازی %~% که بتوانی که با کس عشقبازی
# 446 نه آسانست اینجا دیدن تو %~% بجان میبایدت بخریدن تو
# 447 نه آسانست اینجا عشقت ای یار %~% ولی خواهم که گردم ناپدیدار
# 448 دم وصلت نه کل بینم حقیقت %~% که میبینم من اینجاگه حقیقت
# 449 دمی وصلی ز کل بخشم در اینجا %~% که بیشک ناشده وصلم در اینجا
# 450 دمی وصلی ز کل بخشم عیانم %~% که کرده همچو این گفتار جانم
# 451 دمی وصلی ز کل بخشم تو جان را %~% که پنهان کردم اندر تو عیان را
# 452 وصال کل مرا میباید و بس %~% که تا کارم یقین بگشاید و بس
# 453 وصال کل مرا میباید ای یار %~% که این پرده براندازم بیکبار
# 454 وصال کل مرا میباید ای دوست %~% که یکباره بسوزانم رگ و پوست
# 455 وصال کل مرا میباید ای جان %~% که گرداند مرا دیدار اعیان
# 456 وصال کل دهم تا جان فشانم %~% حقیقت چون در این دو جان فشانم
# 457 دوعالم منتظر از بهر منصور %~% نظر کرده بلطف و قهر منصور
# 458 دو عالم منتظر اندر وصالم %~% که چون باشد بآخر عین حالم
# 459 دو عالم منتظر در عین رازم %~% که تا جان و جهان چون بر تو بازم
# 460 دو عالم منتظر در حضرت تو %~% مرا بینند اندر قربت تو
# 461 دو عالم از توحیران مانده امروز %~% همه درگریه و من در چنین سوز
# 462 ز سوز عشق من عالم بسوزان %~% وجود عالم و آدم بسوزان
# 463 ز سوز عشق تو میسوختم هان %~% چنین مر آتشی افروختم جان
# 464 همی گویم ترا تو راز دانی %~% یقین شاید که از خود بازدانی
# 465 ز وصفت ماندهام حیران در اینجا %~% فلک در ذات ما گردان در اینجا
# 466 ز وصفت ماندهام حیران و سرمست %~% اناالحق میزند در بود تو دست
# 467 ز وصفت ماندهام حیران و افکار %~% همی گویم عیانت بر سر دار
# 468 ز وصفت ماندهام حیران و مجروح %~% دمادم میدهی تو قوت روح
# 469 ز وصفت ماندهام غمگین در اینجا %~% که میبینم چنین تمکین در اینجا
# 470 ز وصفت ماندهام در ناتوانی %~% که خواهی کردنم در عشق فانی
# 471 ز وصفت ماندهام اندر بلا من %~% که میخواهم که بینم کل لقا من
# 472 ز وصفت ماندهام درخویش امروز %~% تو پرده کرده در خویش امروز
# 473 ابا خورشید دارم آشنائی %~% توی خورشید و من در روشنائی
# 474 توئی خورشید کل بنموده رخسار %~% درین بود وجودم گشت اظهار
# 475 توئی خورشید در عین الیقینم %~% بجز روی تو درعالم نه بینم
# 476 توئی خورشید ومن عین صفاتت %~% دمادم میکنم من وصف ذاتت
# 477 توئی خورشید و من مانند ذرات %~% دمادم میکنم تقریر آیات
# 478 توئی خورشید پنهان گشته در دل %~% حقیقت تخم بودت کشته در دل
# 479 تو خورشیدی میان جان عشاق %~% یقین پیدا و هم پنهان عشاق
# 480 توئی خورشید و من خاک ره تو %~% حقیقت هستم ای جان آگه تو
# 481 تو خورشیدی و من ذاتم حقیقت %~% که میبینم در اینجا دید دیدت
# 482 تو خورشیدی و من راز نهانت %~% ز نورت میکنم شرح و بیانت
# 483 توخورشیدی چگویم من درین راز %~% تو میآئی و دیگر میشوی باز
# 484 تو خورشیدی که بودت آشکار است %~% عیان تو تمامت در نظار است
# 485 تو خورشیدی که درآئینه هستی %~% هر آیینه در آیینه تو هستی
# 486 در این آیینه منصور است نوری %~% در این آیت به بین عین حضوری
# 487 در این آیینه پیدائی همیشه %~% دگر آیینه بنمائی همیشه
# 488 در این آیینه دیده عکس رویت %~% هر آئینه شدم در گفت و گویت
# 489 در این آیینه دیدم من جمالت %~% شدم گویا من از شوق وصالت
# 490 در این آیینه دیدستم ترا من %~% که آیینه زنور تست روشن
# 491 در این آیینه چون شمعی فروزان %~% تو این آیینه اینجا گه بسوزان
# 492 در این آیینه گفتستی اناالحق %~% هر آئینه چو خود دیدی تو مطلق
# 493 در این آیینه هر آیینه دانی %~% که بنمائی همه راز نهانی
# 494 در این آیینه بنمودی جمالت %~% ربودی جان منصور جلالت
# 495 در این آیینه پیدائی و پنهان %~% نمائی هر زمان راز دگر بیان
# 496 در این آیینه ذاتی آشکاره %~% هر آیینه جمال خود نظاره
# 497 کنی در آینه خود را نگاهی %~% ندارد کس در این آیینه راهی
# 498 که پیدا جمالت را به بیند %~% یقین عکس جلالت را به بیند
# 499 دل پاکیزه میباید درین سر %~% که بیند ذاتت از آیینه ظاهر
# 500 دل پاکیزه میباید درین راز %~% که تا بیند رخت در آینه باز
# 501 دلی پاکیزه میباید حقیقت %~% که در آیینه بیند دید دیدت
# 502 دل پاکیزه باید بر سر دار %~% که کل ز آیینه بیند روی دلدار
# 503 هر آیینه تو در منصور نوری %~% حقیقت بیشکی ذوق حضوری
# 504 هر آئینه تو در منصور رازی %~% که با خود میکنی این عشقبازی
# 505 هر آئینه تو در منصور هستی %~% بت منصور در اینجا شکستی
# 506 هر آئینه تو در منصور جانی %~% ابا او گفته راز نهانی
# 507 هر آیینه ترا بینم در اینجا %~% بجز تو هیچ نگزینم در اینجا
# 508 هر آئینه بریدی دستم ای دوست %~% ز بوی خویش کردی مستم ای دوست
# 509 هر آینه اناالحق میزنی خویش %~% حجابت بر گرفته دوست از پیش
# 510 هر آیینه جلالت باز دیدم %~% در اینجا گه جمالت باز دیدم
# 511 هر آیینه عیانی در نمودم %~% درین روی جهانی در نمودم
# 512 هر آیینه جمالت بی نشان است %~% در آیینه چنین شرح و بیانست
# 513 هر آیینه توئی و می ندانند %~% فتاده در دوئی و میندانند
# 514 هر آیینه توئی ای صاحب راز %~% اناالحق گفته اندر آینه باز
# 515 در این آیینه گفتستی اناالحق %~% تو حقی گفته اسرار مطلق
# 516 از این آیینه گفتستی تو اسرار %~% چرا کز ذات خود هستی خبردار
# 517 از این آیینه دیدستی تو خود باز %~% همی گوئی یقین از نیک و بد باز
# 518 درین آیینه دیدستی سراسر %~% از آن در عشق پیوستی سراسر
# 519 بدو نیک تو یکسانست با تو %~% مرا این سان نه آسانست با تو
# 520 تو هر کس را که میخوانی بخوانی %~% منم بنده بکن آنچه تودانی
# 521 نه برگردد ز تو منصور حلاج %~% گرش اینجا کنی از تیر آماج
# 522 نه برگردد ز تو تا عین آتش %~% ترا بیند ترا داند همه خوش
# 523 نه برگردد ز قهر و کینه تو %~% که منصور است کل دیرینه تو
# 524 نه برگردد ز تو ای شاه اینجا %~% تو کردستی ورا آگاه اینجا
# 525 چو آگاهی منصور از تو باشد %~% چرا اینجایگه دور از تو باشد
# 526 چو آگاهی منصور است از تو %~% از آن در جمله مشهور است از تو
# 527 چو آگاهی آگاهی است ما را %~% حقیقت از تو مر شاهی است ما را
# 528 تو شاهی من گدای درگه تو %~% ز عجز افتاده بر خاک ره تو
# 529 تو شاهی جملگی اینجا گدایند %~% ترا بینان ز دیدت آشنایند
# 530 تو شاهی و تمامت بنده تو %~% ببوی عشق اینجا زنده تو
# 531 تو شاهی جمله اینجا در گدائی %~% ترا خواهند و با تو آشنائی
# 532 تو شاهی در حقیقت من گدایم %~% که بادید تو اینجا آشنایم
# 533 تو شاهی در حقیقت بنده خود %~% بنور خویش کن تا بنده خود
# 534 تو شاهی بنده را بنواز امروز %~% حقیقت کن ورا امروز پیروز
# 535 تو شاهی بنده را بنواز از خود %~% فنا گردان ورا از نیک و از بد
# 536 تو شاهی بنده را بنواز ای شاه %~% تو برگیرش کنون ازخاک این راه
# 537 خبر دارم که در آیینه جانی %~% نمائی مر مرا راز نهانی
# 538 از اول تا بآخر من تو دیدم %~% تو گردان جان ز دیدم ناپدیدم
# 539 از اول تا بآخر نیست جز تو %~% حقیقت جمله ظاهر نیست جز تو
# 540 از اول تا بآخر ذات پاکی %~% نموده روی در ذرات خاکی
# 541 از اول تا بآخر تو یکیئی %~% از آن بودی از آن یک بیشکیئی
# 542 از اول تا بآخر دیدمت باز %~% ز چه از دیدنت انجام و آغاز
# 543 ز آغازت خبر اینجا که دارد %~% کسی اسرار عشقت پای دارد
# 544 ز آغازت خبر او یافت اینجا %~% که شد در بودت اینجاگاه یکتا
# 545 ز آغازت خبر او یافت از بود %~% که شد دید تو کلی گفت معبود
# 546 ز آغاز تو هستم باخبر من %~% یکی بوده است دارم این نظر من
# 547 ز آغاز تو و انجامت اینجا %~% خبردارم بخورده جامت اینجا
# 548 منم جام تو خورده تا بدانی %~% دریده هفت پرده تا بدانی
# 549 منم جام تو خورده در حقیقت %~% ز مستی دم زده اندر شریعت
# 550 منم از جام تومست جلالت %~% نظر دارم درین عین وصالت
# 551 منم خورده ز دست تو یقین جام %~% ز رویت دیدهام آغاز و انجام
# 552 منم بیهوش با هوش اوفتاده %~% بحکم و رأی تو گردن نهاده
# 553 اگر مستم یقین جام تو خوردم %~% غم عشق از سرانجام تو خوردم
# 554 اگر مستم تو هشیارم کنی باز %~% تمامی در درون ناز خود راز
# 555 اگر مستم مرا هشیار گردان %~% ز خواب مستیم بیدار گردان
# 556 اگرمستم من از دست تو مستم %~% حقیقت کشته عهد الستم
# 557 اگر مستم من از دیدار رویت %~% از آن افتادهام در گفت و گویت
# 558 اگر مستم من از دیدارت اینجا %~% دمادم گویمت اسرارت اینجا
# 559 اگر مستم من از دیدارت ای جان %~% بمستی گفتهام اسرارت ای جان
# 560 بمستی راز تو من فاش گفتم %~% به پیش رند و هر اوباش گفتم
# 561 بحق رازت در اینجا گفتهام من %~% در اسرارت اینجا سفتهام من
# 562 بمستی گفتم اسرار تو ای دوست %~% حقیقت بر سر دار تو ای دوست
# 563 بمستی گفتم اسرار تو با خاص %~% ز تو میخواهم اینجاگاه اخلاص
# 564 بمستی گفتم اسرار تو با عام %~% همی خواهم ز انعام تو با عام
# 565 وگرنه میکنم مستی در اینجا %~% حقیقت میکنم هستی در اینجا
# 566 بمستی گفتم اسرارت حقیقت %~% منم هم مست و هشیارت حقیقت
# 567 اگر کامم دهی اینجا بآخر %~% کنی در بود خود پیدا بآخر
# 568 وگرنه میکنم مستی در اینجا %~% حقیقت میکنم مستی در اینجا
# 569 چنان مستم ز دیدارت که دانی %~% مرا میبایدم کز من رهانی
# 570 ز دست عقل اینجا من اسیرم %~% فرو ماندم درین غوغا بمیرم
# 571 چنان ازدست عقل افتادم از پای %~% که از عشقم گرفتار اندر اینجای
# 572 اگر من مست و هشیارم همیشه %~% در اینجا گه ترا یارم همیشه
# 573 ز مستی عقل میراند دمادم %~% خلافم عقل میداند دمادم
# 574 خلاف عقل خواهم خورد از این می %~% که گردم محو کلی من زلاشیی
# 575 خلاف عقل خواهم خورد از این جام %~% که میبینم بقای خود سرانجام
# 576 بده ساقی دگر جامی بمنصور %~% که حق گوید ز حق تا نفخه صور
# 577 بده جامی دگر تا مست گردم %~% برانم عقل و دیگر مست گردم
# 578 بده جام دگر ساقی بدرویش %~% مهل چیزی بده باقی بدرویش
# 579 بده ساقی دگر جامی کهمستم %~% بت خود را در این مستی شکستم
# 580 بده جامی دگر تا گویمت راز %~% بگویم رازت اینجا جمله سرباز
# 581 بده جامی دگر در دست ازصاف %~% که الحق ما زدیم از قاف تا قاف
# 582 بده جامی که در عین الیقینم %~% بجز تو هیچ در عالم نه بینم
# 583 بده جامی که خواهد سوخت جانم %~% نمایم راز با کل از نهانم
# 584 بده جامی که ذات لامکانی %~% مرا امروز کلی در عیانی
# 585 بده جامی که منصور است خسته %~% بجز تو دست ازعالم بشسته
# 586 بده جامی که منصور است بیچون %~% ترا وی بیند اینجا بیچه و چون
# 587 بده جامی که مستم ای یگانه %~% ترا بینم که هستی جاودانه
# 588 بده جامی دگر ساقی بمنصور %~% که تا کل دردمد در جملگی صور
# 589 بده جامی دگر تا جان دهم باز %~% بجان خویشتن منت نهم باز
# 590 بده جامی دگر کاندر فنائیم %~% در آن جامت دگر مستی نمائیم
# 591 درین مستی بده کامم در اینجا %~% برافکن صورت و نامم در اینجا
# 592 درین مستی نه بینم هیچ نبود %~% جهان بر چشم من جز هیچ نبود
# 593 ترا بینم در اینجا یار دلخواه %~% اگر خواهی تو از من جان و دل خواه
# 594 همه اینجا فدای خاک کویت %~% سرم گردان درین میدان چو گویت
# 595 دلم خون گشت ای ساقی اسرار %~% بده جامی ز مشتاقی اسرار
# 596 که درجانست از تو های و هویم %~% درون جانی و در آرزویم
# 597 که بنمائی جمال خود تمامت %~% که تا بینند این شور وقیامت
# 598 هوالله میندانم بیش از این من %~% هوالله گفتهام کل پیش از اینمن
# 599 حقیقت ای جنید کامران تو %~% بیاب اسرار ما کلی روان تو
# 600 حقیقت ای جنید پاک دیدی %~% مر این اسرارها کز من شنیدی
# 601 چگونه سر توحیدش نخوانم %~% نظرداری تو در شرح و بیانم
# 602 چنین توحید باید گفت او را %~% که تا باشد حقیقت مر نکو را
# 603 چنین توحید باید گفت اینجا %~% که مغز از پوست کردم باز زیبا
# 604 چنین توحید باید گفت مشتاق %~% که تاگردد حقیقت در عیان طاق
# 605 زهی توحید ما با یار بیچون %~% که بنمودستم از دیدار بی چون
# 606 زهی توحید ما با شاه جمله %~% کزو هستیم یقین آگاه جمله
# 607 زهی توحید ما با جان جانها %~% زهی معنی دو صد شرح و بیانها
# 608 اگر ره برده در پرده راز %~% نقاب از صورت و معنی برانداز
# 609 برافکن این زمانت روح از رخ %~% که آرد لحظه لحظه عین پاسخ
# 610 چه گویم شرح این اسرار دیگر %~% که ما را عشق بازی بار دیگر
# 611 نمود واصل این هر دو جهانست %~% مرا از گفت بی نام و نشان است
# 612 چنان شادم که در دنیای غدار %~% نمیآیم من از شادی پدیدار
# 613 ز دامم آخر است اینجا رهائی %~% که دیدم کل جهان عین خدائی
# 614 کنون وقت وصال و شادمانی %~% که جانان دیدهام در زندگانی
# 615 مرا از زندگانی حاصل این است %~% که درجان و دلم عین الیقین است
# 616 رسیدم در بر حق الیقین باز %~% بدیدم اولین و آخرین باز
# 617 چو اول یافتم اسرار آخر %~% مرا آن باشد اینجا گاه ظاهر
# 618 مرا مقصود از این بد سر اسرار %~% که هیلاجم نمود اینجا دگر باز
# 619 کنون چون از رخ او وصل دیدم %~% مر او رادر میانه اصل دیدم
# 620 وصال ما کنون در گفت اویست %~% که بیشک اوست کاندر گفتگویست
# 621 حقیقت هر که او الله بیند %~% تمامت نور الاالله بیند
# 622 هر آنکو جست اینجا دید رویش %~% اگر باشد چو من در خاک کویش
# 623 حقیقت حق در اینست ای برادر %~% که آخر در یقین است ای برادر
# 624 که حق بنمود اول عشق دیدار %~% در آخر گشت او هم ناپدیدار
# 625 کلاه عشق جانان داد هرکس %~% همو قدر کله میداند و بس
# 626 کلاه فقر هر کس را که دادند %~% در معنی بروی او گشادند
# 627 کلاه فقر پنداری تو بازیست %~% کله هر کس بیابد سر ببازیست
# 628 سر و جان اندرین ره همچو عطار %~% کلاه آنگه ترا بخشد عیان یار
# 629 کنون وقت سر است کامد کلاهم %~% که میباید شدن در نزد شاهم
# 630 کله داریم اکنون از سرباز %~% کجا باشیم اینجا همسر راز
# 631 سر ما بهر پای جان جانست %~% که در این سرکشی راز نهان است
# 632 سر ما بهر خاک رهگذار است %~% که دنیا نزد ما چون رهگذار است
# 633 چه باشد جان و سر تا در کف دوست %~% کنم کین خود نباشد لایق دوست
# 634 نمود عشق جانان چون نمودم %~% زیان اینجایگه شد جمله سودم
# 635 الا تاچند سرگردان شوی تو %~% چو چرخ از هر صفت گردانشوی تو
# 636 طلبکاری دلا اینجا طلبکار %~% میان عاشقان صاحب اسرار
# 637 کنون وقتست تا گوهر فشانی %~% بجای خاک ره عنبر فشانی
# 638 فراقت رفت و وصل آمد پدیدار %~% چو فرعت رفت اصل آمد پدیدار
# 639 چو مقصود تو اصل است از میانه %~% از اینجا یاب وصل جاودانه
# 640 ترا اکنون چو در وصل است امید %~% چو ذره بودی و گشتی تو خورشید
# 641 چنانت عشق بنموده است دیدار %~% که خواهی گشت کلی ناپدیدار
# 642 فنا خواهی بدن یک دم بقابین %~% تو از پیش فنا عین بقا ین
# 643 ترا اصل از فنا بد تا بدانی %~% فنا اصل بقا بد تا بدانی
# 644 حقیقت نیست بودی هست گشتی %~% سوی ذرات عالم بر گذشتی
# 645 بدیدی آنچه کس نادید اینجا %~% شنیدی آنچه کس نشنید اینجا
# 646 فراغت جوی اکنون با قناعت %~% که چیزی نیست خوشتر از قناعت
# 647 بکنج خلوت ار شادان نشینی %~% جمال یار بیهمتا به بینی
# 648 مرا این زندگی با معنی افتاد %~% ابا نفسم حقیقت دعوی افتاد
# 649 چنانم نفس کافر شد مسلمان %~% که چیزی می نه بیند جز که جانان
# 650 چنان اینجا عیان یار دارد %~% که گویی او همه دیدار دارد
# 651 حقیقت در حقیقت راه برده است %~% ره خود را بنزد شاه برده است
# 652 بجز شه هیچکس او را ندید او %~% اباشه گفت و هم از شه شنید او
# 653 چو جایش داد نزد خویشتن شاه %~% از آن پیوسته آگاهست از شاه
# 654 نباشد هیچ خوشتر از معانی %~% که معین بهتر است از زندگانی
# 655 کمالش آخر آمد به ز اول %~% ولی آگاه میباشد معطل
# 656 بنزد شاه دارد چون کمالش %~% هم از شاهست دیدار وصالش
# 657 حقیقت گشت اینجا گه زبونم %~% من او دانم در اینجا گه که چونم
# 658 چو وقت اینست ای دل در حقیقت %~% که بسپردی به کل راه شریعت
# 659 مرو بیرون ز شرع اینجا زمانی %~% همی پرداز از وی داستانی
# 660 چوداری وصل شاه اینجا چه جوئی %~% چو او با تست دیگر می چه جوئی
# 661 ترا افتاد اگر افتاد کاری %~% که کس را از تو بر دل نیست باری
# 662 ندیدی غمخور کس در جهان تو %~% از آنی در همه عالم نهان تو
# 663 حقیقت غم خورت اینجای یار است %~% ترا با دیگران اکنون چه کار است
# 664 کنون در عین خلوت باش هشیار %~% مکن مستی بدل میباش هشیار
# 665 بنور شرع جان خود برافروز %~% ز نور عشق خوش میساز و میسوز
# 666 دمادم راز جانان گوی اینجا %~% که بردستی حقیقت گوی اینجا
# 667 فراقت شد وصالت آخر کار %~% حقیقت برده میخواهد بیکبار
# 668 فکندن با جمالش باز بینی %~% شوی تو از میان و راز بینی
# 669 ابی صورت تو باشی در خدائی %~% ازین گفتارها می با خودآئی
# 670 ترا امروز بخت و شادکامی %~% که از جانان توئی با شادکامی
# 671 بر آنکامت چو یارت هست در بر %~% ازین در گاه تو یک ذره مگذر
# 672 بروی دوست هان خرسند میباش %~% درین صورت ابی پیوند میباش
# 673 چنان کاول ز بیرون مرده بودی %~% رهی کاول بجانان برده بودی
# 674 همان ره جوی وز آن ره می مشو دور %~% که این راهست راه عشق منصور
# 675 ترا منصور کرد اینجا هدایت %~% به بخشیدت به کل عین سعادت
# 676 همه منصور داری در جهان تو %~% گذشته بیشک از کون و مکان تو
# 677 چو آخر این چنین خواهد بدن کار %~% میان اهل دل هان گام بردار
# 678 دمادم از وصالش خرمی کن %~% ابا ذرات عالم همدمی کن
# 679 دو روزی کاندرین دار فنائی %~% مکن هم از جلیسانت جدائی
# 680 همه از یار دان و غیر بگذار %~% پس آنگه کعبه را بادیر بگذار
# 681 وصال کعبه چون داری در اینجا %~% ترادادند ره در کعبه تنها
# 682 حقیقت دوستان را خوان تو در پیش %~% مکن دوری از ایشان و بیندیش
# 683 اگر صد قرن یابی زندگانی %~% یقین مر مردنت چاره ندانی
# 684 بباید مرد آخر در وجودت %~% که در مردن بیابی بود بودت
# 685 چو مرده زنده باشی در جهان تو %~% حقیقت یادگیر این رایگان تو
# 686 بمیر و زنده شو در هر دو عالم %~% که باشد باز گشتت سوی آن دم
# 687 چو آن ره کامدستی باز گردی %~% در آن دم نیز صاحب راز گردی
# 688 حقیقت این بوداکنون تو بشنو %~% بگفتار من ای دلدار بگرو
# 689 خوشا آنکس که این دریافت آخر %~% بسوی جان جان بشتافت آخر
# 690 اگر با عشق میری در بر دوست %~% برون آری از اینجامغز با پوست
# 691 تو مغزی لیک اندر پوست ماندی %~% ابی دیدار عشق دوست ماندی
# 692 برون شو یک زمان از پوست با خود %~% که تا فارغ شوی از نیک و از بد
# 693 سلوک اول اینست ار بدانی %~% که میری زین بلاد و زندگانی
# 694 ترا این صورت اینجا هیچ آمد %~% که صورت بیشکی پرپیچ آمد
# 695 ندارد مر بقا اینجا چه صورت %~% از آن دنیاست دائم پر کدورت
# 696 ز دنیا این بست گر باز دانی %~% که از هر نوع اینجا راز دانی
# 697 حقیقت جمله دنیا چون پل آمد %~% از آن پرشور و گفت و غلغل آمد
# 698 ز دنیا بهترین علم است دریاب %~% ز مغز علم معنی راز دریاب
# 699 چو علم آموختی دل کن برخود %~% در او یابی بآخر راهبر خود
# 700 چو برخوانی ز علم و حکمت و راز %~% که یابی رشته گم کرده را باز
# 701 مخوان جز علم چیزی هان تو زنهار %~% ترا کردم کنون اینجا خبردار
# 702 دم آخر بدانی آنچه گفتم %~% که از پیر حقیقت این شنفتم
# 703 خدا از علم ذاتی یافت اینجا %~% درون از علم کل میکن مصفا
# 704 چه به از علم جوئی تا بخوانی %~% که در علمست کل راز نهانی
# 705 چه به از علم خاصه علم تفسیر %~% که در یکی کنی اسرار تقریر
# 706 حقیقت علم قرآن خوان و رهبر %~% که قرآنست اینجا گاه رهبر
# 707 بجز قرآن نمیبینم دوایت %~% که قرآنست اینجا رهنمایت
# 708 بجز قرآن که بنماید ره اینجا %~% که قرآنست از جان آگه اینجا
# 709 ز سر جان جان معنی قرآن %~% بدان آنگاه میکن راه در جان
# 710 چو شد مکشوف بر تو راز او فاش %~% بدانی بیشکی در عشق نقاش
# 711 ز دیده ور به بینی این بدانی %~% که قرآنست سر لامکانی
# 712 همه مردان ز قرآن راز دیدند %~% ز قرآن جان جان را باز دیدند
# 713 چه به زین جوی ای نادیده اسرار %~% ز صورت درگذر و از ریش و دستار
# 714 طلب کن آنچه گم کردی حقیقت %~% ز قرآن باز بین آن در شریعت
# 715 دلا چون سر قرآن یافتستی %~% ز قرآن باز جانان یافتستی
PageV01P29
# 1 دلا قرآن نمودت جان جانان %~% بگفتت رازها در عین اعیان
# 2 دلا واصل ز قرآنی بمانده %~% بیک ره دست خود از جان فشانده
# 3 دلا واصل ز قرآنی و ذرات %~% که مکشوفست بر توکل آیات
# 4 دلا واصل ز قرآنی در آخر %~% که راز دوست میدانی در آخر
# 5 ترا معنی قرآن رخ نموده است %~% ترا هر لحظه صد پاسخ نموده است
# 6 یقین چون بیگمانی از رخ یار %~% همین میخوان که اینست پاسخ یار
# 7 چه گوئی وصف او چون میندانی %~% وگر قرآن چگونه وصف خوانی
# 8 تمامت کاملان راه دیده %~% که اینجا گاه الحق شاه دیده
# 9 چو در قرآن نظر کردند اینجا %~% بخواندند و خبر کردند اینجا
# 10 همه ذرات را از سر آیات %~% که در آخر شما را هست در ذات
# 11 همه گفتند سر ذات با تو %~% که اینجا گه یقین خود اوست با تو
# 12 ترا اسرار چون حبل الورید است %~% در این آیینه جانانت بدیده است
# 13 در این آیینه نزدیکست دلدار %~% ولیکن می نه اینجا خبردار
# 14 در این آیینه او باتست بنگر %~% درین منزل یقین راهست بنگر
# 15 ابا تو یار اینجا در میانست %~% ولیکن آشکارا نی نهانست
# 16 ابا تو یار تو اینجا ندیده %~% دمادم گویدت بگشای دیده
# 17 ابا تو یار اینجا آشنا شد %~% توئی بیگانه و او آشنا شد
# 18 ندیدی آنچه کام جسم و جان بود %~% که دلدارت در اینجا گه عیان بود
# 19 عیان بد یار ما را در نهانی %~% گشاد آخر در اینجا در نهانی
# 20 دمادم میگشاید بند از بند %~% اباتست و تو اورا خویش و پیوند
# 21 زاو تا تو رهی بسیار خود نیست %~% دوئی بینی وگرنه ذات یکی است
# 22 ز یکی بازدان او را تو درخویش %~% حجابت صورتست اینجای در پیش
# 23 وگرنه هیچ پنهان نیست در تو %~% یقین پیدا و کل یکیست درتو
# 24 ز قرآنی خبردار و ز معنی %~% ز دنیائی خبردار و زعقبی
# 25 همه با تو دلا تو هیچ داری %~% که این نقش صور پرپیچ داری
# 26 چه خواهی کرد با این صورت خود %~% که او اینجا نماید نیک یابد
# 27 از این صورت ترا کی درگشاید %~% ترامعشوق اینجا کی نماید
# 28 درین گرداب صورت دل نماندی %~% بحسرت پای اندر گل نماندی
# 29 ترا ای دل سخن بسیار مانده است %~% در آخر نقطه در پرگار مانده است
# 30 سخن از کشف و اسرار است ای دوست %~% که تا کلی برون آئی تو از پوست
# 31 مرا مقصود اینست آخر کار %~% که نی نقطه بمانده است ونه پرگار
# 32 بجز جانان همه اینجا هبادان %~% یقین خویشتن اندر فنا دان
# 33 بقا اندر فنا دیده است عطار %~% اگرچه در فنا آید یقین باز
# 34 فنا اندر بقا و دید جانان %~% ترا این درد و آنگه عین درمان
# 35 فنا دیدم بقای جاودانی %~% بقا اندر فنا و زندگانی
# 36 فنا جوی آخر کار و بقا یاب %~% در این عین فنا دید بقا یاب
PageV01P30
# 1 بزرگی گفته است این سر مرا باز %~% بگویم بیشکی اینجا ترا باز
# 2 چنین گفت آن بزرگ صاحب اسرار %~% که صورت در فنا آمد پدیدار
# 3 حقیقت اصل کل اینجا فنا بود %~% فنا میدان که کل دید خدا بود
# 4 اگر دید خدا خواهی که بینی %~% فنا میبین اگر صاحب یقینی
# 5 حقیقت بود خود دیدم فنا من %~% فنا دیدم رسیدم در بقا من
# 6 بقا چون آخر کار است این راز %~% مبین این صورت و معنی بینداز
# 7 فنا چون کل شیئی هالک آمد %~% فنا اینجای راه سالک آمد
# 8 اگر سالک فنای خود بداند %~% شود واصل بقای خود بداند
# 9 سلوک تو در اینجا گه نمود است %~% فنا شو زانکه اینت بود بود است
# 10 اگر ز اینجا زنی دم در فنایت %~% شود دم کل بمانی در بقایت
# 11 بقای تو فنای آخر اینست %~% خدا خواهی شدن کل آخر این است
# 12 تو خواهی شد فنا در آخر کار %~% تو خواهی بد خدا در آخر کار
# 13 چو این صورت رود کل از میانه %~% بیابی کل بقای جاودانه
# 14 خداگردی چو صورت رفت از بر %~% زهر وصفی که خواهم کرد رهبر
# 15 تو این دم مانده اندر صور باز %~% نمانده بر سر این رهگذر باز
# 16 حقیقت بود دنیا رهگذار است %~% ترا با صورت دنیا چه کار است
# 17 یقین صورت ز باد و آب و آتش %~% درین خاکست آتش مانده سرکش
# 18 ترا تا آتش کبر است در سر %~% نخواهی یافت این صورت تو در سر
# 19 ترا تا باد پندار است اینجا %~% کجا جانت خبردار است اینجا
# 20 ترا تا آب اینجا گه روانست %~% ترا ذوقی ز روحت در روانست
# 21 تراتا خاک باشد روشنائی %~% نخواهی یافت درعین خدائی
# 22 بکش این آتش طبع و هوایت %~% مجو از یار در اینجا بقایت
# 23 مریز اینجایگه آب رخ دوست %~% اگرچه خاکی آمد مغز در پوست
# 24 میان هر چهاری باز مانده %~% توی رازی و اندر راز مانده
# 25 چهارت دشمن اینجا در کمین است %~% حقیقت جان بدیشان پیش بینست
# 26 ز جان گر ره بری در سوی جانان %~% بمانی زنده دل در کوی جانان
# 27 ز جان گر رهبری در سوی اول %~% نمانی تو در اینجا گه معطل
# 28 ز جان گر رهبری در حضرت یار %~% ترا آن جان جان آید خریدار
# 29 ز جان گر رهبری در جزو و در کل %~% برون آئی تو از پندار و از دل
# 30 ولیکن چون کنم تو میندانی %~% وگر دانی عجب حیران بمانی
# 31 ترا این کار گه چون ساختستند %~% وزین هر چار چون پرداختستند
# 32 تو اندر این چهاری مانده سرمست %~% نمیدانی که این صورت که پیوست
# 33 ره تو دور و تو اندر سر راه %~% بمانده باز اینجا در بن چاه
# 34 رهت دور است و تو اینجا اسیری %~% که خواهد کردت اینجا دستگیری
# 35 ز من زادی تو اینجا گه بصورت %~% نماندستی در اینجا در کدورت
# 36 حضورت باید و اسرار دیدن %~% پس آنگاهی رخ دلدار دیدن
# 37 حضور ار آوری اینجا بکف تو %~% زنی تیر مرادی بر هدف تو
# 38 حضور اینجا طلب در عین طاعت %~% پس آنگه بین تو از عین عنایت
# 39 اگرچه شرح بسیارت بگویم %~% دوای دردت اینجا گه بجویم
# 40 اگرچه درد عشقت بی دوایست %~% دوایم عاقبت بیشک بقایست
# 41 دوائی جوی اینجا در فناتو %~% که بعد از مرگ یابی آن لقا تو
# 42 تو پیش از مرگ چوی اینجا دوا را %~% طلب میکن ز دیدار آن بقا را
# 43 بقا گر بیشتر داری بدانی %~% که جاناراضیست این زندگانی
# 44 اگر خواهی که بینی رهنمایت %~% حقیقت آنست اینجا گه بقایت
# 45 بقای توست جانت کز فنا نیست %~% ازین حبس وز زندانش رها نیست
# 46 در آخر باز بین و راز بنگر %~% چو شمعی سوز و میساز و بنه سر
# 47 بسوز ای همچو شمعی در فنا شو %~% برانداز این صور سر خداشو
# 48 چه میدانی تو ای دل تا چه چیزی %~% نکو بنگر که بس چیز عزیزی
# 49 همه باتست این اسرار بیچون %~% که اینجامانده در خاک و در خون
# 50 در آخر خاک آمد چون ترا هم %~% سزد گر دمبدم سازی تو ماتم
# 51 در آخرجای تو در شیب خاکست %~% دلامیدان که کاری صعبناک است
# 52 در آخر ازل خود بازدان تو %~% ز پیش از رفتن خود باز دان تو
# 53 در آخر اول است و آخر اینجاست %~% حقیقت باطنست و ظاهر اینجاست
# 54 نمیدانم گه این سر با که گویم %~% ابا که این زمان این راز گویم
# 55 که میداند صفات او تمامت %~% که بگرفتست غوغای قیامت
# 56 که میداند که تا خود راز چونست %~% همی انجام با آغاز چونست
# 57 ترا گر ره دهد دلدار اینجا %~% بسوی خود کند پندار اینجا
# 58 دو روزی کاندرین عالم تو باشی %~% بکن جهدی که با تو تو نباشی
# 59 از آن ماندی بدام خود گرفتار %~% که ماندی در سوی صورت به پندار
# 60 ترا تا هستی و پندار باشد %~% کجاجان تو برخوردار باشد
# 61 ز نور عشق تادر ظلمت تن %~% گرفتاری تو گوئی ما و یا من
# 62 ز ما و من نه بینی هیچ اینجا %~% مده دستار صورت پیچ اینجا
# 63 ببوی عشق جانت زنده گردان %~% چوخورشیدی دلت تابنده گردان
# 64 ترا تا عشق ننماید رخ خویش %~% حجاب اینجا کجا برخیزد از پیش
# 65 حجاب عقل صورت دان تو ای دل %~% که صورت هست و عقلت مانده غافل
# 66 ولیکن جان بود هم یار معنی %~% که اوست اینجای برخوردار معنی
# 67 یقین عشق است اسرار دو عالم %~% کزو منصور زد اینجایگه دم
# 68 حقیقت عشق را منصور زیبا است %~% بدو پیدا همه اسرار پیداست
# 69 ورا این سر شد اینجا آشکاره %~% ولی کردندش اینجا پاره پاره
# 70 بدید آنکه درینجا گه نهان بود %~% همه پنهان بدند و او عیان بود
# 71 نظر کردند اینجا صاحب راز %~% همه درخود بدید اسرارها باز
# 72 چو در خود دید اینجا روی دلدار %~% ز جان بیگانه شد در کوی دلدار
# 73 چو درخود دید اینجا روی جانان %~% همه دیده ز خود پیدا و پنهان
# 74 حقیقت آمدن رادید رفتن %~% ورا واجب شد اینجا باز گفتن
# 75 چو او از آمدن اینجا خبر داشت %~% یکی را دید و یکی در نظر داشت
# 76 یکی را دید او اندر دوئی گم %~% همه چون قطره بد او عین قلزم
# 77 همه منصور دید و او خدا بود %~% نه از این و نه از آن او جدا بود
# 78 همه خود دید و کس اندر میان نه %~% نه بد او بود اصل جاودانه
# 79 همه خود دید و خود دید و خداوند %~% همه او بود هم ازخویش و پیوند
# 80 از اول تا بآخر ذات خود دید %~% سراسر نفخه آیات خود دید
# 81 چنان خود دید او را دوست اینجا %~% که یکی بوده مغز و پوست اینجا
# 82 همه بود خدائی دید وگرنه %~% بجز او در یکی و پیش و پس نه
# 83 همه اندر یکی دیده خدائی %~% یکی باشد که نبود زو جدائی
# 84 همه اندر فنا دید و بقا هم %~% خدا بود و خدا آمد خدا هم
# 85 چو اندر اصل نطره راهبر شد %~% یکی بد ذاتش و صاحب نظر شد
# 86 چو اصل قطره خود در فنا یافت %~% فنا کل دید و خود کلی فنا یافت
# 87 چو از آغاز و انجام خدائی %~% یکی را دید در جام خدائی
# 88 همه دنیا بر او بود ناچیز %~% چنانکه یافت اینجا گفت آن چیز
# 89 ولیکن شرح این بسیار آمد %~% ازو دیدار با عطار آمد
# 90 چه گویم شرح چون دو رودراز است %~% در این سرها بسی شیب و فراز است
# 91 بسی شرح است درهیلاج بنگر %~% مرو بیرون زخود حلاج بنگر
# 92 تو اندر عشق هیلاج جهانی %~% تو منصوری و حلاج جهانی
# 93 توئی منصور گر ره برده تو %~% چرا چندین چنین در پرده تو
# 94 توی ای غافل اینجا گاه منصور %~% ولی از نزد او افتاده دور
# 95 چرا دوری تو چون نزدیک یاری %~% شدی دیوانه و عقلی نداری
# 96 از آنت نیست عقل ای مانده غافل %~% که همچون او نمیگردی تو واصل
# 97 از آنت این همه تشویش بیش است %~% که چندینت غم دیدار خویش است
# 98 تو چندین غم چرا اینجا خوری تو %~% چه میدانی که آخر بگذری تو
# 99 ترا خواهد بدن اینجا گذرگاه %~% حقیقت هم توئی در خلوت شاه
# 100 ترا از بهر آن اینجا خبر کرد %~% که جز از من همی باید گذر کرد
# 101 ترا اینجا بسی کرد او نمودار %~% مگر کاینجا شوی از خواب بیدار
# 102 تو گر بیدار گردی یک زمان دوست %~% یکی یابی در اینجا مغز با پوست
# 103 ولیکن مغز اینجا کار دارد %~% که او جان تو در تیماردارد
# 104 بجان دانی تو ره اندر بریار %~% ولی در حضرت او نیست دیار
# 105 همه غوغا در اینجایند خاموش %~% شنو این و بکن این جام را نوش
# 106 از اول پوست این جا کن نگاهی %~% که تا پیدا کنی در عشق راهی
# 107 نظر چون کرد اینجا گاه در پوست %~% یقین از جان همی دان کاین همه اوست
# 108 ولی چون رفتی اینجا در سوی دل %~% نظر کن تاکنی مقصود حاصل
# 109 ولی چون دل بدانی بار خانت %~% نظر کن بین بدل راز نهانت
# 110 بدل دیدی و جان دیدی در اینجا %~% دوئی بگذار و بنگر ذات یکتا
# 111 چو اندر ذات یابی راز جانان %~% ز انجامت بدان آغاز جانان
# 112 چو اندر ذات آئی در یکی گم %~% شوی چون قطره در بحر قلزم
# 113 چو تو اندر یکی کردی نظاره %~% صفات جمله بینی پاره پاره
# 114 دوئی پیوستگی مییاب در وی %~% که پیوند است کل با دانش وی
# 115 چو اندر بود خود کردی نگاهت %~% نظر داری چه در ماهی و ماهت
# 116 تمامت آفرینش پیش بینی %~% که باشی چه پس و چه پیش بینی
# 117 همه اندر تو باشد تو نباشی %~% حقیقت در خدائی خویش باشی
# 118 تو باشی لیک این بسیار راز است %~% سفر کن گرچه ره دور و دراز است
# 119 چه گوید هرچه گوید خوب باشد %~% نماید طالب و مطلوب باشد
# 120 خطاب طالب اول یاب آخر %~% یکی بین اولین در سوی آخر
# 121 دوئی چون نیست اینجا آخر کار %~% یکی باشند چه نقطه چه پرگار
# 122 تو پنداری که خود اینجا شوی باز %~% تو اینجا میروی و میروی باز
# 123 تو آنجائی و آگاهی نداری %~% گدائی میکنی شاهی نداری
# 124 توئی شهزاده اینجا در گدائی %~% فتادستی و زرقی مینمائی
# 125 توئی شهزاده لیک از نسل آدم %~% که آدم هست اسرار دو عالم
# 126 ره خود گرچه گم هم خویش کردی %~% از آن جان و دلت باریش کردی
# 127 اگرچه آدم او را یافت اینجا %~% ولیکن در قفس او ماند تنها
# 128 حقیقت مرغ باغ لامکان بود %~% که معنی و صور هم جانجان بود
# 129 حقیقت بود صافی اندرین راه %~% از آن مقبول آمد در بر شاه
# 130 چو صافی شد مر او را صاف دادند %~% بهشت نقد در پیشش نهادند
# 131 از آن او را بود اینجاچنین صاف %~% که بیشک پاک شد در حضرت او صاف
# 132 چو او را جوهر جان وجودش %~% یکی شد جملگی کرده سجودش
# 133 حقیقت جوهر او بود بیچون %~% که اینجا صورت آمد بی چه و چون
# 134 چو اصل او ز ذات اندر مکان خاست %~% از آن این شورو افغان در جهان خاست
# 135 چراغی بود آدم از تجلا %~% فکنده پرتوی در عین دنیا
# 136 از آن پرتو که از اعلا نمودار %~% شد از اسفل یقین آمد پدیدار
# 137 از آن پرتو که او را بود آنجا %~% حقیقت یافت هم معبود هم آنجا
# 138 کرا برگویم این سر نهانی %~% نمیبینم یکی ای دل تو دانی
# 139 دلا باتست گفتارم در اینجا %~% که میدانی تو اسرارم در اینجا
# 140 دلا با تست گفتارم سراسر %~% همی داری یقین از من تو باور
# 141 در اینجاچون منم باتو یقین باز %~% ابا هم آمدستم صاحب راز
# 142 منم باتو تو با من هم جلیسی %~% چرا درمانده در نفس خسیسی
# 143 نه جای تست ای دل صورت اینجا %~% اگرچه مانده معذورت اینجا
# 144 همی دارم ولی تا آخر مرگ %~% چو من دنیا کن و هم آخرت ترک
# 145 حقیقت ترک خود کن گر توانی %~% که اندر ترک برگ خود بدانی
# 146 ترا داد ار ترکست و تو تاجیک %~% بمانده بر سر این راه باریک
# 147 ترا آن ترک مه رخ رخ نموده است %~% دمادم از خودت پاسخ نموده است
# 148 ترا چون آن مه خوبان عالم %~% حقیقت رازها گفته دمادم
# 149 چرا چندین تواندر بند خویشی %~% وز آن مجروح و دل افکار خویشی
# 150 نه چندین گفتم ای دل در جواهر %~% تراتا سر معنی گشت ظاهر
# 151 ترا چون کردم اینجا واصل یار %~% تو ماندستی حقیقت واصل یار
# 152 اگر غافل بمانی دل درین راه %~% چو رو به باز مانی در بن چاه
# 153 اگر غافل بمانی دل درین درد %~% کجاآخر بخوانی آیت فرد
# 154 اگر غافل بمانی دل درین گل %~% کجائی آخر اندر سوی منزل
# 155 اگر غافل بمانی وای بردل %~% بسی گرید ز سر تا پای این دل
# 156 اگر غافل بمانی باز مانی %~% چو گنجشکی بچنگ بازمانی
# 157 اگر غافل بمانی کافری تو %~% کجا در منزل خود رهبری تو
# 158 ترا مرگی حقیقت گور باشد %~% از اول گر نه چشمت کور باشد
# 159 ترامنزل چو درخاکست ای دل %~% درون خاک خواهی بود واصل
# 160 وصال ای دل ترا در روی خاکست %~% ترا هم رهگذر در سوی خاک است
# 161 وصالت ای دل آخر در فنایست %~% بشیب خاک ره بیمنتهایست
# 162 وصالت آخر است اندر دل خاک %~% که اندر خاک خواهی گشت کل پاک
# 163 دل خاک است در آخر وصالت %~% همین خواهد بدن در عین حالت
# 164 درین منزل تو آخر باز دانی %~% وگرنه سوی صورت با زمانی
# 165 فنا شو در دل خاک و عیان بین %~% پس آنگه شو محیط و جان جان بین
# 166 همی جوئی تو این ره اندر اینجا %~% دریغا نیست کس آگه در اینجا
# 167 از این منزل بسی رفتند و کس نیست %~% چه گویم کاندرین ره باز پس نیست
# 168 در این منزل همه مردان فنایند %~% اگرچه در فنا اینجا بقایند
# 169 در این منزل که آخر خاک و خونست %~% که میداند که سرکار چونست
# 170 در این منزل نخواهی بود بیدار %~% در آخر گردهان از عشق بیدار
# 171 اگر هشیاری و گرمست اویی %~% بآخر خاکی و هم پست اویی
# 172 ز هشیاری همی جوئی تو مستی %~% رها کن این خیال بت پرستی
# 173 بت صورت پرستی در میانه %~% نخواهد ماند این بت جاودانه
# 174 چنین است ایدل اینجا آنچه گفتم %~% در این راز کلی با تو سفتم
# 175 بخواهی مرد ای صورت در آخر %~% طلب کن بیش از آن این سر خانه
# 176 که پیش از مرگ یابی آنچه جوئی %~% که در دنیا تو بیشک ذات اوئی
# 177 که میداند چنین سر در چنین راز %~% چگونه آمده است و میرود باز
# 178 که میداند صفات او تمامت %~% که بگرفتست غوغای قیامت
# 179 چو اینجا آمد از آنجا حقیقت %~% فتاد اندر بلای این طبیعت
# 180 ز بهر آنکه دنیا کشت زاریست %~% گیاهی رسته اینجا برگذاریست
# 181 چودنیا دید آدم گشت زاری %~% که اورا بود بیشک رهگذاری
# 182 چو اینجا رهگذار آن جهان دید %~% از آن خود را حقیقت جان جان دید
# 183 اگرچه بود سالک اندر این راه %~% در اول باز دید اینجا رخ شاه
# 184 نفخت فیه من روحی چو او بود %~% جمال خویشتن از عشق بنمود
# 185 دم آن دم چو آدم یافت اینجا %~% حقیقت باز آن دم یافت اینجا
# 186 دم آدم نفخت فیه برخوان  %~% اگر ره مسپری در سر جانان
# 187 نفخت فیه من روحی چو خوانی %~% ز نفخ خود رسی اندر معانی
# 188 نفخت فیه اینجا گه چه باشد %~% بگو معنی که این معنا چه باشد
# 189 همه اینست اگر این راز دانی %~% بدانی جمله اسرار معانی
# 190 همه اینست و اینجا جمله گویند %~% از این دم دمبدم در گفت و گویند
# 191 از این معنی بگویم شمه باز %~% مگر ره یابی اندر سوی او باز
# 192 ز خود جانان بتو اندر دمیده است %~% ابا تو راز گفته است و شنیده است
# 193 ابا او خود بخود او صورت خویش %~% نمود عشق را آورد در پیش
# 194 نمود عشق خود را کرد اظهار %~% که تا بنماید اندر پنج و درچار
# 195 نمود عشق خود اینجا نهان کرد %~% عیان برگفت وخود را داستان کرد
# 196 نمود عشق خود اندر دل و جان %~% عیان کرد و نهان پیدا نمود آن
# 197 حقیقت گفت صورت ساخت اینجا %~% طلسم بوالعجب پرداخت اینجا
# 198 ز بود خود نمود اینجا دم خود %~% نهادش نام اینجا آدم خود
# 199 ز ذات خود صفات خود نمود او %~% نهادش نام آدم در نمود او
# 200 چه میدانم که هم خود راز داند %~% خود اندر راه خود خود باز داند
# 201 چو عشق اوست اینجا آمده باز %~% رود در قرب خود با عز و اعزاز
# 202 چه عشق است اینکه این پاسخ نموده است %~% مگر دلدار اینجا رخ نموده است
# 203 نمیدانی تو ای عطار آخر %~% که اسرار است اندر عشق ظاهر
# 204 چه میگوئی که هرگز کس نگفته است %~% در اسرار این معنی که سفته است
# 205 تو میدانی که میدانی بتحقیق %~% ترا معشوق اینجاداد توفیق
# 206 حقیقت آنچه میگوئی یکی است %~% ترا این راز اینجا بیشکی است
# 207 که هر چیزی که گفتی درحقیقت %~% همه اسرار جانست و شریعت
# 208 عجب راز تو مشکل حالت افتاد %~% که آتش در پر و در بالت افتاد
# 209 در اینجا سر خود از عشق دانی %~% حقیقت جان جان در پیش دانی
PageV01P31
# 1 حقیقت ایدل اکنون چند گوئی %~% همی گوئی تو تا پیوند جوئی
# 2 ترا پیوند با جانست و جانان %~% توئی پیدا ولی در عشق پنهان
# 3 تو پیدائی و ناپیدای جانی %~% که میدانم تو راز خویش دانی
# 4 نمیداند کسی احوالت ای دل %~% تو میدانی دراینجا راز مشکل
# 5 تو میدانی که اندر عشق و هجران %~% چه بار غم کشیدستی ز جانان
# 6 مرا ای دل ابا تو جمله کار است %~% مرا با تو سخنها بیشمار است
# 7 مرا باتست اینجا گفت و گویم %~% که سرگردان تو مانند گویم
# 8 مرا عمریست ای دل تاتوانی %~% که تا من چند گفتم از معانی
# 9 ریاضت چند من از تو کشیدم %~% اگرچه با تو درگفت و شنیدم
# 10 بسی گفتم ترا ای دل ز جانان %~% که هم بنموده است اسرار پنهان
# 11 ز جوهر جوهرت دادم در اینجا %~% ترادر دانهها دادم در اینجا
# 12 دلا باتست هر راز نهانی %~% تو میگوئی دلا و هم تو خوانی
# 13 تو بینائی درون چشم مانده %~% کنون درجسم خود بی اسم مانده
# 14 منزه از دوعالم در وصالی %~% درین حضرت تجلی جمالی
# 15 درین عالم دو عالم از تو پیداست %~% همه شور و فغانها از تو برخاست
# 16 بسی شور از تو در روی جهان است %~% کسی سر تو جز تو کس ندانست
# 17 تو دانائی و جز تو کس نشاید %~% وگردانی کجا رازت گشاید
# 18 ز حل مشکل صدق و صفائی %~% تو بخشیدی جهانی را صفائی
# 19 نه در کون و مکان آیی پدیدار %~% که بیشک خواهی اینجا گاه دیدار
# 20 ترازآنحضرت اینجاگه خبر هست %~% ازین ذات تو اینجا باز پیوست
# 21 تو بیشک حضرتی و خانه یار %~% ز دیداری توئی دیوانه یار
# 22 از آن دیوانه و بازمانده %~% که مستی دمبدم در راز مانده
# 23 ازین دیوانگی دربند ماندی %~% درآخر رخت در دریا فشاندی
# 24 دلا اینجا سخن بسیار و ده دور %~% گهی مستی ز عشق و گاه مخمور
# 25 زمانی مست عشقی در خرابات %~% زمانی مست شوقی در مناجات
# 26 زمانی گنج اندر پیش داری %~% زمانی عقل پیش اندیش داری
# 27 زمانی بر در خمار مستی %~% زمانی سوی دیری بت پرستی
# 28 زمانی بر گذشته از دو عالم %~% زمانی شادی و دیگر تو در غم
# 29 دمی در گفتن اسرار واصل %~% دمی دیگر بماندستی تو غافل
# 30 دمی درکون ودیگر در مکانی %~% دمی در صورت و گه در نهانی
# 31 دمی در کافری زنار بندی %~% دمی خود را بپای دار بندی
# 32 دمی واصل دمی عاشق درین راه %~% فزونی آخر از این هفت خرگاه
# 33 تو خواهی برد با خود جاودانی %~% که مرغ باغ عشق لامکانی
# 34 درین چندین عجایبهای اسرار %~% که تو دیدی کنون در عین پرگار
# 35 فزون از عقل و بیرون از ضمیر است %~% که جانانست و جانت دستگیر است
# 36 دلا چندانکه میگوئی ز ذاتش %~% کجا یابی تو اسرار صفاتش
# 37 در اینجادان که اینجا آشکار است %~% درون جان و دل پروردگار است
# 38 ازل را با ابد پیوند او ساخت %~% ترا در ذات خود از عشق بنواخت
# 39 در این صحن ز مرد رنگ افلاک %~% که گردانست اندر حقه خاک
# 40 ازین چندین گل پر نور سوزان %~% که ایشانند در عالم فروزان
# 41 کمال صنع خود پرداخت از ذات %~% بهم پیوست اینجا دید ذرات
# 42 که داند حد آن بنگر در اینجا %~% تو بستی که گشاید این معما
# 43 ره اینجا هر که ره اینجاست گفتم %~% جمال شاه جان پیداست گفتم
# 44 جمال شاه اندر تو پدید است %~% همه کون ومکان در تو پدیداست
# 45 دو عالم در تو ای دل ناپدیدار %~% تو اینجائی و آنجاناپدیدار
# 46 زهی دل این همه گفتار از تست %~% حقیقت روشنی عطار از تست
# 47 مرا اینجا ابا تو سوی دنیا %~% خوش آمد لاجرم در عین مولا
# 48 دلا عطار باتست و نه در تست %~% ترا اینجا و او و مر ترا جست
# 49 بیابد چون مر اوراکشته بینی %~% بخون و خاک وی آغشته بینی
# 50 مرا با تو وصال و هم فراقست %~% بسی دیدار شوق و اشتیاقست
# 51 مرا باتو حدیث از شوق افتاد %~% سخن هر لحظه با ذوق افتاد
# 52 رها کن زهد خشک و نام وناموس %~% که دنیا جملگی ملکی است افسوس
# 53 همه دنیا نیرزد پر کاهی %~% بنزد عاقلان دنیاست راهی
# 54 همه دنیا مثال حقه دان %~% درون حقه در خورشید تابان
# 55 همه دنیا مثال یک چراغست %~% فتاده بر کنارش پر ز زاغ است
# 56 نظر کن سوی دنیا دمبدم تو %~% دگر بشتاب در عین عدم تو
# 57 نظر کن درجهان و جان همی بین %~% دگر یک لحظه هر جانان همی بین
# 58 چو جانان دمبدم رخ مینماید %~% ز وصل خویش پاسخ مینماید
# 59 ز ماهی تا بمه در صنع بیچون %~% که پیدا کرد در تو بیچه و چون
# 60 نظر میکن تواندر جمله ذرات %~% که گویانند در تسبیح و آیات
# 61 همه در زمزمه در ذکر الله %~% همه اینجایگه از راز آگاه
# 62 همه با او در اینجا در مناجات %~% طلب دارند از دیدار حاجات
# 63 همی خواهند تا او را به بینند %~% همه در سر او صاحب یقینند
# 64 همه بی او و با اویند در راه %~% حقیقت مرد معنی زوست آگاه
# 65 زمانی گوش کن هان تابدانی %~% که پنهان نیست اسرار عیانی
# 66 همه عالم پر از خورشید بنگر %~% حقیقت سایه جاوید بنگر
# 67 نظر کن بامدادان سوی خورتو %~% دراین معنی که گویم در نگر تو
# 68 به بین آن لحظه اندر صنع باری %~% که نوری میدمد در صیح تاری
# 69 عجب نوریست از آن حضرت ذات %~% حقیقت تابد آن بر جمله ذرات
# 70 منور میکند آن نور عالم  %~% فزاید روشنی اینجا دمادم
# 71 دمادم روشنی آید پدیدار %~% برآید بعد از آن خورشید انوار
# 72 شود عالم منور از حضورش %~% شود روشن جهان از عکس نورش
# 73 رود تاریکی ظلمت د اینجا %~% نماند سایه جز نور مصفا
# 74 چنان دان اندر آن پاکی تو ای دل %~% که نور خورشوی زین راز مشکل
# 75 برآیی تا جهان جان منور %~% کنی ماندن یکبارگی خور
# 76 جهان جان دمادم روشنائی %~% همی ده تا یقین عین خدائی
# 77 ترا پیدا شود در آخر کار %~% بگوئی سر خود اینجا بیکبار
# 78 بیکباره چو دل بر این نهادی %~% در معنی در اینجا برگشادی
# 79 تو صبحی ای دل آشفته مانده %~% چرا در صبح باشی خفته مانده
# 80 بوقت صبح اینجا بین یکی راز %~% که اندر تست کل انجام و آغاز
# 81 ترا انجام و آغاز است اینجا %~% تراکل دیدهها باز است اینجا
# 82 نظر کن در نگر آغاز و انجام  %~% بنوش از دست جانان آنگهی جام
# 83 دمادم نوش کن از جرعه یار %~% که تا مستت کند در عین پندار
# 84 تو خورشیدی و مست راه جانی %~% چرا چندین بسر خود را دوانی
# 85 گهی زردی و گاهی شرح هستی %~% دمی در عین بالا گاه پستی
# 86 گهی اینجا ز اول آخر روز %~% بود در شغل و خوش میباش و میسوز
# 87 بدانی اول و تا آخر کار %~% شوی آخر در اینجا ناپدیدار
# 88 چووقت شام میآید پدیدار %~% نمیگردد نموده نانمودار
# 89 همه عالم چو شب آیند بیهوش %~% شوند وجام حضرت راکند نوش
# 90 همه مست جمال جان فزایند %~% مثال اولین حیران نمایند
# 91 شوند از خود نماند عقل در تن %~% برون آیند کلی از ما و از من
# 92 عدم باشد در آن دم هرچه بینند %~% کسانی کاندرین صاحب یقینند
# 93 یکی خوابست بیداری ایشان %~% ولی کی داند این مرد پریشان
# 94 هر آنجا کاشکار او نهانست %~% به بیداری نشین عین نشانست
# 95 همان در خواب باشد در ولایت %~% که ایشان راست در عین هدایت
# 96 ز بعد آن حیات و زندگانی %~% چو رفتی از صور بیشک بدانی
# 97 نه مرگی کوچک است اینجایگه خواب %~% رموزی دیگر است این نکته دریاب
# 98 مثال مرده آن دم که خفتی %~% نه بیداری نظر کن خویش و رفتی
# 99 تو اندر خانه خویشی بمانده %~% عجب با خویش در پیشی بمانده
# 100 توئی اما وصالت نیست حاصل %~% نمیدانی از آنی مانده غافل
# 101 در آن دم وصل آنکس باز بیند %~% که اندر خواب بیشک راز بیند
PageV01P32
# 1 چنین فرمود سلطان حقیقت %~% سپهر جان و دل قطب شریعت
# 2 نمود ذات و سر لامکانی %~% بگویم کیست تا کلی بدانی
# 3 نهاده بر سر معنی خود تاج %~% نهان و آشکارا نیز حلاج
# 4 که من در خواب دیدم حق تعالی %~% مرا بنمود اینجاگاه دنیا
# 5 همه دنیا من اندر خواب دیدم %~% همه ذرات درغرقاب دیدم
# 6 بدیدم هر دو عالم در درونم %~% نمودم روی در جان رهنمونم
# 7 حقیقت جان جان را باز دیدم %~% بخواب از وی تمامت راز دیدم
# 8 همه من بودم و من بیخبر ز آن %~% حقیقت بود من جز جان جانان
# 9 من و او هر دو یکی گشت درخواب %~% مثال قطره اندر عین غرقاب
# 10 چو دیدم راز بنمودم حقیقت %~% یکی دیدم در این عین طبیعت
# 11 یکی بد چونشدم بیدار و آن بود %~% نهانم در نهان کلی عیان بود
# 12 عیانی چون بدیدم جمله در خویش %~% حجابم آن زمان برخاست از پیش
# 13 بشد ظلمت چو نور آمد پدیدار %~% بجان و سر شدم سرش خریدار
# 14 تو در خوابی کنون درعین صورت %~% نمیدانی تو این یعنی ضرورت
# 15 اگر بنمایدت چون او به بینی %~% بیابی صورت از صاحب یقینی
# 16 حقیقت مینماید یار اینجا %~% دمادم میفزاید یار اینجا
# 17 تو میبینی و در خوابی بمانده %~% ز بیآبی و در آبی بمانده
# 18 چنان مغرور در دنیا بماندی %~% که در صورت ابی معنا بماندی
# 19 زمانی کاندرین خواب جهانی %~% چنین در حرص و غرقاب جهانی
# 20 نگاهی کن به بیداری و بنگر %~% که تا اینجا که میبینی تو ره بر
# 21 حقیقت مرگ هم مانند خوابست %~% چو برقی عمر تو اندر شتابست
# 22 چو مردی خواب مرگت میبرد باز %~% پس آنگاهیت با خویش آورد باز
# 23 چو با خویش آیی و بینی رخ او %~% دگر میبشنوی زو پاسخ او
# 24 ترا چون وقت مرگ آید بدانی %~% نمود سرخود گر کاردانی
# 25 یقین خواب طبیعت خود بود خواب %~% ز من خواب حقیقت خود تو دریاب
# 26 حقیقت مرگ خواب آمد حقیقت %~% ولی خوش خفته در خواب طبیعت
# 27 چو مرگ آید شوی از خواب بیدار %~% برون آیی ز بیهوشی پندار
# 28 تو این دم شو ز خواب نفس بیدار %~% که دلدار است با تو بین رخ یار
# 29 زهی نادان گرش اینجا نیابی %~% کجا آنجاش بی آنجاش یابی
# 30 در اینجا راز آنجا دان و بنگر %~% نظر کن دل کتب برخوان و بنگر
# 31 تو با اوئی و او با تودر اینجا %~% ابا تو راز بگشاده در اینجا
# 32 درت بسته است و تو در بسته در خود %~% از آنی دایما در بسته در خود
# 33 تو تا خودبینی او راکی به بینی %~% همه اویست وگر تو او به بینی
# 34 تو او میبین درون خویش زنهار %~% دمی بی او تو ضایع هیچ مگذار
# 35 تو با اویی چنین غافل بمانده %~% چو ملحد گفته لاواصل بمانده
# 36 چه دانی راه نابرده بمنزل %~% کجا باشی بآخر عین واصل
# 37 در این منزل که دنیا نام دارد %~% که را دیدی که اینجا کام دارد
# 38 نه بیند هیچکس کامی ز اسرار %~% که نی آخر فرو ماند گرفتار
# 39 همه دنیا چو شور و فتنه آمد %~% حقیقت راهروزو کام بستد
# 40 گذر کرد و به آنجا رفت او باز %~% برفت از فتنه دید او عز و اعزاز
# 41 خوشا آنکس که پیش از مرگ مرده است %~% حقیقت گوی او از پیش برده است
# 42 بمیر از خویش تا زنده بمانی %~% که چون مردی حقیقت جان جانی
# 43 زوالت نیست اما در زوالی %~% وصالت نیست اما در وصالی
# 44 ترا خورشید جان تا بنده اینجاست %~% هزاران مهر و مه تابنده اینجاست
# 45 تو میدانی که اینجا کیستی تو %~% در این پرگار بهر چیستی تو
# 46 ترا در آفرینش هست بینش %~% تو هستی برتر از این آفرینش
# 47 کمالت برتر از حد کمال است %~% ترا اینجا بجانانت وصال است
# 48 بخواهد آفتابت هم فرو شد %~% نهان بیشک حقیقت نور او شد
# 49 دگر از برج غیبت سر برآرد %~% زوال آخر حقیقت می ندارد
# 50 زوالی نیست مر خورشید بنگر %~% که چون رفت او دگر باز آید از در
# 51 ترا خورشید جان چون رفت اینجا %~% بشیب مغرب اندر عین الا
# 52 مقام تو بالا میشود باز %~% برآید صبح کل الا شود باز
# 53 شود اندر وصال حال بیچون %~% یکی کرده همی از شست بیرون
# 54 حقیقت آفتاب این جهانی %~% تو در اینجا کجا خود را بدانی
# 55 توئی خورشید اندر عالم جان %~% شدستی در حقیقت جان جانان
# 56 توئی خورشید اما گردعالم %~% همی گردی برای کل دمادم
# 57 همه ذرات عالم از تو نورند %~% سراسر جمله در ذوق حضورند
# 58 دل عطار با تو آشنایست %~% ز نور تو پر از نور و ضیایست
# 59 ضیا ونور تو کون و مکانست %~% کسی نور تو کلی میندانست
# 60 کجا اعمی بیابد نورت اینجا %~% که پیدائی گهی در عشق دردا
# 61 مزین از توذرات دوعالم %~% زتو اینجایگه پر نور و خرم
# 62 هر آن وصفی که خواهم کرد از جان %~% حقیقت برتر از آنست میدان
# 63 مرا انباز عشقم رهنمونست %~% دلم اینجای بیصبر و سکونست
# 64 ندارم طاقت اسرار گفتن %~% نه سری نیز از کس میشنفتن
# 65 ندارم طاقت درد فراقش %~% همی سوزم دمادم ز اشتیاقش
# 66 ندارم طاقتی در پایداری %~% دمی در صبر یک دم بیقراری
# 67 مرا اینجا همان پیداست اسرار %~% که آن حلاج را آمد پدیدار
# 68 بجز حلاج چیزی می ندانم %~% که باوی گفتم و ازوی بخوانم
# 69 مرا چیزی بجز او ای دل اینجا %~% کزو گشتی بکل تو واصل اینجا
# 70 ز منصورم کنون واصل بمانده %~% چو او دست از دو عالم برفشانده
# 71 همان آتش که در حلاج افتاد %~% مرا در جان ودل آنست فریاد
# 72 زنم هر لحظه دم ازعشق منصور %~% اگرچه مینماید در دلم شور
# 73 چه سری بود این در آخر کار %~% که آمد در دل و در جان عطار
# 74 چه سری بود ای جان باز گویم %~% ز هر نوعی که خواهم راز گویم
# 75 چو میدانم که میدانم که اینست %~% دگر تقلید دین عین الیقین است
# 76 یقین اینست و دیگر نیست تقلید %~% مرا این راز میآید ز توحید
# 77 ز اول تا بآخر ختم این راز %~% که تا آخر بدیدم راز سرباز
# 78 مرا تا جان بود در دیر فانی %~% همه گویم ازو سر معانی
# 79 مرا تا جان بود زو راز گویم %~% ازو هر قصه هر دم بازگویم
# 80 مرا تا جان بود جز او نه بینم %~% کزو پیوسته در عین الیقینم
# 81 همه منصور میبیند درونم %~% همه خواهد بد آخر رهنمونم
# 82 همه منصور مییابم در آفاق %~% که منصور است اندر جزو و کل طاق
# 83 بجز او کیست تا من بنگرم کس %~% همه او دانم و میبنگرم کس
# 84 حقیقت اوست این دم سر گفتار %~% که میگوید درون جان عطار
# 85 ز دست عقل هر دم درشکیبم %~% که اینجا میدهد هر دم شکیبم
# 86 ز دست عقل من درماندهام من %~% مثال حلقه بردر ماندهام من
# 87 ولیکن عقل اینجا هم بکار است %~% که او را سر معنی بیشمار است
# 88 ز نور عشق در نور و ضیایم %~% که میبخشد همه نور و صفایم
# 89 مرا تا عشق گوید دمبدم راز %~% نخواهم ماند اندر عقل ممتاز
# 90 که باشد عقل پیری بر فضولی %~% ولی در عشق کی باشد اصولی
# 91 حقیقت عشق به از عقل میدان %~% ازو چیزی که میبینی تو میخوان
# 92 مرا تا عقل اول بود در کار %~% حکایتها بسی گفتم ز اسرار
# 93 ز عقلم بود اول گفت تقلید %~% ولیکن عشق دارم سر توحید
# 94 بنور عشق جانان یافتم باز %~% ز جان در سوی او بشتافتم باز
# 95 چه راز از عشق جویم تا بیابم %~% که از عشق است چندین فتح بابم
# 96 کمال عشق اگر در جان نماید %~% بیک ره جسم با جان در رباید
# 97 کمال عشق هر کس را نشاید %~% شگرفی چابک و پاکیزه باید
# 98 حقیقت عشق مشتق دان تو از ذات %~% که میگویم دمادم سر آیات
# 99 مرا چون عشق درجانست و در دل %~% نخواهم ماند من یک لحظه غافل
# 100 دمادم سردیگر مینماید %~% مرا ازجان و ازدل میرباید
# 101 سخنهای مرا میدان و میخوان %~% که گفتارم به کل عشق است و جانان
# 102 گذشتم من ز عقل آنگه ز تقلید %~% چودیدم عشق رازم گشت توحید
# 103 دل و جان واقفند اینجا زتقلید %~% ولیکن بیشمار آید بتوحید
# 104 یقین شد حاصلم کل بیگمانم %~% که از سر یقین شد کل عیانم
# 105 یقین در پیش دار ای مرد سالک %~% که در عین یقین گیری ممالک
# 106 یقین گر باشدت اینجانمودار %~% مرا جان بیگمان آید پدیدار
# 107 یقین چون جان پیامی در همه تو %~% در اندازی بعالم دیده تو
# 108 یقین وصل است و باقی بیگمانت %~% مراین معنی که اینجا کس ندانست
# 109 بجز منصور کاینجابی گمان شد %~% گمان برداشت تاکل جان جاشد
# 110 گمان برداشت تا عین الیقین دید %~% در اینجا ذات کل آن پیش بین دید
# 111 گمان برداشت اینجا کل مطلق %~% جمال دوست دید وزد اناالحق
# 112 جمال دوست در خود جاودان یافت %~% نمودار حقیقت جسم و جان یافت
# 113 وصالش گشت اینجاگاه حاصل %~% که تا شد در جمال عشق واصل
# 114 چو واصل شد فغان از جان پردرد %~% که او بد درمیانه صاحب درد
# 115 چودرد عشق اینجا دید اول %~% از آن شد عقل و جان اینجا مبدل
# 116 همان صورت که اول داشت اینجا %~% بکلی جسم را بگماشت اینجا
# 117 رها کرد آن زمان هم جسم و هم جان %~% یقین پیوسته شد تا دید جانان
# 118 چنان از خود برون آمد که خود دید %~% خودی خود زخود الانکودید
# 119 ز خود بیرون شد و در اندرون یار %~% اناالحق زد شد آنگه سوی دیدار
# 120 چو در چشمش کمی شد آفرینش %~% یکی بد در یکی عین الیقینش
# 121 از آنسرداشت وز آن سر باز گفت او %~% ز خود بگذشت و کلی راز گفت او
# 122 چو بخشایش کسی را داد بیچون %~% بگوید راز بیچون بیچه و چون
# 123 اگر محرم شوی مانند منصور %~% سراپایت شود نور علی نور
# 124 اگر محرم شوی در جسم و جانت %~% گشاید سر بسر راز نهانت
# 125 اگر محرم شوی در دار دنیا %~% درون دل بیابی سر مولا
# 126 اگرمحرم شوی مانند مردان %~% یکی بینی درون خود جانان
# 127 اگر محرم شوی مانند عطار %~% نمائی سر کل آنگه بگفتار
# 128 اگر محرم شوی این راز یابی %~% در اینجا راز ما را باز یابی
# 129 چو مردان ره درون راز جستند %~% در آن گم کرده کی خود باز جستند
# 130 چواول راه گم شد اندرین راه %~% در آخر راه بردند سوی درگاه
# 131 در معنی گشاده است ار بدانی %~% بود در آخرت صاحبقرانی
# 132 چو راه اینجایگه بردند سویش %~% بمستی دم زدند در گفت و گویش
# 133 بگفتن راست ناید راست این راز %~% اگر از عاشقانی جان و سرباز
# 134 دگرگوئی ابا اهل دلان گوی %~% نه با کون خوان وابلهان گوی
# 135 کسی راگوی کوره برده باشد %~% بسوی دوست ره بسپرده باشد
# 136 ابا او گوی راز ار میتوانی %~% که او گوید ترا درد نهانی
# 137 مگو این درد جز با صاحب درد %~% که او باشد چو تو در عشق کل فرد
# 138 مرا این درد دل گفتن از آنست %~% که درمان من از صاحبدلانست
# 139 مرا با عشق راز است و نیاز است %~% که عشق از هر دو عالم بی نیاز است
# 140 مرا با عشق خواهد بودن این راز %~% که هم در عشق خواهم گشت جان باز
# 141 یقین صاحبدلان دانند در دم %~% که چون ایشان من اندر عشق فردم
# 142 منم امروز اندر درد جانان %~% بمانده در جهان من فرد جانان
# 143 از این دردم دوا آمد پدیدار %~% چنین در دردماندستم گرفتار
# 144 حقیقت دردم اینجا بی دوایست %~% که نور عشقم اینجا رهنمایست
# 145 تمامت اهل دل با من درونند %~% مرا هر لحظه اینجا رهنمونند
# 146 ندیدم هیچ جز ایشان در این دل %~% کز ایشانست هر مقصود حاصل
# 147 تمامت انبیا و اولیایم %~% همی بینم درون پر صفایم
# 148 همه با من منم در ذات ایشان %~% همی گویم به کل آیات ایشان
# 149 منم آدم منم نوح ستوده %~% منم دریار کل جولان نموده
# 150 منم موسی صفت کل رفته در طور %~% دم ارنی زده پس غرقه در نور
# 151 منم ماننداسمعیل جانباز %~% که تا دید ستم اینجا جان جانباز
# 152 منم اسحق اینجا سر ببازم %~% چو شمعی دیگر اینجا سرفرازم
# 153 منم یعقوب دیده یوسف خویش %~% مرا یوسف کنون بیش است در پیش
# 154 منم جرجیس اینجا پاره پاره %~% حقیقت جزو و کل در من نظاره
# 155 منم بر تخت معنی همچو داود %~% سلیمانم رسیده سوی مقصود
# 156 منم اینجا زکریا پاره گشته %~% بساط جزو و کلم در نوشته
# 157 منم یحیی و سوزان در فراقش %~% همی نالم ز سوز اشتیاقش
# 158 منم عیسی که اندر پای دارم %~% حقیقت عشق جانان پایدارم
# 159 منم احمد زده دم از رآنی %~% کزو دارم همه سر معانی
# 160 منم حیدر که دیدارم یقینست %~% دل و جانم برازش پیش بین است
# 161 چو در من جمله دیدارند کرده %~% ازینم صاحب اسرار کرده
# 162 همه در من پدیدارند اینجا %~% درون من بگفتارند اینجا
# 163 چو من در این یقین باشم سرافراز %~% از آن خواهم شدن در عشق سرباز
# 164 محمد جان جان تست بنگر %~% ز نور جان تو اینجاگاه برخور
# 165 علی در دل به بین ولو کشف یاب %~% اگر مرد رهی مگذر ازین باب
# 166 علی نفس محمد دان حقیقت %~% علی بیرونست از دار طبیعت
# 167 علی بنمایدت راز نهانی %~% گشاید بر تو درهای معانی
# 168 دو دست خود زد امانش تو مگذار %~% که تا بنمایدت اینجایگه باز
# 169 از آن خوانندش اینجاگاه حیدر %~% که او بگشاد در اینجای صد در
# 170 در معنی علی بگشاد اینجا %~% مرا این گنج کل او داد اینجا
# 171 شبی دیدم جمال جانفزایش %~% شده افتاده اندر خاکپایش
# 172 ازو پرسیدم احوالم سراسر %~% مرا برگفت اندر خواب حیدر
# 173 بگفتم رازها در خواب آن شاه %~% مرا از کشتن او کردست آگاه
# 174 نمودم آنچه پنهان بود بر من %~% که تا اسرارهایم گشت روشن
# 175 مراگفتا که ای عطار مانده %~% ز سر عشق برخوردار مانده
# 176 بسی گفتی ز ما اینجا حقیقت %~% ببردی نزد ما راه شریعت
# 177 بسی اینجا ریاضت یافتستی %~% که تا عین سعادت یافتستی
# 178 بسی کردی تو تحصیل معانی %~% که تا دادیمت این صاحبقرانی
# 179 کنون از عشق برخوردار میباش %~% که کردی سر ما اینجایگه فاش
# 180 بگفتی آنچه ما اینجا بگفتیم %~% ز تو دیدیم اسرار و شنفتیم
# 181 حقیقت آنچه اینجا گه تو گفتی %~% در اسرار ما اینجا تو سفتی
# 182 حقیقت بر تو این در برگشادیم %~% ترا گنج یقین در دل نهادیم
# 183 ترا این لحظه چون دادیم این گنج %~% ز ما اینجا بکش از جان جان رنج
# 184 بکش رنج این زمان چون گنج داری %~% ز ما در عشق هان کن پایداری
# 185 ترا خواهند کشتن آخر کار %~% که کردی فاش اینجا گاه اسرار
# 186 کسی کوراز ماگوید حقیقت %~% نه بگذاریم اور ا در طبیعت
# 187 حقیقت گفت منصور آن خود دید %~% در اینجا گه جفای نیک و بد دید
# 188 تو آن گفتی که آن منصور گفتست %~% که دیگر چون تو این مشهور گفته است
# 189 تو گفتی سر ما اکنون ببر سر %~% که تا آیی و بینی بیشک آن سر
# 190 هر آنکو کرد گستاخی درین راز %~% نه بگذاریم او را در جهان باز
# 191 کنونت وقت کشتن آمد ای دوست %~% که مغزی و برون آریمت از پوست
# 192 همه خواهیم کشتن همچو تو باز %~% که تا اینجا نگوید این سخن باز
# 193 کنون این گفته عطار بینوش %~% بشو یک ذره از اسرار خاموش
# 194 بگوی و جان خود را باز اینجا %~% که بگشادستمت در باز اینجا
# 195 کنون وقتست ای دل تا بدانی %~% که حیدر گفت این راز نهانی
# 196 مشو خاموش و خوش بنویس و برخوان %~% دمادم لقمه میخور ازین خوان
# 197 تو برخوان ای محمد با علی راز %~% چو بشنودی بگفتی عاقبت باز
# 198 بخور این لقمه اسرار معنی %~% دمادم کن ز جان تکرار معنی
# 199 حقیقت آنکه با ایشانست در کار %~% چو من آید حقیقت صاحب اسرار
# 200 محمد با علی تو باز بینی %~% چو بینی سر بریدی راز بینی
# 201 محمد اول اندر خواب دیدم %~% ازو بسیار فتح الباب دیدم
# 202 شترنامه ازو گفتم حقیقت %~% سپردم مرد را راز شریعت
# 203 حقیقت صاحب دعوت مرا اوست %~% که بیرون آوریدم مغز از پوست
# 204 بجز او صاحب دعوت که بینم %~% که او اینجاست کل عین الیقینم
# 205 که او بنمود راهم تا بر شاه %~% از آن هستی ز سر شاه آگاه
# 206 کسی کو احمدش کل رهنماید %~% درش اینجا بکلی برگشاید
# 207 بجز احمد هر آنکو جست حیدر %~% کجا بگشایدش اینجایگه در
# 208 در علم محمد حیدر آمد %~% که جمله اولیا را سرور آمد
# 209 سرو سالا جمله اولیا اوست %~% مشایخ را تمامت پیشوا اوست
# 210 هر آن سالک که راه مرتضی یافت %~% سوی احمد شد و آنگه خدا یافت
# 211 هر آن سالک که اینجا رهنماید %~% در آخر در برویش برگشاید
# 212 بجز حیدر مبین بشنو تو این راز %~% تو حیدر مصطفی دان ای سرافراز
# 213 محمد با علی هر دو یکی است %~% ندانم تا ترا اینجا شکی است
# 214 محمد با علی سالار دیناند %~% که ایشان درحقیقت پیش بیناند
# 215 محمد با علی بشناس ای دل %~% که تا باشی درون کون واصل
# 216 محمد با علی ذات خدایند %~% که دمدم راز در جان مینمایند
# 217 محمد با علی فتحو فتوحست %~% محمد آدم و حیدر چو نوح است
# 218 حقیقت احمد و حیدر ز ذاتند %~% که بیشک رهنمای این صفاتند
# 219 چو از احمد بحیدر در رسیدی %~% حقیقت هر دو یکی ذات دیدی
# 220 یکی دانند ایشان از نمودار %~% ز سر حق حقیقت صاحب اسرار
# 221 یکی ذاتند ایشان همچو خورشید %~% به ایشانست مر ذرات امید
# 222 محمد رحمة للعالمین است %~% علی بیشک صفات اندر یقین است
# 223 ایاسالک اگر تو مرد راهی %~% حقیقت واصلی در عشق خواهی
# 224 ره احمد گزین و سر حیدر %~% که بگشاید ز وصلت ناگهی در
# 225 مبین چیزی مجو جز ذات ایشان %~% نظر میکن تو در آیات ایشان
# 226 ره ایشان گزین و گرد واصل %~% کز ایشانست خود مقصود حاصل
# 227 از ایشان هر که خود را اصل کل یافت %~% چو منصور از حقیقت وصل کل یافت
PageV01P33
# 1 چو شد منصور بردار آن سرافراز %~% ازو پرسید شبلی آن زمان باز
# 2 که ای دانای اسرار حقیقت %~% جوابی ده مرا زود از شریعت
# 3 که از سر اناالحق باز گویم %~% که از که دیده این باز گویم
# 4 بگو اسرار اکنون تا بدانم %~% حقیقت چیست تا روشن بدانم
# 5 که گفت اینجا اناالحق در نمودم  %~% که نو میگوئی اینجا بر سردار
# 6 زشرع این راز دور است ای شه دل %~% از آن گفتم که هستی آگه دل
# 7 چرا میگوئی اینجا گه اناالحق %~% مرا برگوی اکنون راز مطلق
# 8 نه شرعست اینکه میگوئی در اینجا %~% ازین گفتن چه میجوئی در اینجا
PageV01P34
# 1 جوابی داد او را آن زمان دوست %~% که من مغزم همه شبلی توئی پوست
# 2 منم مغز و تو اینجا پوست هستی %~% که از بهر خود اینجا بت پرستی
# 3 کجا دانی تو این راز مرا هان %~% که از تقلید داری نص قرآن
# 4 تو در تقلید و من در سر توحید %~% کجاگنجد یقین توحید و تقلید
# 5 اگر ره برده شبلی درین سر %~% کجا دانی تو باطن راز ظاهر
# 6 من از اسرار جوهر مرتضی راز %~% بگفتستم اناالحق با همه باز
# 7 من از سرحقیقت شاه دینم %~% نه چون تو در گمان عین الیقینم
# 8 تو شبلی این زمان بر صورت خود %~% بماندستی و بینی نیک یا بد
# 9 کجا بینی یکی چون دردومستی %~% منم با حق تو با خود بت پرستی
# 10 من از حیدر یقین گفتم عیانم %~% اناالحق هست در شرح و بیانم
# 11 دگر از مصطفی بشنیدهام من %~% که صاحب درد و صاحب دیدهام من
# 12 ز احمد دیدهام سر معانی %~% بدان اسرار سر من رآنی
# 13 حقیقت لو کشف برخوان زحیدر %~% کز آن بگشایدت شبلی یقین در
# 14 من از احمد یقین این راز گفتم %~% اناالحق از رآنی بازگفتم
# 15 دگر از حیدر کرار این راز %~% بگفتم لو کشف در این یقین باز
# 16 من از این هر دو واصل گشتم از ذات %~% نه مانند تو من سرگشتهام مات
# 17 حقیقت دم ز احمد میزنم من %~% چو حیدر هر دم آخر نی زنم من
# 18 از این معنی که من دارم در اینجا %~% حقیقت پایدارم من در اینجا
# 19 تو این معنی کجا دانی نکوئی %~% که در میدان فتاده همچو گوئی
# 20 کسی داند که همچون من شود یار %~% برآید عاشقانه بر سر دار
# 21 کسی داند که چون من کشته گردد %~% میان خاک و خون آغشته گردد
# 22 کسی داند که همچون من شود حق %~% بگوید در اناالحق راز مطلق
# 23 کسی داند که دست از جان بشوید %~% یقین حق یابد و کل حق بگوید
# 24 کسی داند که اندر آفرینش %~% یکی گوید یکی بیند ز بینش
# 25 چو من واصل شود این راز گوید %~% اناالحق با همه کس بازگوید
# 26 چو من واصل شود جان برفشاند %~% بجان اندر ره جانان نماند
# 27 چو من واصل شود اندر عیان او %~% اناالحق گوید و راز نهان او
# 28 چو من واصل شود شبلی درین راه %~% نه بیند هیچ چیزی جز رخ شاه
# 29 چو من واصل شود در جزو و کل او %~% کشد چون من بکلی عین ذل او
# 30 هر آنکس کو شود واصل چو من باز %~% بیابد در درون انجام و آغاز
# 31 منم انجام با آغاز دیدی %~% در اینجا روی جانان باز دیدی
# 32 منم اینجا بدیده اصل فطرت %~% رسیده در مکان قرب و عزت
# 33 منم اینجا یکی دیده درونم %~% همه ذرات از خود رهنمونم
# 34 منم اینجا تمامت عین اشیا %~% بنور من شده هر چیز پیدا
# 35 منم اینجا حقیقت نور خورشید %~% که خواهم بود تابان تا بجاوید
# 36 منم اینجا حقیقت چون قمر گم %~% شده خورشید را در عین قلزم
# 37 منم اینجا سما و مر ستاره %~% بنورم جمله ذره در نظاره
# 38 منم اینجا فلک گردان نموده %~% همه کوکب در او حیران نموده
# 39 منم اینجا نموده آتش یار %~% میان عاشقانم سرکش یار
# 40 منم اینجا نمود آباد کرده %~% جهان از روح خود آباد کرده
# 41 منم اینجا حقیقت آب روشن %~% نموده صنعها در هفت گلشن
# 42 منم اینجا نموده خاک را راز %~% ابا او راز دایم گفته سرباز
# 43 منم اینجا نموده کوه معنی %~% مرکب کرده در انبوه معنی
# 44 منم اینجا حقیقت در و دریا %~% نموده هر نفس صد شور و غوغا
# 45 منم اینجا حقیقت جوهر عشق %~% تمامت سالکان را رهبر عشق
# 46 منم اینجا یکی جوهر پدیدار %~% همه از من بکل شد ناپدیدار
# 47 منم اینجا همان جوهر که بودم %~% به هر کسوت که هستم رخ نمودم
# 48 حقیقت آنچه من دارم از اسرار %~% کجا دانی تو ای شبلی نگهدار
# 49 تو ای شبلی حقیقت رازداری %~% ستاده این زمان در پایداری
# 50 کجائی در کجائی من که باشم %~% اگر از وصل آیی من که باشم
# 51 محمد دان که میگوید محمد %~% درون جان منصورم مؤید
# 52 حقیقت من رآنی دان در این راز %~% حقیقت پرده همچون من برانداز
# 53 ندانی ور بدانی هم ندانی %~% که دانای خود و سرنهانی
# 54 توئی من من توام اینجا حقیقت %~% کنم خود را در اینجا با شریعت
# 55 تو گر مانند من آیی پدیدار %~% ز عشق رویم آیی بر سر دار
# 56 ترا گرچه من اینجا باز دیدم %~% چه از سر کمالت راز دیدم
# 57 منم اینجا بعشق خویش دیده %~% نهاده سر ز کفر و کیش دیده
# 58 چو در ذاتم یقین توحید پیداست %~% مرا چندین هزاران شورو غوغاست
# 59 از آنجاکامدم اینجا بدیدم %~% یکی بد در کمال خود رسیدم
# 60 یکی دیدم از اینجا تابدانجا %~% یکیام در یکی برجمله پیدا
# 61 منم امامنی من عیان است %~% منم من در منم اینجا بیان است
# 62 حقیقت جز که من چیز دگر نیست %~% از آن مانده از انجامت خبر نیست
# 63 اگر اینجا بیابی مر خبر تو %~% یکی بینی یکی داری نظر تو
# 64 اگر اینجا بیابی اصل جانان %~% چو من بردار یابی وصل جانان
# 65 اگر اینجا تو اصل کار بینی %~% یکی اندر یکی دلدار بینی
# 66 بجز من نیست دانائی حقیقت %~% که دانستم که مردم در طبیعت
# 67 ز یک اصلم توهم از اصل مائی %~% بیانی کن چو من گر قرب دانی
# 68 چو من واصل شوی ورازگوئی %~% اناالحق همچو من کل بازگوئی
# 69 من آن اصلم که اصل جمله از ماست %~% من اویم بشنو ای شیخ از من این راز
# 70 منم در نطق جمله گشته گویا %~% منم در ذات خود در جمله گویا
# 71 نشانم هست نی نام و نشانم %~% بود صورت در اینجاگه نشانم
# 72 فنا خواهم شدن بیصورت اینجا %~% منم بیشک ترا مر صورت اینجا
# 73 حقیقت وقت کار آید پدیدار %~% که بردار است یار آید پدیدار
# 74 همه یار است اینجا نیست جز دوست %~% منم این جمله میدانی که من اوست
# 75 بجز من نیست چیزی در حقیقت %~% نمودستم ازو راه شریعت
# 76 اگر گفتم اناالحق آشکاره %~% کنم اینجایگه خود پاره پاره
# 77 چو اصلم این چنین بدخواست کردم %~% از آن در عشق دارم راست کردم
# 78 از آنم دار جای راستانست %~% هر آنکو جان ببازد مرد آنست
# 79 اگر کردم در اینجا کر خود راست %~% که دیدم در ازل من کار خود راست
# 80 بکن شبلی چو من این پایداری %~% چرا اینجا تو اندر پایداری
# 81 سؤالی کردی و گفتم جوابت %~% گشادم بر تمامت فتح بابت
# 82 ترا گر فتح اینجا رخ نماید %~% چو من هر لحظه این پاسخ نماید
# 83 اناالحق گوید اینجا گاه جانان %~% نماید بر تو اینجا راز پنهان
# 84 اناالحق باز گوید تو بدانی %~% که سید گفت آن را من رآنی
# 85 دمی او را در اینجا رخ نمودش %~% از آن دم خود بخود پاسخ نمودش
# 86 از آن حالت که آن از جان من خاست %~% ورا پیدا شد و گفت این سخن راست
# 87 نه وقت لی مع الله را عیان بود %~% که او پیوسته در کون و مکان بود
# 88 مر او راذات اینجا بود پیدا %~% درون جان او معبود پیدا
# 89 به اول او به آخر بیشکی دید %~% ز ذات خود همیشه بیشکی دید
# 90 ز ذات خود خوداندر خود نظر کرد %~% علی را هم ز ذات خود خبر کرد
# 91 علی را لو کشف بد در معانی %~% محمد گفت دیگر من رآنی
# 92 از آن مر هر دو صاحب راز بودند %~% که ایشان بیشکی ممتاز بودند
# 93 از آن شه باز دیدند اندر اینجا %~% که ایشان راز دیدند اندر اینجا
# 94 از ایشان منشدم اینجا خبردار %~% تو نیز اینجا چو ایشان این خبر دار
# 95 بگو گر میتوانی سر من باز %~% که تا باشی چو من در عشق ممتاز
# 96 اگر شهباز عشقی باز جوئی %~% که وصلش همچو من گر باز جوئی
# 97 وصال حال را اینجا بجو تو %~% چو دیدی دید از آن اسرار جو تو
# 98 چو بنمودت رخ اینجاشاه جانان %~% بگوئی راز او در عشق پنهان
# 99 اگر دیدی یکی اینجا طبیعت %~% دراندازی در آخر مر طبیعت
# 100 طبیعت چیست مان بر روی داراست %~% ابا ما یار ما در پای دار است
# 101 ابا ما پایداری کرد اینجا %~% ابا ما شد حقیقت فرد اینجا
# 102 در اینجا فرد شد اندر سردار %~% ابا ما شد در اینجاگه نمودار
# 103 نمودار است اینجا سر مطلق %~% در اینجا میزند با ما اناالحق
# 104 ابا ما زد اناالحق آشکاره %~% بخواهد سوخت با ما در نظاره
# 105 بخواهد سوخت تا کل راز بیند %~% فنا را در بقایم باز بیند
# 106 فنا خواهد شدن صورت در اینجا %~% نخواهد سوخت منصورت در اینجا
# 107 در اینجا بازماند جمله منصور %~% حقیقت قرص خور نور علی نور
# 108 نخواهم ماند اینجا جاودانه %~% همی خواهم شدن من در میانه
# 109 همی خواهم شدن تا من بوم پاک %~% چه باد و آتش و چه آب با خاک
# 110 فنا گردانم و یابم بقا نیز %~% وجود خویشتن بهر فنا نیز
# 111 چو من باشم نماند هیچ جز من %~% چنین خواهد بدن اسرار روشن
# 112 چو روشن شد مرا خورشید تابان %~% از آن روشن همیگویم شتابان
# 113 حقیقت صورت است اندر نمودار %~% برون خواهم شدن ازپنج و از چار
# 114 برون خواهم شدن تادر درونم %~% شو هر ذره را رهنمونم
# 115 حققت رهنمای جمله باشم %~% یقین صبر و سکون جمله باشم
# 116 نمایم هر کسی را راز سرباز %~% بگویم راز خود با هر کسی باز
# 117 حقیقت هرچه من گویم همان هم %~% کجا خواهی تو آخر جان جان هم
# 118 چو جان جان مرا نقد است حاصل %~% از آنم بر سر این راز واصل
# 119 از آنم بر سر این دار جانان %~% که برداریم برخوردار از جانان
# 120 چه به زین یابم ای شاه دو عالم %~% که دم اینجا زدم از قرب آن دم
# 121 دم اینجا گه زدم دمدم ز خود باز %~% نمودم در حقیقت نیک و بد باز
# 122 دو عالم در من است اینجا دو عالم %~% فرو پیچم دو عالم را بیکدم
# 123 دو عالم را بیکدم در نمودم %~% در آخر اولم بینم که بودم
# 124 در آخر فرد خواهم شد به آخر %~% دو عالم در یکی بینم بظاهر
# 125 دو عالم در درون خویش دیدم %~% صفات خویش را در پیش دیدم
# 126 صفات خود از آن دیدم حقیقت %~% که ظاهر بودم اینجا گه طبیعت
# 127 طبیعت ظاهر هر دو جهان بود %~% درو بیشک حقیقت جانجان بود
# 128 چو جان جان زجان آمد پدیدار %~% اناالحق زد برآمد بر سر دار
# 129 تو اینجا شبلی از جانم تو بشناس %~% مرا بین راز پنهانم تو بشناس
# 130 از آن پیدا چنین پنهان نمودم %~% که پنهانست پیدا بود بودم
# 131 چو پنهانست جان مانند جانان %~% از آن صورت نشان دارد در اعیان
# 132 که صورت از صفاتم در مکانست %~% درو جانم حقیقت لامکانست
# 133 مکان صورتم عین صفاتست %~% ولی جان در حضور نور ذاتست
# 134 حضور ذات دارد جان نهانی %~% یقین صورت حضورش در معانی
# 135 کنون هر دو یکی پیدا شدم ذات %~% اناالحق میزنم در جمله ذرات
# 136 کنون هر دو یکی شد اصل اول %~% یقین صورت پدید از وصل اول
# 137 مرا وصلت دراینجا گاه مطلق %~% از آن جانم زند هر دم اناالحق
# 138 مرا وصلست اینجا زانکه اویم %~% از انوار ویست این گفتگویم
# 139 بچشم من نظر کن سوی دلدار %~% یکی را بین تو از هر سوی دلدار
# 140 همه دیدار صورت هست حیران %~% چو واصل شد یکی دید است جانان
# 141 یکی دیده است جانان را در اینجا %~% یکی پیدا و پنهان را در اینجا
# 142 چو پیدا و نهان اینجا یکی بود %~% چو صورت یار دیدش اندکی بود
# 143 برخورشید دائم در حقیقت %~% نهادم اسم او را مر طبیعت
# 144 طبیعت نامش اینجا گه نهادم %~% درون او دل آگه نهادم
# 145 دل خود را بدان گر یار خواهی %~% بجان بنگر اگر دلدار خواهی
# 146 ز دل در سوی جان اینجا قدم زن %~% دل و جان هر دو در عین عدم زن
# 147 عدم را نیستی دان همچو منصور %~% یکی در نیستی هان یاب در دور
# 148 مشو از خود اگر صاحب یقینی %~% که اندر نیستی کلی به بینی
# 149 اگر از نیستی یابی رخ یار %~% هم از وی باز گوئی پاسخ یار
# 150 ندانم جز که لا در عشق اینجا %~% که ازلا شد دلم بینا در اینجا
# 151 همه در لاست پیدا تا بدانی %~% تولا شو تا عیان الا بدانی
# 152 ز یکتائی خود در لا نهان شو %~% برافکن صورت هر دو جهان شو
# 153 دو عالم صورتست اینجا برانداز %~% که تا در لا همه بینی یکی باز
# 154 حقیقت لاست ذات ای شیخ بنگر %~% صفات لابهم بنگر سراسر
# 155 اگر تو لا شوی الا بیابی %~% قدم در لازنی یکتا بیابی
# 156 چرا در خود بماندستی تو مهجور %~% از آنی از کمال وصل او دور
# 157 تو خود بینی چو از نقش زمانه %~% نیابی هیچ وصل جاودانه
# 158 اگر مرد رهی خودبین تو دلدار %~% که جز او نیست هان بنگر تو دلدار
# 159 وصال یارنی بازیست میدان %~% حقیقت وصل جانبازیست میدان
# 160 وصال یار اگر خواهی تو ای دوست %~% ترا اینجا بباید سوخت آن پوست
# 161 اگرچه پوست اینجا دوست داری %~% تو بیمغزی بمانده پوست داری
# 162 دمی زین پوست بیرون آی چون من %~% که مغز جان جان یابی تو روشن
# 163 هر آنکو اندرین عالم یقین باز %~% رخ جانان بیابد شد سرافراز
# 164 سرافرازی زسربازی پدید است %~% ترا این سر کل بازی پدیداست
# 165 اگر جان وسرت اینجا ببازی %~% چو ما یابی در اینجا سرفرازی
# 166 نه جان و تن اگر سیصد هزار است %~% که اینجا گه نه اندر خورد یار است
# 167 اگر از عاشقانی بگذر از خود %~% یکی بین در حقیقت نیک یا بد
# 168 چه میخواهی چه میجویی همه اوست %~% درین صورت حقیقت دیده اوست
# 169 ز خود اینجا حقیقت صورتی ساخت %~% ز ذات خود عیانی را بپرداخت
# 170 دم خود سوی این صورت دمیده است %~% صور پیدا از آن دم ناپدید است
# 171 اگر آن دم شود از تو پدیدار %~% دو عالم بر تو گردد ناپدیدار
# 172 از آن وصل و وز آن اعیان نمائی %~% تو جانان گردی و بیجان نمائی
# 173 تو بیجان گردی و جانان بماند %~% که راز خویشتن هم خویش داند
# 174 در این اسرار هر کس ره نیابد %~% پیامم جز دل آگه نیاید
# 175 دلی آگه بباید راز اینجا %~% یکی بیند چو من سرباز اینجا
# 176 دل و جانست آگاه حقیقت %~% که هر دو کردهاند راه حقیقت
# 177 در اینجا وصل کل دیدند با یار %~% نه در صورت اگرچه زو پدیدار
# 178 یقن یار است و دایم یار باشد %~% ز دید خویش برخوردار باشد
# 179 هم اوداند وصال خویش در خویش %~% هم او بگشاید اینجا گه درخویش
# 180 درم بگشاد جانانم نموده است %~% رخ اینجا چون نمودم را نموداست
# 181 ز وصل یار اینجا بیقرارم %~% کنون آویخته بر روی دارم
# 182 اناالحق میزنم من جاودانه %~% که بشناسندم این خلق زمانه
# 183 اناالحق میزنم بر راز جمله %~% نمایم جمله را شهباز جمله
# 184 اناالحق زن شدم کم گشت پیدا %~% منم سروقد هر شور وغوغا
# 185 ز خود بنمودهام تا درجهان من %~% نمایم فاش بیشک جان جان من
# 186 نمودم فاش جانان را به هرکس %~% مرا این شیوه میزیبد دگر بس
# 187 مرا این شیوه زیبد تا بگویم %~% که در میدان خدمت همچو گویم
# 188 درین میدان زدم گوی حقیقت %~% منم در عشق دلجوی حقیقت
# 189 بجز من کس نداند شیوه دوست %~% که این شیوه حقیقت شیوه اوست
# 190 بجز من کس نگوید سر این راز %~% که دیدستم یقین انجام وآغاز
# 191 بجز من کس نمیگوید اناالحق %~% که دیدستم حقیقت راز مطلق
# 192 بجز من کس نداند دید نقاش %~% نمودم روی او با رند و اوباش
# 193 منم نقاش و از نقش زمانه %~% منم در جمله پیدا و یگانه
# 194 یکی دانم که در جمله نمودم %~% نظر کن در زمانه بود بودم
# 195 هر آنکو اندر این عالم نیاید %~% دم من در جهان این دم نماید
# 196 کجا اینجا بکام دل رسد باز %~% نماید جاودان در نیک و بد باز
# 197 اگر در صورت آن اصل دیدی %~% یقین در هر دو عالم وصل دیدی
# 198 اگر واصل در اینجا گردی از ذات %~% تو واصل گردی اندر کل ذرات
# 199 ز ذات اروصل یابی در اناالحق %~% شوی و بازگوئی سر مطلق
# 200 وصال یار اینست ار بدانی %~% بنوعی دیگر است از من رآنی
# 201 اگر از مصطفی ره برگشاید %~% ترا این هر دو عالم یک نماید
# 202 یکی بینی دوئی برداری از بر %~% طلب کن این معانی را ز رهبر
# 203 بجز احمد مدان مر رهنما را %~% توهم رهبر شناس و هم خدا را
# 204 بجز احمد مبین گر واصلی تو %~% وگرنه در زمانه غافلی تو
# 205 بجز احمد مبین در هیچ حالی %~% که تا هر ساعتی یابی کمالی
# 206 هر آنکو از محمد وصل دریافت %~% وجودخویشتن از وصل دریافت
PageV01P35
# 1 محمددان وصال حق در اینجا %~% محمد اوست خلق مطلق اینجا
# 2 چو شبلی این بیان بشنید از او %~% تعجب کرد از وی گفت نیکو
# 3 حقیقت این چنین است اندر اینجا %~% که را همچو تو بگشاید در اینجا
# 4 در تو در حقیقت باز کرده است %~% دو چشم جانت اینجا باز کرده است
# 5 در این سر هیچ شک اینجایگه نیست %~% که جمله اوست جزدیدار شه نیست
# 6 چنین است و ولیکن کس نداند %~% بجز تو هیچکس این سر نداند
# 7 ترا دادست این سر در ازل یار %~% نباید گفت این پاسخ به اغیار
# 8 نباید گفت این با هر کس ای دوست %~% که تو مغزی و خلقانند در پوست
# 9 تو مغزی وهمه چون پوست باشند %~% کجامانند او ای دوست باشند
# 10 تو اصلی این همه فرعست دانی %~% برون کونی و عین مکانی
# 11 ترا زیبد که دیدستی رخ شاه %~% کزین اسرارها هستی تو آگاه
# 12 دم از این میزنم گرمیزنم من %~% تو مرد راهی و بیشک منم زن
# 13 مرا این زهره کی باشد که باعام %~% بگویم ز آنکه این عامند انعام
# 14 ندانند و مرا همچون تو ای حق %~% بیاویزند پهلوی تو مطلق
# 15 حقیقت کفر دانند این خلایق %~% مرا این گفتن اینجا نیست لایق
# 16 کرا برگویم این راز آشکاره %~% بیک ساعت کنندم پاره پاره
# 17 ترا گفتست جانان تا بدانی %~% تو بیشک خود یقین دانم که دانی
# 18 چوتو یاری ترا باید نمودن %~% حقیقت گفتن و از حق شنیدن
# 19 تو صاحب دولتی در کل آفاق %~% توئی اندر میان واصلان طاق
# 20 تو صاحب دولت و کون و مکانی %~% که برگفتی یقین راز نهانی
# 21 نهان بد راز تا این دم بعالم %~% تو کردی فاش نزد خلق این دم
# 22 خلایق جملگی در گفت و گویند %~% تمامت سالکان در جست و جویند
# 23 گمانی میبرند از سالکانت %~% درین گفتار وین راز نهانت
# 24 گمانشان هم یقین شد آخر کار %~% مرایشان را وصال آور پدیدار
# 25 پدیدارست رویت چو خورشید %~% بتو دارند مر ذرات امید
# 26 گمان بردار ای شاه جهان بین %~% که تا بینندت اینجا در یقین بین
# 27 حقیقت گفتگوی خلق بسیار %~% در این بازار عشقت شد پدیدار
# 28 امید جملگی در حضرت تست %~% وصال سالکان در قربت تست
# 29 چه باشد گر کنی اینجا نظر باز %~% درون جانها بیشک سرافراز
# 30 همه در انتظار وصل بودند %~% همه در دیدن این اصل بودند
# 31 عجب روزیست امروز همایون %~% که رخ بنموده از کاف و از نون
# 32 منت میدانم اینجا اول کار %~% ببازی برنگفتم عین گفتار
# 33 تو بیش از جمله از جملگی گم %~% همانا قطره تو بود قلزم
# 34 تو دریائی و ایشان جمله قطره %~% تو خورشیدی و ایشان جمله ذره
# 35 تو بحر جوهری و ایشان صدف وار %~% توئی جوهر یقین در جمله اسرار
# 36 نداند جوهر تو جز تو جانا %~% که هستی جوهر اندر بود الا
# 37 بدانستم ز اول ذات پاکت %~% بدانستم در آخر زین چه باکت
# 38 ازین شیوه که بنمودی تو امروز %~% منم در واصلی یک ذره پیروز
# 39 تمامت وصل میخواهم ز دیدار %~% که بنمائی مرا آری پدیدار
# 40 وصال امروز از تو یافتستم %~% ز جان نزد تو من بشتافتسم
# 41 مرا امروز از تو بر وصال است %~% که امروز یقین روز وصالست
# 42 وصالم آشکارا گشت چندی %~% مرا بنهاده در عشق بندی
# 43 منم در بند تو ای ماه دیدار %~% بجانم وصلت اینجاگه خریدار
# 44 تو وصل خود نما تا جان فشانم %~% بجان و سر ترا بیشک بخوانم
# 45 تو وصل خود نمایم یک زمانی %~% که درغوغای عشق تو جهانی
# 46 بهر زه گفت و گوئی گشت پیدا %~% منم در وصل تو باشور و غوغا
# 47 در این غوغا مرا با تو وصالست %~% دلم در ذات تو عین جلال است
# 48 مرا بر گوی جانا عشق بازی %~% توداری عشق وعشقت نیست بازی
# 49 چه باشد عشق بی منصور جمله %~% که ایشانند از تو نور جمله
# 50 تو نور جمله ای ماه تابان %~% حقیقت در دل و جانی تو جانان
# 51 ز راز عشق آگاهم کن ای دوست %~% مرا بیرون کن اینجا گاه از پوست
# 52 که عشقت چیست اصل عشق گویم %~% در این احوال وصف عشق گویم
# 53 بسی گفتم من از عشق نهانی %~% تو سر عشق ای دل نیک دانی
# 54 حقیقت عشق تو بالای دین است %~% که سر کل ترا عین الیقین است
# 55 ترا عین الیقین از کشف راز است %~% که آن بر تو ز نور عشق باز است
# 56 ترا از خویش شد در باز اینجا %~% توئی در عشق کل در را ز اینجا
# 57 مرا راز نهان میباید اینجا %~% توئی درعشق کل در راز اینجا
# 58 مرا راز نهان میباید از دل %~% که تا چون درم بگشاید از دل
# 59 درم بگشای و ره ده در درونم %~% که هم تو درگشا و رهنمونم
# 60 شدی اینجایگه در قربت خود %~% مرا گرهم دهی نی قوت خود
# 61 به بخشم تا بگویم راز خود باز %~% شوم چون تو دگر ای دوست سرباز
# 62 ببخشا راز تا جانی است اینجا %~% یقین دان راز ربانی است اینجا
# 63 ببخشا راز تا جانی است ای جان %~% کنم در راه تو امروز قربان
# 64 ببخشم راز از عشق الستت %~% مرا آگاه کن زین سر که هستت
# 65 مرا اینجا ببخشی عین دیدار %~% نبودی این عیانم جمله بریار
# 66 حجابم از میان بردار اینجا %~% مرا چون خویش کن بردار اینجا
# 67 حقیقت سالکان راست ای دل %~% بگو امروز اینجا راز مشکل
# 68 دلم چون شد بسی در انتظارت %~% کنون درخاک آمد پایدارت
# 69 دلم چون گشت چون رویت ندیدم %~% هلالی شد ز شمست ناپدیدم
# 70 تو خورشیدی و من ذره درین راه %~% منم بنده توئی بر جان ودل شاه
# 71 تو در جانی و راز جمله دانی %~% ولی میگویم اینجا تا بدانی
# 72 که میدانم ولی چون تو حقیقت %~% کجادانم یقین از دید دیدت
# 73 سخن میرانم اندر قدر خود باز %~% منم گنجشک تو باز سرافراز
# 74 چو میدانم که میدانی تو رازم %~% ز شیب انداز در سوی فرازم
# 75 ز شیب اندازم اکنون سوی بالا %~% که با تو باز گویم عین الا
# 76 تو ای اینجا فنا آخر بقایم %~% ز عین لای خود اینجا نمایم
# 77 بماندم این چنین حیران دلدار %~% که گشتم از خود و از خویش بیزار
# 78 بسی گفتم ولی سودی ندارد %~% که دردم هیچ بهبودی ندارد
# 79 چو توفیق تو میخواهم در اینجا %~% که گردانی مرا این دم مصفا
# 80 ز دست خلق مانده در ز حیرم %~% زمانی باش اینجا دستگیرم
# 81 تو دستم گیر چون تو دستگیری %~% ازین افتاده از پا دست گیری
# 82 تو دستم گیر تا من پایدارم %~% بسر استاده اندر پای دارم
# 83 کجا همچون تودارم پایداری %~% مرا این بس که جان و دل تو داری
# 84 ببخشا این زمان بر جسم و جانم %~% تو میگوئی کنون راز نهانم
# 85 یقین در نطق من از گفتن تست %~% دل و جانم در اینجا دیدن تست
# 86 بمقصودی رسیدی این زمان باز %~% که خودشان بگذرانی زین نشان باز
# 87 مکانی صعبناکی پر بلا هست %~% مرا رفتن حقیقت سوی لا هست
# 88 در آخر باز گویم شرح این راز %~% که چون خواهم شدن تا حضرتش باز
# 89 چگونه باز گشتم سوی ذاتت %~% بود در آخر کار از صفاتت
# 90 درین اندیشهام ای جان جمله %~% منم در عشق تو حیران جمله
# 91 در اینجا دیدمت بازار دنیا %~% حقیقت باز گشتم سوی عقبی
# 92 چگونه است این فنا آنکه بقایم %~% بگو از سر عشق آن لقایم
# 93 لقایم دید اندر عین صورت %~% مرا باید که دانم این ضرورت
PageV01P36
# 1 جوابش داد آنگه شاه عشاق %~% که پنهان نیست اینجا راه عشاق
# 2 همه پیداست راهم تا سوی ذات %~% دمادم میرسانم جمله ذرات
# 3 از اول سر عشقت باز گویم %~% پس آنگه از فنایت راز گویم
# 4 تو سر عشق میخواهی که دانی %~% ز من بشنو تو ای پیر این معانی
# 5 بسی با سالکان بودی درین راه %~% بسی ز ایشان تو بشنودی بسی راه
# 6 بسی گفتی و دیگر باز گفتی %~% ابا ایشان تو از هر راز گفتی
# 7 بسی گویند سر عشق اینجا %~% که تا بگشاید این راز معما
# 8 حقیقت عشق زیبد بر من ای پیر %~% گراندر عشق نبود هیچ تدبیر
# 9 نه عشق اینجا یکی چیز است بنگر %~% همه عشق است اینجا سر باسر
# 10 همی ورزند کل عشق مجازی %~% از ایشان میدهد در عشق بازی
# 11 حقیقت عشق کل عشق من آمد %~% ره تاریک هر کس روشن آمد
# 12 ز عشق کل ترا بنمایم اسرار %~% مگر راهی شود اینجا پدیدار
# 13 ترا در عشق من اینجا حقیقت %~% بدانی صاحب شرع و طریقت
# 14 ترا بخشیدهام من سرفرازی %~% مدان عشق مرا اینجا ببازی
# 15 طلب از عشق کردی عشق اینست %~% که ما را جان جان اینجا یقین است
# 16 مرا عشق است اینجا گاه بنگر %~% که خواهم باختن از عشق خود سر
# 17 مرا عشق است با اینجا ز گوهر %~% رهانم من جهان از گفتن بر
# 18 مرا عشق است با جان و سر و دل %~% بجو آن ره مگر گردی تو واصل
# 19 منم در عشق خود در دار دنیا %~% که دیدستم ز خود دیدار مولا
# 20 بسوزانم وجود خود در اینجا %~% یقین کردم سجود خود در اینجا
# 21 حقیقت سر عشقم نیست بسیار %~% بتو میگویم اینجا گاه ای یار
# 22 فدایم من در اینجا گاه بنگر %~% همه ما را غلام و شاه بنگر
# 23 خدایم شبلی اندر پاکبازی %~% تو چون مائی و چون من پاکبازی
# 24 ندانم من که در کون و مکانم %~% حقیقت جسمم و هم نور جانم
# 25 خدایم من که هستم در نمودار %~% ز شوق این یقینم بر سر دار
# 26 خدایم من که اینجا رهنمایم %~% هر آنکس را که خواهم ره نمایم
# 27 خدایم من که اینجا گه بدیدم %~% ابا خود گویم و از خود شنیدم
# 28 خدایم در حقیقت پایدارم %~% ترا من داشته در پایدارم
# 29 خدایم من درون جان و در دل %~% کنم هر کس که خواهم نیز واصل
# 30 خدایم من نمودار دو عالم %~% که پیدا کردم آدم را درین دم
# 31 نه من میگویم این سر راز مطلق %~% حقست اینجا که میگوید اناالحق
# 32 اناالحق میزنم در بود جمله %~% منم بیشک یقین معبود جمله
# 33 اناالحق میزنم در من رآنی %~% درون جمله رازم در نهانی
# 34 درون جمله اسرار نهانم %~% یقین من حاجت هرکس بدانم
# 35 نه من میگویم این سر را مطلق %~% حقست میدان که میگوید یقین حق
# 36 درون جمله‌ام در بینیازی %~% کنم با جمله اینجا عشق بازی
# 37 بصورت میکنم تقریر معنی %~% که صورت دارم اندر دار معنی
# 38 بمعنی کردم اینجا رازها فاش %~% همه نقشند و من دیدار نقاش
# 39 منم نقاش اینجا نقش بستم %~% چو بستم هم بدست خود شکستم
# 40 منم نقاش و اینجا نقش بندم %~% به هر نقشی که خواهم نقش بندم
# 41 ز دید من همه در شور و افغان %~% منم دانا یقین اندر دل و جان
# 42 هر آن چیزی که خواهم میکنم من %~% همه ذرات را تابان کنم من
# 43 به هر کسوت که اینجا رخ نمودم %~% همه در عشق خود پاسخ نمودم
# 44 بدانستند و با ایشان بگفتم %~% در اسرار با ایشان بسفتم
# 45 درون جمله گویایم بآواز %~% نمودستم همه انجام و آغاز
# 46 ز انجام و ز آغازم خبر نه %~% منم بینا ولی سمع و بصر نه
# 47 درون جمله از من روشن آمد %~% نمود عشقم از این گلشن آمد
# 48 مرا بد عشق اینجا راز خود باز %~% نمایم تا بداند صاحب راز
# 49 اگرچه جمله من هستم پدیدار %~% تمام از من کسی خود نیست بیدار
# 50 منم آگاه کاینجا راز گویم %~% نمود خود به هر آواز گویم
# 51 زهر آواز دیگر گونه اسرار %~% همی گویم در اینجا گه بگفتار
# 52 منم با جمله و جمله ندانند %~% وگردانند زمن حیران بمانند
# 53 منم رخ سوی من آورده اینجا %~% بمانده در درون پرده اینجا
# 54 درون پرده اینجا پرده بازم %~% ولی آخر کنم این پرده بازم
# 55 چو بگشایم ز رخ این پرده را باز %~% نمایم جملگی گم کرده را باز
# 56 نمایم آنچه اینجا گم نمودم %~% که تا کلی بیابد بود بودم
# 57 دم آخر رسانم جمله در خاک %~% بخون گردانم اینجا جملگی پاک
# 58 بگردانم میان خاک درخون %~% تمامت آنکه آرم جمله بیرون
# 59 حقیقت در صفات نقش ذرات %~% رسانم جملگی را در سوی ذات
# 60 حقیقت وصل صورت آخرین است %~% ولی جان در صفاتم پیش بین است
# 61 چوجان در آخر آید سوی حضرت %~% رساند مر مرا در سوی قربت
# 62 وصالش در فراق آمد پدیدار %~% چو گردد او ز صورت ناپدیدار
# 63 رسانم سوی ذات اول صفاتم %~% کنم محو و رسانم سوی ذاتم
# 64 چوخواهی گشت سوی حضرتم باز %~% نظر میکن تو درانجام و آغاز
# 65 چو سوی حضرت ما بازگردی %~% یقین آن لحظه صاحب راز گردی
# 66 چنان باید که باشد اشتیاقت %~% بما تا نبود اینجا گه فراقت
# 67 فراقت صورتست از دار دنیا %~% ولی در آخرت دیدار مولا
# 68 در آن لحظه که جان درتن نماند %~% نماند ما و من جز من نماند
# 69 نماند ما و من جز من در آفاق %~% تو باشی در یکی شبلی بکل طاق
# 70 یکی ذاتست این دم تا بدانی %~% یکی جز است آدم تا بدانی
# 71 ترا پیداست ذات ما بدین حرف %~% ولی روغن کجا گنجد در این ظرف
# 72 یکی ذاتست جمله آشکاره %~% کنی اینجا توذات ما نظاره
# 73 یکی ذاتست بیرون از مکانم %~% ز بالای صفات جاودانم
# 74 تمامت انبیا رفتند ودیدند %~% در اینجا گه بکام خود رسیدند
# 75 یکیاند این زمان درآشنائی %~% رسیده در بقا و در خدائی
# 76 یکی اند این زمان در جملگی گم %~% همه چون قطره ایشانند قلزم
# 77 وصالم انبیا دیدند و عشاق %~% نمایم آنکه وصل ماست مشتاق
# 78 بوصل ما مران کو دارد امید %~% ورا دیدار خود بخشیم جاوید
# 79 بوصلم هر که اینجا راه یابد %~% ابی صورت سوی ذاتم شتابد
# 80 هر آنکو عاشق ما شد در اینجا %~% ز ذاتم بود یکتا شد در اینجا
# 81 نمایم آخر کارش حقیقت %~% نمود خود چو رفت از این طبیعت
# 82 وصالم دید دید جاودانست %~% مر این را صد کتب شرح و بیانست
# 83 ولی میگویمت اینجایگه راز %~% که پیش از مرگ بنمایم ترا باز
# 84 ز پیش از رفتن دنیا مرا بین %~% نمود ما درین صورت لقا بین
# 85 بیانی اندر اینجا من نمایم %~% ولی عشاق را روشن نمایم
# 86 نگفتی عشق چبود عشق اینست %~% که میداند که در ما پیش بین است
# 87 حقیقت عشق پیش از مرگ دریاب %~% مرا بین و همه کن ترک و دریاب
# 88 بجز من منگر اینجا در وجودت %~% که تا کون و مکان آرد سجودت
# 89 تو بردار این زمان از جای پرده %~% بسوزان پردههای سال خورده
# 90 پس پرده جمال ما عیان است %~% تماشای همه خلق جهانست
# 91 پس پرده جمال ماست دیدار %~% مرا در پرده بنگر ناپدیدار
# 92 پس پرده مرا نور جلالست %~% زبانها جمله در ما گنگ و لال است
# 93 زبان عقل اگرچه گفت او برد %~% در اسرار ما راهست او برد
# 94 ولیکن آخر کار اندر اینجا %~% فرو مانده نهاده سر در اینجا
# 95 حقیقت عشق ما از ماست آگاه %~% بسوی ما یقین آورده او راه
# 96 مرا عشق است اینجا راز دانم %~% که میداند همه راز نهانم
# 97 یقین این صورت اینجا عقل پرداخت %~% ولیکن عشق بنیادش برانداخت
# 98 حقیقت عقل اینجا خانه کرد %~% دگر مر عشق آن ویرانه کرد
# 99 یقین چون گنج یابی در خرابه %~% چه خواهی کرد آنجا گه قرابه
# 100 تو اینجا کیمیا جوی ار توانی %~% که باشد کیمیا گنج نهانی
# 101 حقیقت کیمیا دیدار جانست %~% که نور روحها از عکس آنست
# 102 تو اصل کیمیای گنج یاری %~% که نقد هر چه میخواهی تو داری
# 103 تو همچون کیمیائی در دل و جان %~% بزن بر صورت و سکه بگردان
# 104 تو قلب خویشتن بارز کن اینجا %~% حقیقت جسم ما جان کن مصفا
# 105 حقیقت این بجز ایندیگری نیست %~% که قلب از کیمیا کم از زری نیست
# 106 حقیقت چون شود نقدت پدیدار %~% شود قلب توکلی ناپدیدار
# 107 ببوی عشق جانم نیست او شد %~% تنم شد نیست تا کل هست او شد
# 108 نه مستی جلال یار پیداست %~% که اینجا گه جمال یار پیداست
# 109 نگردد نیست هرگز یار از ما %~% ولی بنماید این اسرار از ما
# 110 که من بودم درون جان منصور %~% اناالحق خود زده در عشق منصور
# 111 شده با کل همه جز جهانم %~% نموداریست این عضو عیانم
# 112 نمودار است اینجا صورتم خاک %~% ولیکن من توام در هستی پاک
# 113 که باشد خرمنی در صورت من %~% نمودار است اعیان صورت من
# 114 ضرورت بود اینجا نقش بیچون %~% نمودن دروصالت هفت گردون
# 115 چو ما در عشق خود پیدا نمائیم %~% حقیقت این همه زیبا نمائیم
# 116 جمال ماست آدم در نهانی %~% نمیدانند این خلق نهانی
# 117 چو نادانند و ما دانای حالیم %~% ز وصل خویشتن عین وصالیم
# 118 حقیقت عشق تا ما دیده باشیم %~% مکان لامکان گردیده باشیم
# 119 چو ما این پرده برداریم از رخ %~% دهیم آن را که میخواهیم پاسخ
# 120 نمایم با همه کس پاسخ اینجا %~% نمایم بازش اینجا من رخ اینجا
# 121 نمایم پاسخ اینجا با همه کس %~% منم جمله نداند ذات من کس
# 122 حقیقت عشق ما اینست دیدی %~% بنور این بیان اینجا رسیدی
# 123 چو من در پرده صورت عیانم %~% یقین عشق است در شرح و بیانم
# 124 یکی باشد بیان مختلف راز %~% از اینجاهم یکی بد سوی آغاز
# 125 ز عشق خود شدم پیدا در اینجا %~% ز عشق خود شدم یکتا در اینجا
# 126 حقیقت صورت عشقم چنین بود %~% یقین منصور در ما پیش بین بود
# 127 چو اندر خود حقیقت پیش بینم %~% اناالحق میزنیم و پیش بینم
# 128 اناالحق میزنم از سر مستی %~% نه همچون دیگران در بت پرستی
# 129 بت ما صورتست و در فنایست %~% دل ما جان شد و اندر بقایست
# 130 بت ما صورتست و گفت و گویست %~% یکی بود و یکی در جستجوی است
# 131 چنین افتاد اندر اصل اول %~% که اینجا گه شود ناگه مبدل
# 132 همان کردم طلب در آخر کار %~% که آیم سوی ایشان من در این کار
# 133 چو عشقم بیعدد در پرده آورد %~% برون در سوی خود گم کرده آورد
# 134 نگردم هیچ کم عین العیانست %~% مرا از آن عیان عین العیان است
# 135 اگر خواهم نمودن جمله ذرات %~% کنم من محو و بنمایم همه ذات
# 136 ولیکن چون قلم راندم حقیقت %~% نوشتم خویش و خود خواندم حقیقت
# 137 چو نقد خود نمودم بهر جانم %~% صور افتاد کل راز نهانم
# 138 منم عشق و منم اینجایگه حق %~% ترا شیخا بگفتم سر مطلق
# 139 از این معنی منم اینجا به تحقیق %~% یقین شبلی چو از وی یافت توفیق
# 140 زبانش لال شد اینجا بگفتار %~% چو او را دید اینجا صاحب اسرار
# 141 چو او را صاحب شرع و بیان دید %~% زبانش لال شد خود بیزبان دید
# 142 یکی شد در وصال جان و دل گم %~% میان قطره اندر بحر قلزم
# 143 درین معنی عجب افتاد آن پیر %~% نمیگنجد در این اسرار تدبیر
# 144 از اول گرچه بود او صاحب راز %~% گمانش باالیقین آمد باعزاز
# 145 چنان منصور در شرح و بیان بود %~% کزو عشاق در شور و فغان بود
# 146 توئی منصور و با تو جمله باز است %~% در معنی بر عطار باز است
# 147 تو منصوری ابرداری ندانی %~% تو هم شبلی صفت حیران بمانی
# 148 همه ذرات اندر گفت و گویند %~% ابا جان ودل اندر جستجویند
PageV01P37
# 1 نمودستی وصال خویش امروز %~% ابر چشمت وصال خویش امروز
# 2 بخواهی ریخت خون جمله ذرات %~% کمال تست کلی سوی آن ذات
# 3 چنان در شور و افغانی در اینجا %~% که صنع خود تو میدانی در اینجا
# 4 اگر دانی در اینجا راز خود باز %~% تو باشی و توئی هم عز و عزاز
# 5 در اشترنامه گفتم سرمنصور %~% بنوعی دیگر است این گفته مشهور
# 6 ولیکن ایندگر اسرار حال است %~% کسی داند که در عین وصال است
# 7 وصال اینجاست کآن در پرده گفتم %~% در اسرار اندر پرده سفتم
# 8 در اینجا پرده آمد پاره پاره %~% حقیقت ذات شد بر خود نظاره
# 9 توئی منصور بردار حقیقت %~% در اینجا گه نمودار حقیقت
# 10 نموداری تو در خود باز مانده %~% عجائب در کمان راز مانده
# 11 گمان از پیش خود اینجای بردار %~% که منصوری کنون آونگ بردار
# 12 عجب آونگی اندر دار صورت %~% چنین افتاد عشق تو ضرورت
# 13 چو نقش اندر نمود صورت افتاد %~% ولیکن پرده در اینجا افتاد
# 14 کنون چون پرده بگشاده است دریاب %~% ز عشق پرده و غیبت خبریاب
# 15 خبریاب از نمود عشق اینجا %~% که خود کردی سجود خویش اینجا
# 16 تو عشق خویش کی اینجا شناسی %~% که دانائی و را از ناشناسی
# 17 در این معنی دمادم سیرها کن %~% پس آنگه صورتت در حق فنا کن
# 18 یقین دار از یقین یک لحظه بیرون %~% مرو تا رازیابی بیچه و چون
# 19 یقین دار از یقین بردار اسرار %~% که از سر یقین یابی رخ یار
# 20 اگر از هستی یاری نموده %~% مکن باور سخنهای شنوده
# 21 تو برهان جوی از آنچ اینجای پیداست %~% وگرنه آنچه نبودنیست پیداست
# 22 تو اینجائی خبردارو خبر نه %~% شده آونگ برداری اثر نه
# 23 اگر بگشاده عشقت این معما %~% برآئی از صفت اینجا مسمی
# 24 نماند چونشوی از ذات آغاز %~% بیابی رفعت این از بیان باز
# 25 چو رفعت یافتی اندر مکانت %~% حقیقت فاش گردد لامکانت
# 26 چو عین لامکان آید پدیدار %~% شود اینجا مکانت ناپدیدار
# 27 چو آنجانیز اینجا در یکی شد %~% یکی باشد ترا کلی یکی شد
# 28 یکی بد اولت در بینشانی %~% کنون چون با نشانی را بدانی
# 29 چو اصل خویش یابی در جهان باز %~% بیابی وصل خوداندر مکان باز
# 30 تو اصلی لیک ازذات حقیقی %~% در این صورت تو ذرات حقیقی
# 31 درین صورت بماندستی تو غافل %~% چرا غافل شدی هان گرد واصل
# 32 اگر واصل شوی منصور رازی %~% یقین دانم که جان و سر ببازی
# 33 سر و جان چیست چون اسرار دیدی %~% تو باشی بیشکی گریار دیدی
# 34 بجز یار آنچه یابی هیچ باشد %~% همه نقشی حقیقت هیچ باشد
# 35 یقین دلدار باقی هست فانی %~% اگر فانی شوی این سر بدانی
# 36 بشرع این صورت اسرار عالم %~% همه ذاتست بیشک سوی این دم
# 37 همه فانی شمر جز دید جانان %~% طلب میکن درون توحید جانان
# 38 چو توحیدت شود در بود جان فاش %~% تو بشناسی در اینجا بود نقاش
# 39 در اینجا چون شناسای خود آئی %~% بنور عشق بی نیک وبد آیی
# 40 چونیک و بد کنی در پیش جانت %~% بگو با خود نکو راز نهانت
# 41 وگر خواهی بگفتن پیش هر کس %~% بگیرد راه صورت پیش و از پس
# 42 ترا باید نمودن راز اینجا %~% که کردی در یقین سرباز اینجا
# 43 اگر درعشق کردی جان فشانی %~% تو با جانان ابد باقی بمانی
# 44 تو باشی او حقیقت در حقیقت %~% نمود ذات او اندر شریعت
# 45 طبیعت نبود اینجا با تو دریاب %~% درین سرها که میگوئی تو دریاب
# 46 چهارت اصل عنصر سوی دنیا %~% شود فانی وگردی ذات مولا
# 47 شود آتش یقین نور عیانی %~% شود اینجا نشانش بی نشانی
# 48 حقیقت باز گردد سوی خود باز %~% که خواهد بود آخر صاحب راز
# 49 حقیقت آب سوی آب گردد %~% عیان در سوی او غرقاب گردد
# 50 دگر جان خاک یابی اصل در خاک %~% شود محو و بیابی بیشکی پاک
# 51 همه اینجای در غرقاب پیداست %~% درین صورت وی از ترکیب پیداست
# 52 چو اینجا عشق نقش خود نمودهست %~% ابا خود بیشکی گفت و شنودهست
# 53 تو گراو خواهی اینجاگه چنین کن %~% چومردان ذات خود را پیش بین کن
# 54 چنین کن تا بیابی وصل جانان %~% فنا شو تا بیابی وصل جانان
# 55 چه خواهی کرد صورت چون فنایست %~% در آخر مرو را عین بقایست
# 56 بقا هرگز نیابی سوی صورت %~% مگر وقتی که این دانی ضرورت
# 57 تو خواهی شد فنا در آخر کار %~% براندازی مراین صورت بیکبار
# 58 چو صورت رفت جانانت بیابی %~% حقیقت راز پنهانت بیابی
# 59 تو باشی لیک بیصورت در اینجا %~% چو او خود کیست مشهورت در اینجا
# 60 مرا خود با وصال یار کار است %~% که دلدارم کنون در عین دار است
# 61 وصال یار بر ما گشت اظهار %~% از آن بردار عشق افتاد عطار
# 62 چنان منصور رازم در حقیقت %~% که در عشقم نمودار حقیقت
# 63 چو بر دار است ما را پایداری %~% از آن با عشق کردم پایداری
# 64 مرا چون راز کل با عشق افتاد %~% از آنم عشق خواهد داد بر باد
# 65 که دارد تاب این نعمت که خاید %~% اگر چون ما خورد خود تا چه آید
# 66 بقدر خود خور اینجا لقمه را باز %~% چو مادر آخر اینجا باز سرباز
# 67 چو خوان عشق سرباز است اینجا %~% از آن عطار سرباز است اینجا
# 68 بخور این لقمه چون از دست شاهست %~% اگر جانت حقیقت هست شاه است
# 69 اگر جانت شود آگه ز اسرار %~% تو این خوان راخوری آخر بیکبار
# 70 تو میگوئی که تو بنویس و میخوان %~% کنون عطار چون خوردی توآن خوان
# 71 که دارد تاب این لقمه که دارد %~% که همچون تو حقیقت پای دارد
# 72 هر آنکو همچو تو آید در این سر %~% ز سر بیرون شود بر سر نهد سر
# 73 چو منصور است بردار حقیقی %~% درون تو نمودار حقیقی
# 74 ازو گوی و ازو جوی آنچه خواهی %~% چه راز دل چه اسرار آلهی
# 75 عجایب جوهری منصور آید %~% که جان اوحقیقت نور آید
# 76 چو جان ذاتست در عشق تو منصور %~% از آن خواهیم گفتن راز منصور
# 77 نظر درجای من اینجا ترا هست %~% از آنم از وصالت این چنین مست
# 78 چنانم مست کردستی که هشیار %~% نخواهم گفت از این حالت دگر بار
# 79 کجا جان مست و کی هشیار گردد %~% که همچون تو حقیقت یار گردد
# 80 توئی ای جان و دل اینجا درونم %~% حقیقت کرده درخود رهنمونم
# 81 که داندراز من بیشک تو دانی %~% که تو راز دل و جان جهانی
# 82 همه اینجا توئی و هم تو بینم %~% که با تو من یقین عین الیقینم
# 83 یقین من نیست اینجا گه باظهار %~% دمادم مینمایم سر اسرار
# 84 چو در فقرت نمائی لطف با من %~% کنی اسرار با من جمله روشن
# 85 مرا قهر تو لطف جاودانست %~% مرین اسرارها روشن از آنست
# 86 مرا کاینجا مرا با تست این راز %~% که خواهم گشت از عشق تو سرباز
# 87 چو لطف تست یاری ده درین راه %~% مرا زانم ز عشق دوست آگاه
# 88 منت منصور ای دانای بیچون %~% که خواهم گشت اندر خاک و در خون
# 89 منت منصورم اینجا راز گفته %~% نهان سرت به هر کس بازگفته
# 90 منت منصورم ای جان جهانم %~% که اسرار توهم بر تو بخوانم
# 91 منت منصورم اندر راه عشاق %~% ولیکن در رهی آگاه عشاق
# 92 توئی جانان و هم تو من چگویم %~% توئی جمله که گفتی با که گویم
# 93 نمود عشق میگوئی و میخوان %~% که بیشک هم تودانی سر جانان
# 94 توراز خود همی گوئی درونم %~% بخواهی ریخت ای دلدار خونم
# 95 منم آگاه عشق آیا بصورت %~% ترا مییابم اینجا گه ضرورت
# 96 ضرورت نیست لیکن هست اینجا %~% وصالت کی دهم از دست اینجا
# 97 تو تا در جان شوی اسرار گویان %~% کمال عشق خود در شوق جویان
# 98 که باشم من تو باشی گاه و بیگاه %~% گدایم مینمایم خویش بر شاه
# 99 تو در جانی و هم شاه منی تو %~% درون خورشیدی و کل روشنی تو
# 100 اگر بنشینم اندر راهت ای جان %~% تو هم هستی ز خویش آگاه ای جان
# 101 توآگاهی نیم من همچو عشاق %~% توانی میدهم در جمله آفاق
# 102 بگویم تابدانندت همه سر %~% کنم اسرارت ای جان جمله ظاهر
# 103 بگو عطار این دم جملگی فاش %~% چو دیدی در درون خویش نقاش
# 104 بگو عطار هم از جان بیندیش %~% حجاب خویشتن بردار از پیش
# 105 بگو عطار هیلاجت دمادم %~% که حلاجت بود دردم دمادم
# 106 منم اسرار او گفته ترا باز %~% توئی اینجا که با ما گشته دمساز
# 107 بوصل اکنون چو جانت میفشانی %~% بگو اسرار ما کل در معانی
# 108 ز ما میگوی چون مائیم منصور %~% که تا اینجا نمائیمت همه نور
# 109 ز ما میگوی چون مائیم اینجا %~% که ما اینجات بنمائیم پیدا
# 110 ز ما میگوی و جز ما خود مبین تو %~% که کل اینست اینجا گه یقین تو
# 111 مده از دست اینجاگه یقینت %~% که در یکی نمودارست اینت
# 112 چو در یکی خود هستیم وصلت %~% هم از یکی نمودستیم اصلت
# 113 چو اصل وصل ما اینجاست با تو %~% دوئی ما همی یکتاست با تو
# 114 توئی برداشتی جان منی تو %~% چو پیدائیم و پنهانیم بنگر
# 115 حقیقت نیست جز من تا بدانی %~% یقین از ماست کل روشن نهانی
# 116 همه روشن بما اینجاست میبین %~% ز دید و بود ما پیداست میبین
# 117 همه چیزی حقیقت جمله مائیم %~% که ذات تو به هر کسوت نمائیم
# 118 زهی اسرار تو در جان عطار %~% گرفته جان و دل پنهان عطار
# 119 توئی با من حقیقت با تو باشم %~% مرا کن محو تا من هم تو باشم
# 120 تو گفتی من شنفتم هم تو خوانم %~% دمادم سر تو دیدم بخوانم
# 121 زهی وصل تو جان و دل ربوده %~% که با ما خود بگفته خود شنوده
# 122 وصالت آتشی کرده است پیدا %~% بخواهد سوخت اینجا جمله جانها
# 123 بخواهد سوخت هر چیزی که باید %~% چو نبود هیچ سوی تو شتابد
# 124 عجب از عقل بیرونم بمانده %~% عجب در خاک و در خونم بمانده
# 125 میان خاک وخونم آشنائی است %~% میان خاک و خون عین جدائی است
# 126 میان خاک و خونم هست آن ذات %~% بحمدالله کنون در عین آیات
# 127 دمادم مینمایم راه توحید %~% دمادم می برون آیم ز تقلید
# 128 دم من از جهان از تست زنده %~% حقیقت این دمم اینجا بسنده
# 129 دم من اصل کل از آن دم تست %~% حقیقت عین بودم از دم تست
# 130 کجائی این زمان عطار اینجا %~% یقین شو بر سر اسرار اینجا
# 131 ز حلاج این زمان مانده است باقی %~% عجایب من که کردت دست ساقی
# 132 تو گر مست لقائی همچو منصور %~% مشو هان ازوجود خویشتن دور
# 133 درین صورت بگو اسرار اینجا %~% که برخورداری از دلدار اینجا
# 134 در این صورت دمادم عین جانست %~% دمادم با تو در شرح و بیانست
# 135 چه حاجت نیز گفتن هر زمانت %~% ولیکن راز بهر داستانت
# 136 شود پیدا دمادم کشف دلدار %~% همی خوان و همی گوهان تو بردار
# 137 سخن با جانست تا تو هم بدانی %~% مراد خویشتن حاصل توانی
# 138 سخن با جانست اینجا گه بتحقیق %~% که جان اینجا زجانان یافت توفیق
# 139 سخن اینجا چو با جان اوفتادهست %~% از آن این شور و افغان در نهاد است
# 140 مرا بحریست اندر شور و افغان %~% که جمله اوست اندر وصل جانان
# 141 دل اینجا تا بیابد درخود باز %~% کجاباز آید او از نیک و بد باز
# 142 دل اینجا تا بیابد راز بیچون %~% کجا بیرون شود از خاک و از خون
# 143 دل اینجاتا نیابد آنچه گم کرد %~% کجا بیرون شود در عشق کل فرد
# 144 دل اینجادید در ما روشنائی %~% از آن پیداست در سر خدائی
# 145 دل اینجا یافت سالک محرم راز %~% حقیقت پرده از پیشت بر انداز
# 146 در اینجا پرده در پیش دارد %~% از آن غم دایما دل ریش دارد
# 147 در اینجا پرده برداری یقین باز %~% در اینجاکی بود در پیش بین باز
# 148 در اینجا پرده را گرمی ندانند %~% بجز یکی نبینند و ندانند
# 149 در اینجا وصل او آید پدیدار %~% بداند اصل گردد مست هشیار
# 150 ز جانان مست خود هشیار باشد %~% ز بود جسم خود بیزار باشد
# 151 مرا چون کار با دل اوفتاده است %~% از آنم راز مشکل اوفتاده است
# 152 دلم چون واصلست از یار اینجا %~% یقین او بیشکی دیدار اینجا
# 153 ز جانان دارد و در جان بدیدهست %~% که جان در یار و در گفت و شنید است
# 154 چو دل با جانست دل دیداردانم %~% حقیقت جان در اینجا یار دانم
# 155 دلم جز جان نه بیند هیچ غیری %~% که بیجان کی زید اینجا بسیری
# 156 که چون در جان و دل اینجاست واصل %~% ز جانانش همه مقصود حاصل
# 157 چو جان داردوصال دوست اینجا %~% یقین دانم که کلی اوست اینجا
# 158 جمال دوست اندر جانست بنگر %~% حقیقت جان جانانست بنگر
# 159 چو جان منصور راز آمد پدیدار %~% وی از سر اناالحق گشت بیدار
# 160 چو درجانست وی مانند عطار %~% مبین چیزی حقیقت جز که دیدار
# 161 چو درجانت روی مانند حلاج %~% همه در ذات جان مییاب محتاج
# 162 چو در جانست اینجا سر جانان %~% ز جان دریاب راز خویش از جان
# 163 ز جان دریاب آنگه شو پدیدار %~% که جان در جان شده ناید پدیدار
# 164 چنان مست جمال جان شدستم %~% که من از بود خود پنهان شدستم
# 165 چنان مست جمال جانم امروز %~% که هم پیدا و هم پنهانم امروز
# 166 چنان مست جمال جانم از شاه %~% که جانم هست گوئی جملگی شاه
# 167 چنان مست جمال ذوالجلالم %~% که میگردد زبان از عشق لالم
# 168 همی خواهم که گویم راز جان باز %~% مرا میگوی اینجا جان جان باز
# 169 که راز ما مکن فاش اربگوئی %~% در این میدانت اندازم چو گوئی
# 170 بخواهم گفت من از جان گذشتم %~% چه باشد جان از آن آسان گذشتم
# 171 ز جان آسان گذشتم همچو حلاج %~% کنم از بهر تیر عشق آماج
# 172 دلم تا جمله مردان باز داند %~% نمود عشق از من باز داند
# 173 چو من از جان گذشتم در نهان من %~% ز جان گفتم یقین از جان جان من
# 174 چنین افتاد اینجاگاه اسرار %~% نمیداند کسی جز غیر عطار
# 175 چنین افتاد با عشق آشنائی %~% مرا با دیدن ذات خدائی
# 176 خدا در ذات جانست ار نهان تو %~% درون جان نظر کن جان جان تو
# 177 خدا با تست ای دل در یقین باش %~% تو منصوری و درعین یقین باش
# 178 در این عین یقین ای جان تو بشنو %~% درین گفتارها از جان تو بگرو
# 179 تمامت وصل داری در عیانست %~% همی گویم یقین شرح و بیانست
# 180 بیانست از تجلی بازگویم %~% ز منصورت حقیقت راز گویم
# 181 چو شاه دین یقین منصور از الله %~% که در آفاق شد مشهور الله
# 182 حقیقت راز برگفت از سردار %~% ایا پیر جهان ای شیخ اسرار
# 183 چو شبلی آن شنید و گفت خاموش %~% دل پیر دگر آمد فراجوش
PageV01P38
# 1 حقیقت با یزید آن پیر عشاق %~% که بیشک اوست در جان و جهان طاق
# 2 زبان بگشاد زیر دار منصور %~% که بد از جان ارادت دار منصور
# 3 بدو گفت ای جهان و جان معنی %~% که هستی بیشکی قربان معنی
# 4 تو شاهی بر سر دار حقیقت %~% ز بهر جان نمودار حقیقت
# 5 توشاهی اینهمه چاکر درین راه %~% فغان دارند ای خورشید درگاه
# 6 زدست تو کنون بر سر زنانند %~% که تو مرد رهی ایشان زنانند
# 7 همه از دست تو دارند فریاد %~% ز وصل تو همی دارند فریاد
# 8 ز عشقت جان جمله سوخت شاها %~% ترا دیدند اینجا جان پناها
# 9 همه درماندگان بودند اینجا %~% چونامت جمله بشنودند اینجا
# 10 همه دیوانهاند امروز میدان %~% تمامت جانها در سوز میدان
# 11 ز عشق روی تو دیوانه هستند %~% عجب دیوانگان نیم مستند
# 12 که از امر تراهم واصل اینجا %~% که عشق تست ازوی حاصل اینجا
# 13 اگرچه پیر راه رهبرانی %~% تو سر جمله اینجا نیک دانی
# 14 ترا زیبد که گوئی سر اسرار %~% برآئی از وصال خود تو بردار
# 15 ترا زیبد که پیر راه باشی %~% که امروز از اعیان آگاه باشی
# 16 اناالحق میزنی بر کل عشاق %~% که تا سوزان کنی اینجای مشتاق
# 17 جهانی خلق دیدار تودارند %~% درین بازار آزار تو دارند
# 18 تو اینجا میکنی راز عیان فاش %~% تو داری جان جان اینجای درباش
# 19 تو رازی خود چو کردی فاش عالم %~% تو دانی چون بوی نقاش عالم
# 20 بجز تو هیچ نقاش دگر نیست %~% کسی را از تو اینجاگه خبر نیست
# 21 کنونت بایزید اینجا غلام است %~% ورا دیدار تو اینجا تمام است
# 22 غلامت از دل و جانم حقیقت %~% یقین دیدار تو عین شریعت
# 23 چنان از شوقت اینجا بینیازم %~% که میخواهم که با تو عشق بازم
# 24 در این معنی خبردارم من اینجا %~% که گوئی چون تو من بردارم اینجا
# 25 توئی بردار گوئی بایزید است %~% ز تو پیوسته گویا بایزید است
# 26 توئی بامن بجان جانا در اینجا %~% توئی با ما یقین جانا در اینجا
# 27 مرا مقصود آنست ای سرافراز %~% که پرسم از تو ای جان یک سخن باز
# 28 مرا مقصود گردان حاصل ای جان %~% که تاگردم ز تو من و اصل ای جان
# 29 بگود با من حقیقت زود ای دوست %~% برون آور چو شبلی زود ای دوست
# 30 بگو اینجایگه ای جان ودلدار %~% که باتو جانم اینجاهست بردار
# 31 من و تو هر دو اینجا در یکی گم %~% تو همچون قطره ما عین قلزم
# 32 و یا ما قطرهایم و عین دریا %~% وگرنه از همیم اینجای پیدا
# 33 تو یاری در حققت مات یاریم %~% تو برداری و مایت پایداریم
# 34 سؤال این است جانان بازگویم %~% که تا جان چیست اینجا راز گویم
# 35 چه باشد جان بگو تا باز دانم %~% که از دل خوار و سرگردان چوجانم
# 36 بلای جان کشیدستم در اینجا %~% زدل غوغا بدیدستم در اینجا
# 37 گهی چون قطرهام پیدا نموده %~% گهی چون بحرم وغوغا نموده
# 38 ز جان اندر بلای دل فتادم %~% چو تو این راز من مشکل فتادم
# 39 مرا این راز در جانست منصور %~% نمییارم در اینجا کرد مشهور
# 40 ز دست این عوام الناس اینجا %~% که در شورند و در وسواس اینجا
# 41 در این شور و شعب چون راز گویم %~% که سر عشق با تو باز گویم
# 42 عوام الناس ما را دوست دارند %~% حقیقت جمله مغز و پوست دارند
# 43 تو مغزی در میان جان ایشان %~% توئی پیدا و هم پنهان ایشان
# 44 حقیقت چون حقیقت اصل آمد %~% ترا این شور عشق از وصل آمد
# 45 کجا بتوانم این پاسخ نمودن %~% بجز در حضرتت خاموش بودن
# 46 تو میدانی ندانی بایزید است %~% ولی میگویم این هل من مزید است
# 47 تو دیدی آنچه اینجا کس ندیده است %~% غلامی از غلامان بایزید است
# 48 جنید راهبر هم پیر معنی است %~% ز تو امروز با تدبیر معنی است
# 49 ولیکن کی چو من باشند با تو %~% اگرچه جان و تن باشند با تو
# 50 همه خلق جهان را راز دارم %~% ولیکن عشق تو شهباز دارم
# 51 منم با عشق جانی مانده بر تو %~% کتاب مجرمم برخوانده بر تو
# 52 سؤال من ز دریا بود جانا %~% که عقلم باز شیدا بود جانا
# 53 سؤال قطره بود از راز جانم %~% بگو تا کل شود عین روانم
# 54 بگو تا کل شود جانم ز اسرار %~% ز بود تو شود اینجا خبردار
# 55 اگرچه در خبر هم راه دارد %~% ز تو جانا بتو همراه دارد
# 56 ره او در تو مکشوف و عیانست %~% کنون با تو درین شرح و بیانست
# 57 بگو تاجان فشانم در ره تو %~% بکل جان گرددم ز آن آگه تو
# 58 اگر جانم کنی در عشق آگاه %~% فشانم جان و خون خود درین راه
# 59 بده جامی بگو با بایزیدت %~% چودید اینجایگه این دید دیدت
# 60 بده جامی بدین شوریده تو %~% که او اینجاست صاحب دیده تو
# 61 بده جامی بدین مسکین درویش %~% که تا مرهم نهد او بر دل ریش
# 62 بده جامی تو از جام هدایت %~% کزو پیداست کل راز هدایت
# 63 بده جامی کنون تا جان فشانیم %~% غباری بر سر میدان فشانیم
# 64 بده جامی چو در جام حقیقت %~% هم آغازی و انجام حقیقت
# 65 بده جامی که وصلت در نمود است %~% که جانم با تو اینجا بود بود است
# 66 اگر واصل کنی جان من امروز %~% ز بخت من شود دل نیز پیروز
# 67 دل وجان هر دو مر داغ تو دارند %~% دو چاکر نزد حکمت پایدارند
# 68 چه باشد جان بگو تا سر اسرار %~% کنی با بایزید خود پدیدار
# 69 مرا چون سرجان مشکل فتاده است %~% حقیقت خواستم در دل فتاده است
# 70 مرا از جان کن اینجا گاه واصل %~% بکن مقصود این درویش حاصل
PageV01P39
# 1 جوابش داد شاه آفرینش %~% که بگشاد این زمانت عین بینش
# 2 کنون ای بایزیدا دیده بگشای %~% که تاواصل شوی از من در اینجای
# 3 سؤالم کردی از جان نی ز جانان %~% بگویم با تو اکنون راز پنهان
# 4 حقیقت جان توامروز مائیم %~% که بود خود در این صورت نمائیم
# 5 توئی صورت منم جان تو اینجا %~% یقین پیدا و پنهان تو اینجا
# 6 ز پیدائی درین صورت نظر کن %~% ز پنهانی تو از جانت خبر کن
# 7 خبر کن جان و بنگر در درونت %~% همی گویم که هستم رهنمونت
# 8 قل الروحست امر من نهانی %~% در آتاسرم اینجاباز دانی
# 9 قل الروحست جان نقشی ندارد %~% ابا ما اندر اینجا پای دارد
# 10 قل الروحست جان با تو سخنگوی %~% ز بهر دیدما در جست و در جوی
# 11 قل الروحست جان با تن حقیقت %~% چنین باشد که اینجا دید دیدت
# 12 قل الروحست چون آگاه ماهست %~% فتاده با تو اندر راه ما هست
# 13 قل الروحست از ما از عیانت %~% مر او را دادهام عین عیانت
# 14 قل الروحست از ما بینشانست %~% نمود او ابا ما جاودانست
# 15 قل الروح است از ما بردر تو %~% حقیقت بایزید از رهبر تو
# 16 قل الروح است از رازم خبردار %~% حجاب صورتت از پیش بردار
# 17 تو ازمائی بجز ما خود چه چیز است %~% در اینجا دید غیری یک پشیز است
# 18 ندارد از صور جانت نشانی %~% ز من گر بشنود شرح و بیانی
# 19 دلت چون خانه راز است ما را %~% دو چشم جان تو باز است ما را
# 20 چنان ای بایزید اینجا گرفتار %~% نماندستی تو اندر پنج و در چار
# 21 تو صورت داری و گویی که معنی %~% همی بینی تو در پندار دعوی
# 22 مبین اینجا چنین ما را حقیقت %~% همی گویم دمادم از شریعت
# 23 بجز من هیچ منگر در درون را %~% که باشم من ترا مر رهنمون را 
# 24 تو ای نادیده از من هیچ اسرار %~% وگرنه همچو من بودی خبردار
# 25 تو ای از من ندیده هیچ بوئی %~% عجایب کردی اینجاگفت و گوئی
# 26 ز دریا گرخبر داری در اینجا %~% توی دریا و من دری بدریا
# 27 وجودت قطره اندر بحر بوده است %~% درو پیدا عجب دری نموده است
# 28 تو اینجاجوهری از قطره آب %~% ولی از درنه یکدم خبر یاب
# 29 خبردار از عیان بحر و جواهر %~% که جانت جوهر است او را تو بنگر
# 30 که اینجا قدر این قطره بدانی %~% شود پیدا بتو راز نهانی
# 31 همیشه قطره استسقاست او را %~% که بود او هم از دریاست او را
# 32 چو قطره عین دریای حقیقت %~% که این دریا بود دایم رفیقت
# 33 تو اول آنچه گفتی با من اینجا %~% ز بحرش قطره شد روشن اینجا
# 34 مرا تو باز دانستی که چونست %~% نمود من ترا این رهنمونست
# 35 در این آتش که سودای جهانست %~% یکی لمعه درینجا گه عیان است
# 36 منم تو تو منی ای شبلی پاک %~% اگر بیرون شوی از آب و از خاک
# 37 مرا تو باز دانستی که چون است %~% نمود من ترا این رهنمون است
# 38 تو اول آنچه گفتی با من اینجا %~% ز بحرش قطره شد روشن اینجا
# 39 رها کن بایزیدا این چهارت %~% که تا بیرون شوی با این چه کارت
# 40 ازین صورت اگر فانی شوی باز %~% بیابی در درون ذاتم عیان باز
# 41 تو کام خود زجان اینجا نیابی %~% یقین میدان که جان پیدا نیابی
# 42 نیابی جان تو پیدا سوی صورت %~% که صورت دارد اینجا گه کدورت
# 43 نیابی جان تو با صورت در اینجا %~% همی بشنو زمنصورت در این جا
# 44 حقیقت جان ذاتم بیگمانست %~% یقین خود را در این صورت ندان است
# 45 چو جان تو از این صورت جدایست %~% که در ذات حقیقت جان خدایست
# 46 کنون ای بایزید ارازدان تو %~% ز من این نکته دیگر بازدان تو
# 47 که او در دل بود پیوسته پیدا %~% ز دل بنگر سوی جانان در اینجا
# 48 درون دل منور دار دایم %~% که دل از جان بود پیوسته قائم
# 49 چو دل با تو شود هر دو یکی باز %~% یکی باشد ز ذاتم بیشکی باز
# 50 نموداری کنم در جان نهانت %~% کنم بیوسته بی نام و نشانت
# 51 چوجان اینجا است از دیدار ما گم %~% شده در نقطه پرگار ما گم
# 52 تو تا با جان بوی ما را نیابی %~% نمود ما کجا پیدا بیابی
# 53 تو جان با ما چه گوئی تا چه جوئی %~% چو نطق ماست اکنون تو چه گوئی
# 54 بما پیداست عرش و فرش اینجا %~% که تا پیدا کنم سر دو عالم
# 55 بما پیداست آنجا آنچه بینند %~% کسانی کاندرین عین الیقیناند
# 56 مرادانند جان اینجا برد راه %~% نموده تا ز ما هستند آگاه
# 57 حقیقت صورتت از جانست با قدر %~% بودجانت مثال ماه یا بدر
# 58 مثال بدر آمد جان درین راه %~% نموده تا زما هستند آگاه
# 59 چو جان را بنگری اینش مثال است %~% که بعد پانزده او را زوالست
# 60 چو جان باشد حقیقت بدراین راه %~% شود بیشک قبول حضرت شاه
# 61 قبول حضرت بیچون بیابد %~% تمامت قبه گردون بیابد
# 62 شود سالک منازل در منازل %~% بقدر خود شود در عشق واصل
# 63 ز بعد آن گذر آرد به اسرار %~% شود یک جز از وی ناپدیدار
# 64 چو یک جز از جمالش محو گردد %~% بساط عشق دیگر در نوردد
# 65 به هر روزی که آید گم شود باز %~% بآخر تا بآخر گم شود باز
# 66 چو دور افتد زجرم آسمانی %~% شود نزدیک شاه ار می بدانی
# 67 چو مه در جرم گردد ناپدیدار %~% که تواندر خود نظر میکن پدیدار
# 68 همه خورشید گردد صورت ماه %~% نماند نور حقیقت گردد آگاه
# 69 چو جان اینجاست ماه رویم اینجا %~% دو روزی رخ نموده سویم اینجا
# 70 نمودی روی با من در صور باز %~% نخواهد ماند در این رهگذر باز
# 71 شوم محو فنا از سر بیچون %~% دگر خورشید گردد بیچه و چون
# 72 چو من خورشید جمله عاشقانم %~% گهی پیداست جان گاهی نهانم
# 73 نمانم ازنهان شد راز مطلق %~% که پیدا دیدم و گفتم اناالحق
# 74 از اول ماه بودم اندرین راه %~% شدم خورشید اندر هفت خرگاه
# 75 بگشتم گرد گردونها سراسر %~% نمودم جرم خود در هفت اختر
# 76 سراسر سیر گردم در وصالم %~% شده گم عاقبت اندر جلالم
# 77 چو با خورشید عزت کل رسیدم %~% بجز خورشید من چیزی ندیدم
# 78 چو ذات ما بنور او فنا شد %~% حقیقت بود شد عین خدا شد
# 79 چنان خورشید اینجا آشکار است %~% که در آتش بنور اندر نظاره است
# 80 همه ذرات ازخورشید پیداست %~% ز خورشید این تمامت شور و غوغاست
# 81 ز نور ذات او روشن شده کل %~% ز نور ذات او گلشن شده کل
# 82 یقین ای بایزید این را بدان باز %~% که میگویم ز سر جان جان باز
# 83 یقین خورشید منصور است و ذاتست %~% ترا امروز در عین صفات است
# 84 درون من منور شد حقیقت %~% نهاد او مصور شد حقیقت
# 85 فرستادم ترا در عین مستی %~% که چون ماهی شدی و خودپرستی
# 86 چنانت رخ نمودستم درین راز %~% نمییابی مرا اینجایگه باز
# 87 مگر ما را بچشم ما ببینی %~% نهانی و عیان پیدا ببینی
# 88 منم خورشید و تو ماهی درین راه %~% ترا محو آورم آخر در این راه
# 89 چنانت محو گردانم به آخر %~% که خورشیدم به بینی جان بظاهر
# 90 چو آخر محو گردانم نهانت %~% در این پیدا بیابی سر جانت
# 91 دم آخر طلب کن سر جانان %~% که پیداست اینجابی صور جان
# 92 حقیقت جان چو محو این جهان شد %~% نمانده جان بکلی جان جان شد
# 93 منست او و منم ای شیخ جانم %~% در او گم گشت جان او شد جهانم
# 94 چو او در ذاتم اینجا زد اناالحق %~% نباشد جز که او پیوسته مطلق
# 95 مرا معبود اینجا آشکار است %~% حقیقت در دل و جانم نظاره است
# 96 چو من جزوم در اینجا جمله جزوند %~% چو من جانم در اینجاجمله عضوند
# 97 چو من دیدار بنمایم در اینجا %~% نظر کردم همه من بودم اینجا
# 98 چو دیدار من اینجا باز دیدم %~% جمالم در جمال او بدیدم
# 99 جلالم در تو پیدا شد نه بینی %~% مرا بشناس اگر صاحب یقینی
# 100 یقین پیش آر و بگذر از گمان تو %~% مرا بین در درون جان جان تو
# 101 عیان اینست کاگاهی بدیدم %~% ترا اینجایگه شاهی بدیدم
# 102 عیان اینست کاکنون گردی آگاه %~% بمعنی و بصورت خود توئی شاه
# 103 تو شاهی بایزید از قرب اعلی %~% حقیقت غرقه در نور تجلا
# 104 تو شاهی بایزیدا اصل بنگر %~% مرا بین در درون و وصل بنگر
# 105 تو شاهی بایزید اینجا حقیقت %~% سپردستی یقین راه شریعت
# 106 تو شاهی بایزید از سر ما باز %~% نظر کن این زمان انجام و آغاز
# 107 چنان دان بایزید اینجا حقیقت %~% تو شاهی و الهی در حقیقت
# 108 چنین دان بایزید اینجا به تحقیق %~% که بخشیدم ترا اسرار توفیق
# 109 ترا توفیق دادم تا بیابی %~% ترا تحقیق دادم تا بیابی
# 110 که من جان توام اینجا یقین دان %~% چو جانت در درونت بیش بین دان
# 111 ترا بخشیدهام جان و جهان من %~% نمود خود نمودستم نهان من
# 112 درون جان ما میبین رخ یار %~% حقیقت باز میدان پاسخ یار
# 113 ترا جانم در این جان و تن و دل %~% ترا آخر کنم ای شیخ واصل
# 114 کنم واصل ترا بیشک حقیقت %~% نمایم مر ترا اسرار دیدت
# 115 ز جان اینجا نظر کن در دل خود %~% حقیقت عرش بنگر حاصل خود
# 116 بجان بنگر که من خورشید هستم %~% درون سایهات جاوید هستم
# 117 نباشد جز رخ من هیچ خورشید %~% که خواهد بود اینجاگاه جاوید
# 118 نباشد جز رخ تو جاودانی %~% مراد جانم از جان و جوانی
# 119 بمانم جاودانی در بر تو %~% درون جمله باشم رهبر تو
# 120 منم راه و منم رهبر در اینجا %~% حقیقت او دمی رهبر در اینجا
# 121 چو ره بردی کنون در جسم و جانت %~% منم هم آشکارا و نهانت
# 122 نهان و آشکاراام همیشه %~% ترا اینجای بنمائیم همیشه
# 123 نهانی بس هویداام درونت %~% منم در عشق کل صبر و سکونت
# 124 درون جان تو جانات مستم %~% که پیدائی و پنهانیت هستم
# 125 سلوک اولت در صورت افتاد %~% از آن در راه ما معذورت افتاد
# 126 سلوک آخرت اینجا وصالست %~% ترا اکنون بهت شد عید سال است
# 127 چو سال آمد مبارک دان تو نوروز %~% که دیدستی حقیقت عید نوروز
# 128 بروز تو کنون تو در رسیدی %~% بهار وسال نو را باز دیدی
# 129 گلت بشکفت و نرگس بار آورد %~% وصالت در درون این بار آورد
# 130 یقین جانان منم امروز پیدا %~% به بخت و طالع اینجائی هویدا
# 131 همه ذرات صورت باز گردان %~% ز خورشیدت رخم تابنده گردان
# 132 حقیقت زنده کن ذرات عالم %~% نگه کن ز آنکه هستی ذات عالم
# 133 تو ذرات عالمی اینجای بشناس %~% توئی پنهان شده پیدا و بشناس
# 134 چو پنهان یافتی پیدا بدانی %~% چو پیدا یافتی یکتا بدانی
# 135 دمی بخشیدمت از خود بیکبار %~% که تا اینجا شدی از ما پدیدار
# 136 دمی بخشیدمت از لامکان من %~% ز ذات خویشتن اندر جهان من
# 137 دمی بخشیدمت تا زنده باشی %~% ز خورشید رخم تابنده باشی
# 138 ترا این دم که داری آن زمان دان %~% هر آن چیزی که میخواهی بمادان
# 139 ترا اینجا چو دادم آشنائی %~% حقیقت دادمت هم روشنائی
# 140 ز نور ذات من خود آشکاره %~% ترا کردم همی میکن نظاره
# 141 نفخت فیه من روحست جانت %~% نمود مادرین عین عیانت
# 142 نفخت فیه من روحست ز اسرار %~% تو کلی ذات مائی دم نگهدار
# 143 ز ذات مایکی لمعه رسیده است %~% ترا یک سلسله از آن رسیده است
# 144 از آن یک لمعه در جمله جهان بین %~% از آن صد شور وآشوب و فغان بین
# 145 منم هر کسوتی را من خبردار %~% نمودارم کنون بنگر بر این دار
# 146 همه مائیم چه دارو چه زنجیر %~% ولی در عشق کردستیم تأخیر
# 147 که بنمائیم اینجا راز بیچون %~% بگویم آنچه هستم بیچه و چون
# 148 بگویم آنچه ما را آشکاره است %~% صفات ما بما اکنون نظاره است
# 149 وصال ما کسی یابد که جان دید %~% مرا اندر عیان جا و جهان دید
# 150 وصال او یافت از ما کو فنا شد %~% ز بود خود کنون آگاه ماشد
# 151 وصال او یافت از ما در یقین باز %~% که ما را دید و از ما شد سرافراز
# 152 وصال او یافت از ما در دل ریش %~% که ما را دید اینجا حاصل خویش
# 153 وصالم هر که یابد جان فشاند %~% بجان و سر ز وصل ما نماند
# 154 کنون ای بایزید ار عاشقی تو %~% فنای عشق ما را لایقی تو
# 155 اگر از عاشقانی جان برافشان %~% تو جان جان طلب می بگذر از آن
# 156 وصال اینجاست میبینم دو روزی %~% همی آورد میسازی و سوزی
# 157 وصال ظاهر صورت چو جانست %~% ترا امروز از او عین عیان است
# 158 وصال باطنت مائیم بیشک %~% دم آخر چو بنمائیم بیشک
# 159 بدانی وصل کل در آخر کار %~% چو بردارم حقیقت پرده یکبار
# 160 چو بردارم ز رخ پرده حقیقت %~% بیابی باز گم کرده حقیقت
# 161 چو این پرده حقیقت بردرانم %~% بدانی این زمان از بی نشانم
# 162 در آن ساعت نشانی بی نشانی %~% بیابی عین لا آن دم بدانی
# 163 چو در عین فنا یابی بقایت %~% یکی باشد ز دید ما لقایت
# 164 بقای آخرین مائیم بنگر %~% حقیقت در همه جائیم بنگر
# 165 همه جا جان را پاینده باشد %~% کسی داند که از جان زنده باشد
# 166 ز حال این حقیقت نیست آگاه %~% کسی تا همچون ما گردد یقین شاه
# 167 من از اول حقیقت بنده بودم %~% ببوی وصل جانان زنده بودم
# 168 شدم از بندگی در قرب شاهی %~% کنونم این زمان دید الهی
# 169 بصیرت لیک معنی جان جهانم %~% تو میدانی حقیقت ز آنکه آنم
# 170 کنون آنم که جویانند جمله %~% بدو از عشق گویانند جمله
# 171 چو من آنم کنون در وصف ذاتم %~% کجاگویم که من عین صفاتم
# 172 ز وصف ذات خود هم خویش دانم %~% حقیقت نکته با تو بخوانم
# 173 منم کون و مکان ار باز بینی %~% ز من اینجا حقیقت راز بینی
# 174 منم اینجا حقیقت چوهر ذات %~% فکنده عکس خود بر جمله ذرات
# 175 منم اینجا نموده نقش آدم %~% هزاران آدم آرم من دمادم
# 176 بما آدم در اینجا گشت پیدا %~% تو اوئی باز بین او را هویدا
# 177 تو و او هر دو نور ذات مائید %~% حقیقت صفحه و آیات مائید
# 178 یکی نورید هر دو در هویدا %~% حقیقت دان مرا امروز اینجا
# 179 حقیقت بر سر دارم تو بنگر %~% ز بود تو خبر دارم تو بنگر
# 180 منم بردار اینجا بر تو بردار %~% منم آیینه بیشک تو خبردار
PageV01P40
# 1 تعالی الله منم منصور حلاج %~% همه بر رحمت من گشته محتاج
# 2 تعالی الله منم خورشید و اختر %~% مرا گویند کل الله اکبر
# 3 تعالی الله منم اینجا خداوند %~% وجود خویش ازمن جمله پیوند
# 4 تعالی الله منم سر عیانی %~% ز من گویند هر شرح و بیانی
# 5 تعالی الله منم هم نفخ و هم ذات %~% همی آیم درون جمله ذرات
# 6 تعالی الله منم اسرار لائی %~% نموده درنمود خود خدائی
# 7 تعالی الله روح از ماست پیدا %~% بما پیوسته و یکتاست پیدا
# 8 زهی دیدارما با جان و دل حق %~% منم اینجا حقیقت واصل حق
# 9 نداند ذات ما جز ما کسی باز %~% صفات ماست هم انجام و آغاز
# 10 هم انجامم بآغازم سلامت %~% الست بربکم ما را پیامت
# 11 الست بربکم گفتم بذرات %~% دمیدم در تمامت نفخه ذات
# 12 الست اندر ازل گفتم ابد را %~% نمایم چون نمودم نیک و بد را
# 13 هر آنکس را که خواهم من برانم %~% هر آنکس را که میخواهم بخوانم
# 14 نداند هیچ کس چون خواندهام من %~% حدیث عشق کلی راندهام من
# 15 خداوندی مرا زیبد که دانم %~% تمامت در یقین راز نهانم
# 16 خداوندی مرا زیبد به اسرار %~% که هستم آفرینش رانگهدار
# 17 ز صنعم آفرینش جمله پیداست %~% ز نور ذاتم اینجاگه هویداست
# 18 مه و خورشید و چرخم با ستاره %~% صفاتم جمله ذراتم نظاره
# 19 یکی ذانم منزه در همه من %~% فکنده در تمامت دمدمه من
# 20 بمن آمد تمامت آفرینش %~% منم در جملگی آثار بینش
# 21 ز کنه ذرات من اینجا نشان نیست %~% بجز از جان جان بر من نشان نیست
# 22 نشان دارم صور گر باز دانند %~% مرا بینند و از من راز دانند
# 23 دوئی نبود مرا کاینجا یکیام %~% حقیقت جزو با کل بیشکیام
# 24 صفاتم کس ندیده کس نه بیند %~% اگرچه عقل بسیاری نشیند
# 25 در اینجا بهر دیدن بر سر راه %~% کجا گردد دوی ز اسرار آگاه
# 26 منم اسرار خود اینجا نموده %~% درون جانها پیدا نموده
# 27 منم اسرار خود بنموده اینجا %~% ابا خود گفته و بشنوده اینجا
# 28 منم ذرات در خورشید عالم %~% دمیده از دم خود در همه دم
# 29 زهی فرد حضور نورذاتم %~% که آدم بود در عین صفاتم
# 30 حقیقت آدم آمد ذات ماراست %~% دراینجا علم الاسما ما راست
# 31 حقیقت بایزید اینجا خبردار %~% تو بردار من و از من خبردار
# 32 اناالحق میزنم اینجای دیگر %~% مرا در مأمن و مأوای بنگر
# 33 اناالحق میزنم از جان گذشته %~% بساط جزو و کل را در نوشته
# 34 اناالحق میزنم در کایناتم %~% حقیقت ذاتم و عین صفاتم
# 35 اناالحق میزنم بیچون منم هان %~% که بنمودم حقیقت نص و برهان
# 36 چو حق در جان من گوید اناالحق %~% ترا میگوید اینجاراز مطلق
# 37 چو درجانست جانان بنگر اکنون %~% فکنده نور خود در هفت گردون
# 38 درون تو چو جانانست بنگر %~% وجوداوست آسانست بنگر
# 39 چه آسان تر ازین که جمله جانان %~% که تو اوئی که چه اسرار پنهان
# 40 در آن دم روی دریا باز بینی %~% که پرده از رخ جان باز بینی
# 41 چو پرده برگرفت از رخ بیکبار %~% جمال بینشان آید پدیدار
# 42 جمال بینشان اینست بنگر %~% درون جان هویدا است بنگر
# 43 از اول تا بآخر لا گرفته است %~% حقیقت لا همه الا گرفته است
# 44 ز اول تا بآخر ذات بیچون %~% نمودی از صفاتش هفت گردون
# 45 از اول تا بآخر در یکی باز %~% نظر میکن بیاب انجام و آغاز
# 46 از اول تا بآخر در یکی بین %~% همه جانست اینجا بیشکی بین
# 47 ز اول تا بآخر یک دم آمد %~% کمال این حقیقت آدم آمد
# 48 از آن دم یافت آدم روشنائی %~% از اینجا دید زاندم آشنائی
# 49 از آن دم یافت آدم لام اینجا %~% از آن دم آدم آمد جام اینجا
# 50 چو جام معرفت را داد دادم %~% حقیقت بازدید اینجای آن دم
# 51 حقیقت باز بین اینجای ذاتم %~% که من مجموعه ذات و صفاتم
# 52 حقیقت بایزید آن دم مرا بین %~% تو بیشک آن زمان آدم مرا بین
# 53 دمادم بازگشتم سوی آدم %~% دم من بد دراینجا نام آن دم
# 54 هزاران طور گشتم در زمانی %~% بمردم یافتم عین مکانی
# 55 از اول تا بآخر باز گشتم %~% در اینجا گاه صاحب راز گشتم
# 56 چودیدم باز آن دم در یقین من %~% شدم جمله در اشیا پیش بین من
# 57 چو اینجا پیش بین گشتم در اسرار %~% ز سر خود شدم اینجا خبردار
# 58 فراقم در وصال اینجا عیان بود %~% اگرچه نقشم اندر بی نشان بود
# 59 نشان را محو کردم بینشانی %~% حقیقت ماند جانم در نهانی
# 60 چوذات خویشتن کردم تماشا %~% حقیقت جزؤم و کلی هویدا
# 61 زجز واینجایگه اکنون شدم کل %~% بکردم اختیار خویشتن ذل
# 62 چو ذاتم اختیار افتاد اینجا %~% از آن ای دوست یار افتاد اینجا
# 63 هر آنکو اختیار آمد درین راه %~% حقیقت دید یار آمد درین راه
# 64 چه به زین تا ترا جانان بود دوست %~% توئی تو درین ره بیشکی اوست
# 65 چو کل کردم دراینجا اختیارم %~% نه بیند هیچ جز دیدار یارم
# 66 همه مائیم اینجابا یزیدم %~% درونم با برون گفت وشنیدم
# 67 تو اکنون قطره شو در دید جانم  %~% که من در ظاهر و باطن عیانم
# 68 تو اکنون قطره شو در دید دریا %~% تو جزوی کل شو از من هان هویدا
# 69 تو کل شو بایزید و جزو بگذار %~% تو جان بایزید وعضو بگذار
# 70 چو کل گردی چو من میگوی مطلق %~% در درون جان ما با ما اناالحق
# 71 اناالحق چون زدی بر راستی تو %~% همه بازار ما آراستی تو
# 72 درین بازار اگر زاری تو ما را %~% برون خویش بازاری تو ما را
# 73 اناالحق کردی و بیجان شو چو ماتو %~% یکی میبین در این عین فنا تو
# 74 چو اینجا گه بگفتی کل اناالحق %~% همین باشد حقیقت راژ مطلق
# 75 فنا باش و بقا میجوی اینجا %~% همی سر لقا میگوی اینجا
# 76 چو شد بر تو حقیقت راز ما فاش %~% تو در نقشی و ما باشیم نقاش
# 77 چو نقش خویش اینجا در فکندی %~% شوی آزاد از این مستمندی
# 78 تو حق باشی و من درحق یکی باز %~% ز من دریاب این عین الیقین باز
# 79 سرافرازی کن و سر را ببر تو %~% که هستی جوهر و هم بحر در تو
# 80 چو جانست این زمان جوهر درین راز %~% ز من دریاب این حق الیقین باز
# 81 چو جانت جوهر است و بحرمائیم %~% گه این جوهر درونت مینمائیم
# 82 درین بحری تو اکنون بازمانده %~% چو جوهر در صدفها باز مانده
# 83 صدف بشکن اگر جوهر تو خواهی %~% که بیشک بهره زو یابند و شاهی
# 84 چو بشکستی صدف جوهر ببینی %~% چنین کن هان اگر صاحب یقینی
# 85 بسی مردند وین جوهر ندیدند %~% چنین کن هان اگر صاحب یقینی
# 86 بسی مردند وین جوهر ندیدند %~% درون بحر مرده آرمیدند
# 87 هر آنکو یافت جوهر همچو ماشد %~% حقیقت جوهر اسرار لا شد
# 88 بصد قرن این چنین جوهر نیابند %~% بسی جویند خشک و تر نیابند
# 89 نه آنست این بیان که کس بداند %~% یقین منصور دیگر کس نداند
# 90 اگرچه من کنون منصور عشقم %~% حقیقت غرقه اندر نو رعشقم
# 91 حقیقت جوهر خودباز دیدم %~% چو جوهر بود خود را باز دیدم
# 92 چوجانت جوهر است اینجا حقیقت %~% نگر این بحر درغوغا حقیقت
# 93 چو جوهر جان بود اینجا به تحقیق %~% ز جان جان بدیده سر توفیق
# 94 رسیده سوی یار و او شده فاش %~% ز جسم و جان حقیقت دید نقاش
# 95 حقیقت دید جان دیدار یار است %~% در اینجا دیدن جانان بکار است
# 96 حقیقت دید جان دیدار جانست %~% در اینجا دید جانان باز دانست
# 97 در اینجا بازدید و یار شد او %~% ز بود خویشتن بیزار شد او
# 98 در اینجا یار دید و آشنا شد %~% عیانی محو کرد و کل خدا شد
# 99 خدا شد جان ابا منصور اینجا %~% خدا منصور را مهجور اینجا
# 100 خدا شد کرد او اسرار آفاق %~% که تا افتاد همچون بود او طاق
# 101 خدا شد این زمان منصور در عشق %~% درون جزو و کل مشهور در عشق
# 102 خدا شد این زمان تا بار دیده است %~% حقیقت خویش برخوردار دیده است
# 103 خدا شد در خدائی زد اناالحق %~% ابا ذرات گفت او راز مطلق
# 104 خدا شد تا مکان را بیمکان دید %~% همه جان بود و خود از جان جان دید
# 105 خدا شد تا یکی آمد پدیدار %~% خدای بیشکی آمد پدیدار
# 106 چودرعین خدائی پاکبازیم %~% حقیقت ما در اینجا پاک بازیم
# 107 ز عشق خویشتن خود آفریدیم %~% جمال خود هر آیینه بدیدیم
# 108 بعشق خود زهر آیینه دم دم %~% نمودم سر عشق خود بآدم
# 109 بعشق خویش اینجا درنمودم %~% نمودم سر عشق خود بآدم
# 110 بعشق خویش اینجا در نمودم %~% درون جمله خود گفت و شنودم
# 111 چو در صنعم کنون پیدا در اینجا %~% یقین کردم چنین غوغا در اینجا
# 112 ره عشقم چنین است ار به بینی %~% همه تلخست اگر صاحب یقینی
# 113 فراقم دروصال آمد پدیدار %~% وصالم عاشق اینجا شد خبردار
# 114 حقیقت شرح جان گفتم ترا من %~% که تا شد سر جان ز اسرار روشن
# 115 ندارد نقش جان نقاش بشناس %~% جمال ماست اینجا فاش بشناس
# 116 از این ظلمت که تن خوانند بگریز %~% بنور ذات حق خود را در آویز
# 117 ازین ظلمت که تن خوانند برون آی %~% همه ذرات ما را رهنمون آی
# 118 از این ظلمت اگر آئی برون تو %~% ابا ما گردی اینجا خاک و خون تو
# 119 چو تن دیدی وجان بشناختی باز %~% تنت در سوی جان انداختی باز
# 120 تن اینجا ظلمت و جانت ز نوراست %~% نفور است این تن وجان کل حضور است
# 121 حضور جان طلب نی ظلمت تن %~% که جان آمد حقیقت نور روشن
# 122 چو نور افروزد اینجا صبحگاهان %~% نظر میکن تو در خورشید تابان
# 123 نه چندانی که چونخور میبرآید %~% کجا ظلمت در اینجاگه نماید
# 124 نماید هیچ ظلمت نزد خورشید %~% حقیقت محو گردد سایه جاوید
# 125 چو خورشید عیان آید پدیدار %~% حقیقت سایه گردد ناپدیدار
# 126 حقیقت سایه صورت برافتد %~% نقاب از روی منصورت برافتد
# 127 تو از جانان بیابی راز منصور %~% یکی گردی بکل نور علی نور
# 128 اگر این سر بدانی بایزیدی %~% از این اسرارها هل من مزیدی
# 129 حقیقت در خدائی رهبری تو %~% هم از کون و مکانت بگذری تو
# 130 مرا پایت یکی گردد باسرار %~% ترا اسرار ما آید پدیدار
# 131 سراپایت یکی گردد چو فرموک %~% چو مردان ترک گیری پنبه دوک
# 132 سراپایت یکی گردد چو خورشید %~% بمانی تو ز ذات اینجا تو جاوید
# 133 سراپایت یکی گردد چو ماهی %~% زنی بر هفت گردون پایگاهی
# 134 سراپایت یکی گردد ز بینش %~% تو باشی مغز کل آفرینش
# 135 سراپایت یکی گردد چو من پاک %~% نماند هیچ نار و آب با خاک
# 136 سراپایت یکی باشد به هر چار %~% بوصل خود بوند ایشان گرفتار
# 137 سراپایت یکی باشد نهانی %~% تو باشی بود خود اما چه دانی
# 138 چو در یکی جمال خود بدیدی %~% چو ما اینجا وصال خود بدیدی
# 139 چو در یکی تو باشی خود یقین دان %~% تو بود خویش از ما بیشکی دان
# 140 یکی دانست بود ما همه را %~% نهاده در درونه دمدمه را
# 141 چو شور است آنکه خود را راست کردم %~% بدار عشق خود را راست کردم
# 142 چه شور است اینکه درجانها فکندیم %~% که در هر قطره طوفانها فکندیم
# 143 چه شور است آن که این فانیست بنگر %~% بجز ما جسم و جانت نیست بنگر
# 144 بعشق خویش شور انگیز خویشم %~% حیققت نیک و بد یکیست پیشم
# 145 چو یکسانست پیشم نیک یا بد %~% هر آنچیزی که کردم کردهام خود
# 146 یکی جانم گهی جسم و گهی دل %~% مرا مقصود هر چیز است حاصل
# 147 چو مقصود من اینجا ذات آمد %~% یکی ذاتم که این آیات آمد
# 148 بیان این معانی کرد آگاه %~% صفات ذات پاکم قل هوالله
# 149 منم در قل هو الله راز دیده %~% در اینجا گه هوالله باز دیده
# 150 منم در قل هوالله راز گفته %~% اناالحق در عیانم باز گفته
# 151 چو ذاتم قل هوالله است بنگر %~% نمود من هوالله است بنگر
# 152 نموم از هوالله است پیدا %~% عیانم قل هوالله است پیدا
# 153 یکی ذاتست کاین راز است بیچون %~% که من گفتم ابا تو بیچه و چون
# 154 چو جان از نور من در روشنائی است %~% درآ در عاقبت دیدخدائی است
# 155 چو جان از نور من در قربت آمد %~% از آن درحضرت و در غربت آمد
# 156 گهی گردد فلک گه مهر و گه ماه %~% گهی باشد زمین گه کوه و گه کاه
# 157 گهی نور است و گاهی عین ظلمت %~% گهی دریاست گاهی عز و قربت
# 158 گهی جان و دل آید گه بود جان %~% دل وجان شد یقین امروز جانان
# 159 منم جانان یقین اینست رازم %~% ز هر نوعی یقینت گفته بازم
# 160 منم جانان تو کاینجا بدیدم %~% ترا اسمای اعظم بایزیدم
# 161 منم جانان تو از جان آگاه %~% بکردستم ز جان و دل مرا خواه
# 162 دمی زد بعد از آن خاموش گشته %~% ز عشق ذات خود بیهوش گشته
# 163 چنان بیهوش و باهوشی از آن داشت %~% که بیشک در صور کون و مکان داشت
# 164 چنان در قربت او راه دیده %~% دراینجاگه جمال شاه دیده
# 165 در اینجا در برون و دردرون راز %~% که اینجا آمده در عشق شهباز
# 166 دمی دیگر بزد پس گفت الله %~% اناالحق گفت و دیگر قل هوالله
# 167 بخواند و کرد خوداندر دمیدش %~% جوابی داد بیشک بایزیدش
# 168 بدو گفتا چرا خاموش گشتی %~% چو من اینجا عجب مدهوش گشتی
# 169 چنان خواهم که با من راز گوئی %~% سؤالم در شریعت بازگوئی
# 170 بپرس آنچه ندانی تا بگویم %~% دوای دردت اینجاگه بجویم
# 171 دمی کین جایگه از عمر مانده است %~% بصورت لیک دایم جان بمانده است
# 172 سؤالی کن ز وحدت گر توانی %~% تو منگر سوی کثرت گر توانی
# 173 همه ذرات خود را دان تو کثرت %~% ز کثرت در گذر شو سوی وحدت
# 174 که در حضرت بیابی آنچه خواهی %~% ترا بخشد کمال پادشاهی
# 175 هر آنکو سوی دنیا باز ماند %~% ز کثرت هر کجا اوراز داند
# 176 همه دنیا پر از کثرت نمودم %~% درین کثرت یقین وحدت نمودم
# 177 کسانی چند کثرت راز وحدت %~% یکی دانند در اسرار قربت
# 178 ولیکن صاحب شرع اندر اینجا %~% توئی گفتست اصل و فرع اینجا
# 179 حقیقت اصل اینجا بهتر آمد %~% حقیقت شرع اینجا برتر آمد
# 180 از آن گفتم که فرع صورت خود %~% چو مردان دیدهام در راه جان بد
# 181 بد از خود دور کردم تا بدانند %~% کنون در عشق فردم تا بدانند
# 182 بد و نیکم کنون یکسانست در عشق %~% کنون اسرار مادرجانست در عشق
# 183 ز کثرت درگذر وحدت نظر کن %~% نظر اینجا سوی صاحب خبر کن
# 184 همه دنیا بیک جو زر نیرزد %~% چو یک جوزر که خاکستر نیرزد
# 185 چو دنیا نزد من چون برگ کاهست %~% مرا دنیا حقیقت عذر خواه است
# 186 درین دنیا نمانم تا بدانی %~% که من بودم همه راز نهانی
# 187 درین دنیاست بیشک عاشقان را %~% که بیشک صورتی بیند آن را
# 188 در این دنیاست دیدار خدائی %~% اگر نبود چو منصورت جدائی
# 189 در این دنیاست بیشک شور و غوغا %~% حقیقت گفتن بیهوده پیدا
# 190 ز پر گفتست اندر دار دنیا %~% نیرزد نزد عاشق یار دنیا
# 191 بیک ارزن که دنیا ارزنی هست %~% بنزد عقل کین دنیا زنی هست
# 192 تو این دنیا زنی دان ای برادر %~% یقین چون ارزنی دان ای برادر
# 193 همه دنیا کف خاکست بنگر %~% چه غم چون حضرت پاکست بنگر
# 194 حقیقت درگه پروردگار است %~% مرین دنیا اگرچه رهگذار است
# 195 چو مردان زن قدم در آشنائی %~% که باشد آشنائی روشنائی
# 196 چو گشتی آشنای یار اینجا %~% تو منگر برجفای یار اینجا
# 197 حقیقت برجفای او وفایست %~% وفای تو یقین عین لقایست
# 198 اگر می واصلی خواهی در اینجا %~% که بگشاید ترا بیشک در اینجا
# 199 دمی اینجا قدم بی او مزن تو %~% وگر بی او زنی باشی چو زن تو
# 200 زنی باشد که او خود دم زند باز %~% کجا گردد چو مردان او سرافراز
# 201 سرافرازی عالم مرد دارد %~% عیان عشق صاحب درد دارد
# 202 هر آنکو درد دارد اندرین دار %~% درونت درد او گیرد بیکبار
# 203 چو در دردت یقین در ما نماید %~% از اول جان و دل شیدا نماید
# 204 ز درد عشق اگر جانت خبر یافت %~% همه در یک حقیقت در نظر یافت
# 205 همه مردان ز درد اوست دایم %~% برون جسته چو مغز از پوست دایم
# 206 ز درد اینجا شوند از خویش بیزار %~% نماند تن بماند جان و دیدار
# 207 حقیقت بایزیدا دردداری %~% ترا گویم که جان خرد داری
# 208 نکو بشنو تو و باطن سخنگوی %~% که بودم بیشکی اندر سخن گوی
PageV01P41
# 1 حقیقت بایزید آن لحظه بگریست %~% بدو گفتا چو تو ای جان و دل کیست
# 2 بجز تو کیست اینجا تا به بینم %~% بجز تو کس نه بد صاحب یقینم
# 3 بجز تو نیست اینجا در خیالم %~% زهی جان دلم اندر وصالم
# 4 بجز تو نیست اینجا رهبر من %~% توئی چرخ فلک ساز ره من
# 5 تودارم این زمان و کس ندارم %~% بجز تو راه پیش و پس ندارم
# 6 کسی کو جز تو بینم دیده دوزم %~% ز سر تا پای در آتش بسوزم
# 7 اگر جز تو به بینم اندرین راه %~% مرا انداز جانا در بن چاه
# 8 بجز تو کس نبینم من بعالم %~% توئی در جسم من اینجا دمادم
# 9 ترادارم درون در آشنائی %~% مرا جان و دلی بین خدائی
# 10 ترا دارم دل و جانم ز تو شاد %~% نیارم جز تو من چیز دگر یاد
# 11 توئی جان و جهان جان عالم %~% که میگوئی مرا سر دمادم
# 12 دمادم راز من گوئی بخود باز %~% منم گنجشک و تو هستی چو شهباز
# 13 حقیقت بود من بود تو باشد %~% بجز تو دیدم من از چه باشد
# 14 همه جانا توئی دگر هبا شد %~% ز دیدارت ز دید خود فنا شد
# 15 خبر یافت آنکه ازخود باز پرداخت %~% وجودجان خود بهر تو پرداخت
# 16 خبر آن یافت کاینجا باز دیده است %~% بدید اینجا رخ شهباز دیده است
# 17 همه جویای وصل تو در این راه %~% همه گویای وصل تو درین راه
# 18 همه چون ذره و تو عین خورشید %~% وصالت را همی جویند جاوید
# 19 وصالت را همی جویند جانا %~% نه با تو راز میگویند جانا
# 20 تو خورشیدی همه اعما بمانده %~% بصر رفته سوی دنیا بمانده
# 21 کجا اعمی به بیند نور خود باز %~% کز آن شرحی دهد اینجا خبرباز
# 22 تو خورشیدی بجز نورم نه بینی %~% بجز دیدار منصورم نه بینی
# 23 تو خورشیدی بگرد چرخ گردان %~% کواکب در تومحو و مانده حیران
# 24 چو خورشید رخت پیداست امروز %~% از آن این شور و این غوغاست امروز
# 25 از آن ذرات اینجا پای کوبانست %~% که خورشید رخت امروز تابانست
# 26 از آن شور است امروز اندر اینجا %~% که در نه چرخ هم شور است و غوغا
# 27 فلک از شور عشقت گشته گردان %~% دلش از تف تو مانده است گریان
# 28 همه مردان اسرار حقیقت %~% ترا صاحب گرفتند و رفیقت
# 29 شد از جان و بجان اینجا نمانند %~% ابا تو جز بتو چیزی ندانند
# 30 کنون استاده نزد صاحب راز %~% اگر گوئی کنون گردند جانباز
# 31 مریدانم همه از جان غلامت %~% ترا ناپختگان و مانده خامت
# 32 همه خامند نزد پخته عشق %~% زموری کو نشان از تخته عشق
# 33 ز موری گوید اینجا هر کسی باز %~% مگر یابند از تو رشته باز
# 34 توئی سر رشته و ایشان طلبکار %~% همی سررشتهشان آور پدیدار
# 35 چه باشد گر تو این مشتی گدا را %~% کنی ازوصلت اینجا آشنا را
# 36 مر ایشان را ده اینجا روشنائی %~% ز ظلمت ده رهی در روشنائی
# 37 مرا دانی که ازجانت مریدم %~% غلام ذاتت ار چه بایزیدم
# 38 هر آن چیزی که گفتی مر مرا باز %~% بدانستم یقین ای صاحب راز
# 39 مرادیگر سؤالی ماند از تو %~% که جان و دل یقین شدمست با تو
# 40 چنان خواهم که با من راز گوئی %~% سؤالم در شریعت باز گوئی
# 41 چو من با شرع تو در نار وسوزم %~% ز نور شرع اینجا برفروزم
# 42 مرا ازتو همه نور و حضور است %~% مرا از تو کنون عین حضور است
# 43 حقیقت ازتودیدم مستی یار %~% حقیقت آئی اندر من پدیدار
# 44 حقیقت نیست جز تو صاحب شرع %~% که میدانی حقیقت شرع از فرع
# 45 دل اول چون بگفتی مرمرا باز %~% ز اصل و فرع اینجا صاحب راز
# 46 که جان اصلست اینجا راهبر اوست %~% حقیقت جان جانت هست پردوست
# 47 ز جان کردم حقیقت سیردر خویش %~% حقیقت جان بود از جشم درویش
# 48 بنور جانست زنده هرچه دیدم %~% من از جان اندرین گفت و شنیدم
# 49 یقین جانست دیدارت در اینجا %~% یقین شد کفر وایمانم در اینجا
# 50 درین معنی گه گفتی از عیانم %~% یکی بوده است اینجا جمله دانم
# 51 مرا این لحظه وصل دلگشایت %~% در اینجا شد حقیقت کلکسایت
# 52 حقیقت بایزدت اندر اسرار %~% ترا داند ترا بیند همه یار
# 53 توئی هم اصل و هم فرعی همیشه %~% حقیقت در یقین شرعی همیشه
# 54 ترا شرعست اصل شادکامی %~% که میخواهی در اینجا نیک نامی
# 55 حقیقت شرع میگوید بگویم %~% یکی نکته بود در گفتگویم
# 56 مرا ده از برای خود حقیقت %~% جوابی خوب در راه شریعت
# 57 گرامی انبیا همچون تو بردار %~% در اینجا آمد از بهرت نمودار
# 58 دگر گویم جوابی بهر بیچون %~% که چون پیداست اینجا هفت گردون
# 59 حقیقت آسمان و چرخ و افلاک %~% ز چه پیداست اندر حقه خاک
# 60 دراین معنی بگو تا چیست خورشید %~% مرا اینست اینجا گاه امید
# 61 چو جانان این همه پیدا نموده است %~% درون این همه غوغا نموده است
# 62 بگو تا سر رازت باز دانم %~% نهانی گفته رازت باز دانم
PageV01P42
# 1 بدو منصور گفت ای راز دیده %~% کنون بگشای ای شهباز دیده
# 2 ز شرعست این بیان اینجا بگویم %~% ترا راز نهان اینجا بگویم
# 3 حقیقت انبیا این کوست بردار %~% در اینجا رفت بیشک تا بریار
# 4 حقیقت بود عیسی سرافراز %~% که شد بردارو آنگه شددگر باز
# 5 بسوی حضرت بیچون ماهان %~% بسی اینجا نمودم سر و برهان
# 6 چو عیسی پایداری کرد با ما %~% در اینجا گاه آمد فرد با ما
# 7 ملامت یافت عیسی از یهودان %~% که تا شد باز ز اینجا پیش جانان
# 8 تو میپرسی که من بدبودم اینجا %~% ابا او زانکه معبودم در اینجا
# 9 نمودی مینمودم در درونش %~% در اینجا گاه کردم رهنمونش
# 10 چو عیسی از وصال ما خبر یافت %~% بنزد خویش دنیا مختصر یافت
# 11 چنان بگذشت عیسی روح کل شد %~% از آن اینجای با ما عین دل شد
# 12 ز جان بگذشت تا دیدار آمد %~% ابا ما همچنین بردار آمد
# 13 چو از دارش فرستادیم جبریل %~% مر او را بود با ما سر انجیل
# 14 بسوی حضرت خود راه دادم %~% مراو را قرب و عزو جاه دادم
# 15 حقیقت چون یقین بشناخت ما را %~% خود اندر راه کل دریافت ما را
# 16 کنون عیسی ابر چرخ است چارم %~% ز شیبش تا به بالا هست طارم
# 17 ز شیبش عین بالا هست جنات %~% مر او را دادهایم از نفخه ذات
# 18 تمامت عین جانانست اینجا %~% حقیقت در عیان جانست اینجا
# 19 ندانی سر این معنی تو بشنو %~% حقیقت اینست از مولا و حق شو
# 20 یقین جانست عیسی شیخ معظم %~% سوی دنیا رسیده اندر این دم
# 21 تو از عیسی و جان اینجاخبر یاب %~% توئی در چرخ چارم در نظر یاب
# 22 چهارت چرخ سوی شیب و بالا %~% تو اینجا باز مانده در سوی ما
# 23 چو عیسی صاحب اسرار ماشد %~% حقیقت اول اندر دار ما شد
# 24 اگرچه بود اینجا پاکباز او %~% یقین در عشق آمد بی نیاز او
# 25 چنانش پاکبازی بود اینجا %~% که پیشش پاکبازی بود اینجا
# 26 چو اندر پاکبازی گشت آگاه %~% وصال ما در اینجا یافت آن شاه
# 27 وصال ما در اینجا یافت تحقیق %~% ز سوی حضرت ما یافت توفیق
# 28 حقیقت بود عیسی صاحب راز %~% که شد بردار و گفتم با شما باز
# 29 چوجان عیسی بیکدم درفکند او %~% گشاده بیشکی از بند بند او
# 30 حقیقت گشت چون من جوهر پاک %~% بسوی ذات شد از آب و ازخاک
# 31 چو در چارم بیک سوزن باستاد %~% حقیقت بازماند از آتش و باد
# 32 درین ره گر بموئی بازمانی %~% حقیقت ره بذات ما ندانی
# 33 کنون عیسی حقیقت بایزید است %~% که در وی پایدار کل پدید است
# 34 تو عیسی سیرتی ای شیخ عالم %~% نظر کن عین روح الله این دم
# 35 تو در چارم بمانی باز مانده %~% در این عین فنائی باز مانده
# 36 تراتا سوزن عیسی فرو بست %~% از آن ذات تو با آلانه پیوست
# 37 اگرچون من برون آیی تو روشن %~% تو بندی دل در این معنی بسوزن
# 38 نمائی هیچ جائی در افق باز %~% شوی ذات من آنگاهی سرافراز
# 39 درین سوزن بماندی شیخ اکنون %~% کجا بتوان گذشت از هفت گردون
# 40 حقیقت من ز عیسی درگذشتم %~% بساط نیستی اندر گذشتم
# 41 در آن عالم که عیسی آن پدید است %~% در آنجا هفت گردون ناپدید است
# 42 در آنجا هیچ نیست وجملگی هست %~% ولیکن تا شوی اینجایگه پست
# 43 در آن عالم قدم زد همچو منصور %~% از آن از دار کل افتاد او دور
# 44 قدم زد آنگهی کون و مکان دید %~% نمود خود همه پیغمبران دید
# 45 در آن حضرت چو دیدم باز اینجا %~% درون من یکی شد باز اینجا
# 46 حقیقت دامگاه لامکان داشت %~% بمنقار او نمود جان جان داشت
# 47 از آن شهباز را پرواز دیدم %~% نمودخود بجانان باز دیدم
# 48 یکی دیدم در آن حضرت طرایق %~% یقین من بودمش عین حقایق
# 49 همه در چنگل شهباز مانده %~% همه در عشق صاحب راز مانده
# 50 چو راز خود مرا شد فاش اینجا %~% حقیقت من بدم نقاش اینجا
# 51 منم نقاش مر ذاتی که پیداست %~% حقیقت عین ذراتی که پیداست
# 52 همه در دست من گریان و زارند %~% همه از شوقم اینجا بیقرارند
# 53 همه با من سخن گویند اینجا %~% ز من هم راز من جویند اینجا
# 54 نمودم آنچه بنمودم یقینش %~% از اینجا گه ربودم من یقینش
# 55 چو از صورت برونش آوریدم %~% شود من من در او اینجا پدیدم
# 56 حقیقت جهد باید کرد زین راز %~% که ماند اینجا بیک سوزن یقین باز
# 57 بمانی بایزید اینک تو بشناس %~% منم عیسی تو این مینوش و خوش باش
# 58 اگرمانی بیک سوزن بمانده %~% تو باشی کمتر از یک زن بمانده
# 59 حقیقت وزن صاحب شرع آنست %~% که عین هستی حق جاودانست
# 60 حقیقت عین هستی خداوند %~% نگه میکن که تا چند است در چند
# 61 حقیقت آنچه بینی آفرینش %~% همه پیدا نگر در عین بینش
# 62 از اول آسمان بنگر تو درخویش %~% حقیقت پرده آورده در پیش
# 63 دگر عرش و فلک با مهرو با ماه %~% درون تست و تو خورشید این راه
# 64 تو خورشیدی بجان بنگر حقیقت %~% بما چشمت بود اندر حقیقت
# 65 دگر عرشت دل است و دل در اسرار %~% از این معنی بود اینجا خبردار
# 66 توئی چرخ فلک گردان نموده %~% ز سر ذات تو حیران نموده
# 67 فلک اینجا توئی تا چند گردی %~% فلک شاید که گردی در نوردی
# 68 ز عرش دل در اینجا گه نظر کن %~% درون خویش روح الله خبر کن
# 69 اگر چه عرش دل آمده درین راه %~% حقیقت فرش کل آمد درین راه
# 70 اگر از عرش اعظم راز جوئی %~% که عیسی از چهارم باز جوئی
# 71 چو عیسی در درون عرش پیداست %~% حقیقت عکس او بر فرش پیداست
# 72 تو عیسی جوی اینجا بازره گرد %~% که چون عیسی شوی اندر جهان فرد
# 73 همه گفتم سخن ای شیخ دانی %~% توئی چرخ و فلک عرش نهانی
# 74 درون تست پیدا گرچه مایم %~% ترا این رازها بوده است دایم
# 75 در این ره همچو عیسی باش آزاد %~% ز عشق دوست ده هان جمله بر باد
# 76 چو عیسی زنده میرای زنده دل پاک %~% که تا چون خر نمانی در گل و خاک
# 77 چو عیسی گر شوی از خویش بیزار %~% بمانی زنده دل در حضرت یار
# 78 بنور عشق گر عیسی به بینی %~% ز دید او یقین مولا به بینی
# 79 ز عیسی گر خبرداری خبردار %~% ترا چون او بباید رفت ناچار
# 80 خریدار جواهر بایزید است %~% که اسرار خدائی را بدیده است
# 81 خریدار است اینجا جوهر ذات %~% بدو نازان حقیقت جمله ذرات
# 82 حقیقت بایزیدم بازمانده %~% عجایب مانده اندر راز مانده
# 83 سؤال کودکانه کردی از من %~% ترا اسرار گفتم جمله روشن
# 84 اگر عیسی صفت آئی تو بردار %~% کنم بردارت اینجا از نمودار
# 85 اگر بردار ما آیی زمانی %~% ترا بردار بنمایم عیانی
# 86 اگر بردار آیی از دل پاک %~% چو عیسی جان شود در جسم تو پاک
# 87 چو عیسی جان شوی در عالم کل %~% تو باشی در یقین روح الله کل
# 88 منم امروز اندر پایداری %~% چو عیسی زمان در بیقراری
# 89 وصال اندر فراقم دست داده %~% مرا دلدار جام مست داده
# 90 چنان از جام معنی مست گشتم %~% که در ذات خدا پیوست گشتم
# 91 مرا دلدار جامی داد امروز %~% ز دستش خوردم آن جام دلفروز
# 92 حقیقت انبیا و اولیایم %~% ابا روح الله اینجا آشنایم
# 93 خدائی دارم اینجا در یقین من %~% از آنم در دو عالم پیش بین من
# 94 از آنم در حقیقت پیشوائی %~% که دارم در همه عین خدائی
# 95 خدائی یافتم اینجا نهانی %~% دگر اسرار و انوار معانی
# 96 اناالحق یافتم از راز خود باز %~% منم اینجا حقیقت هم سرافراز
# 97 سرافرازم میان عاشقان من %~% خبر دارم حقیقت واصلان من
# 98 ز جانان برخورید امروز اینجا %~% حقیقت رهبرند امروز اینجا
# 99 وصال امروز عین الناس دارند %~% همه در سوی نور ما شتابند
PageV01P43
# 1 چو منصورم حقیقت عین نورم %~% در اینجا جملگی من نار و نورم
# 2 چو منصورم حقیقت عین روحم %~% در اینجا جملگی فتح و فتوحم
# 3 منم منصور اینجا جان جمله %~% ز چرخ عرش من تابان جمله
# 4 منم منصور کاینجا جان دمیدم %~% درون جملگی من پروریدم
# 5 بمیرانم همه از عشق و از راز %~% وگر زنده کنم من جمله را باز
# 6 نداند کس که بیچون و چگونم %~% همه اینجا بذاتم رهنمونم
# 7 حقیقت لامکان اندر صفاتم %~% خدایم در حقیقت کل ذاتم
# 8 صفات ذاتم آمد قل هوالله %~% حقیقت بایزیدا کو سوی الله
# 9 ز سبحانی حقیقت دم ز دستی %~% بترس ازخوف این دم دم ز دستی
# 10 مترس ار مرد راه عاشقانی %~% همین دم زن ز اسرار و معانی
# 11 یقین منصور دان بیشک خداوند %~% که با ذاتست اینجا گاه پیوند
# 12 کسی دیگر تو این اسرار منمای %~% همین دم میون ازوصلم بیاسای
# 13 خدایم این زمان درعین صورت %~% شده ازمن همه عین کدورت
# 14 همه اینجا حقیقت هست الله %~% منم پیدا کدام از راز آگاه
# 15 چنین دان بایزید امروز اینجا %~% منم با جان جان پیروز اینجا
# 16 کنون وقت گذشتن آمد اینجا %~% که گردانی فنا ما را تو شیخا
# 17 فنای خویش میبینم بقایم %~% بقایم هست کل عین لقایم
# 18 منم منصور و جانم گشت جانان %~% نموده ازحقیقت راه با جانان
# 19 منم منصور کل از خویش بیزار %~% نخواهم هیچ چیزی جز رخ یار
# 20 منم منصور با جانان سخنگوی %~% همه با من شده در کل سخنگوی
# 21 یقین ای شیخ جمله ذات بینم %~% بذات او همه ذرات بینم
# 22 فنا خواهد شدن صورت درین راه %~% که خود جانست بیشک خود یقین شاه
# 23 کنون ای شیخ وین اسرار خواندم %~% ترا درهای معنی برفشاندم
# 24 خلایق جمله حیرانند و گویان %~% همه وصل منند اینجای جویان
# 25 چو وصلم هر کسی کاینجا نخواهد %~% حقیقت زود در نزد من آمد
# 26 همه ای دوستان اکنون درآیید %~% نمود خویشتن بر ما نمائید
# 27 درآئید آنگه از جانی خبردار %~% حقیقت دید دیدار است هم یار
# 28 کجا پیدا که دم اینجا زدستید %~% جمال ما پیاپی هان ز دستید
PageV01P44
# 1 جنید راهبر سلطان عشاق %~% که آمد در حقیقت بیشکی طاق
# 2 بر شیخ کبیر استاده بد او %~% همه دیده بر اوبنهاده بود او
# 3 چنان در ذوق بود از سر جانان %~% ولی استاده بد در عشق پنهان
# 4 از اول تا بآخر بر سردار %~% جنید پاک از بودش خبردار
# 5 خبر بودش ازو در حضرت شاه %~% وی استاده پیش خورشید درگاه
# 6 یقین چون شیخ معنی دید اینجا %~% که کل میگفت از توحید اینجا
# 7 بپرسیدش ز سر و راز منصور %~% سوی شیخ کبیر آن شاه مشهور
# 8 چنین گفتا که ای شیخ جهان بین %~% درین حالت کنون صاحبقران بین
# 9 عجب مردی که چون او من ندیدم %~% چنین مردی و نه ازکس شنیدم
# 10 عجب رازیست امروز آشکارا %~% بگو تا چیست با من سر تو یارا
# 11 چگونه بینی اور ا بر سر دار %~% اناالحق میزند هر دم ز گفتار
# 12 ز زندان تا بدینجا آوردیم %~% بسوی دار او را برکشیدم
# 13 قصاص شرع راندیمش حقیقت %~% که تا یک دم زند اندر شریعت
# 14 چنان آویخته اینجای مطلق %~% دم کل میزند اندر اناالحق
# 15 دم کل میزند اینجا چو ما او %~% حقیقت بس بلند این گفت دین گو
# 16 اناالحق میزند با پیر معنی %~% چگونه این زمان تدبیر معنی
# 17 حقیقت آنچه گوئی آن کنم من %~% مرا ای شیخ دین بی گوی روشن
# 18 شریعت عالیست اینجا حقیقت %~% نگنجد هیچ در عین شریعت
# 19 شریعت غالب آمد نزد عشاق %~% فکنده دمدمه در کل آفاق
# 20 قدم از شرع این بیرون نهاده است %~% ندانم سر این تا چون فتاده است
# 21 برون از شرع میگوید سخن باز %~% بچشم جان نموده است این یقین باز
# 22 سخن اینجا بلند آورد دمدم %~% که من دمدم یقین هستم زآدم
# 23 سخن کین گفت این دم در ره شرع %~% حقیقت دانم اینجا ز آن سخن فرع
# 24 حقیقت کافر است این مرد اینجا %~% که پیدا شد حقیقت شور و غوغا
# 25 دگر کردیم اینجا گاه بردار %~% مگر باشد ز سر ما خبردار
# 26 دو دست او در اینجا گه ببریم %~% که او خر مهره است و ما چو دریم
# 27 بباید دست او اینجا بریدن %~% نباید این سخن از وی شنیدن
# 28 زبانش هم بباید کرد بیرون %~% که تا خامش شود چون مانده درخون
# 29 چه میگوئی حقیقت شیخ عالم %~% بگو تا چون کنیم از شرع این دم
PageV01P45
# 1 جوابش داد شیخ جمله عشاق %~% که همچون او نه بینی گرد آفاق
# 2 وجود او کجا در دهر باشد %~% که مثل ذات او دیگر نباشد
# 3 چو این دیگر نیاید در جهان باز %~% که این نامی است در عالم سرافراز
# 4 من او رادانم اینجا کس نداند %~% نمود اوبجز من کس نداند
# 5 من اورا دانم اینجا سر بیچون %~% که بنموده است رخ در بیچه و چون
# 6 کمال وصل دارد در دل و جان %~% حقیقت جان او بوده است جانان
# 7 نمود بود خود را مینماید %~% در عشاق اینجا میگشاید
# 8 در عشاق او خواهد گشودن %~% وصال عشق او خواهد نمودن
# 9 بگفت وهم بگوید او بسی راز %~% درآخر او بود در عشق سرباز
# 10 ورا اینجا جمال دوست پیدا %~% چنان کاینجا جلال اوست پیدا
# 11 حقیقت آمده است او بر سردار %~% که مستان را کند از خواب بیدار
# 12 جنید راهبر می پیر را هم %~% معایینه یقین دیدار شاهم
# 13 نهانی در همه آفاق مشهور %~% منم امروز و ذاتم سر منصور
# 14 سفرها کردهام با او بسی من %~% ازو اسرار دیدم جمله روشن
# 15 بسی اسرار ازو دیدستم اینجا %~% وصال او خریدستم من اینجا
# 16 من از وی دیدهام کل پایداری %~% که او بوده است اینجا پایداری
# 17 اگر من قصهها گویم ازو باز %~% سخن بسیار باشد ای سرافراز
# 18 حقیقت دان تو مر منصور واصل %~% در او مقصودها کلی بحاصل
# 19 همه مقصود خود دیده است اینجا %~% یقین معبود خود دیده است اینجا
# 20 همه مقصود او بود اینکه امروز %~% کند مر یادگاری این دل افروز
# 21 درین گفتار میبینم کنونش %~% خدا دانم خدا را رهنمونش
# 22 خدا دانم خدائی صورت او را %~% یقین اویست میبین صورت او را
# 23 جنیدا این زمان تو پیر راهی %~% بمعنی برتر از مائی و ماهی
# 24 منت گفتم رموزی تا بدانی %~% کنون تو صاحب شرع و بیانی
# 25 اگر خواهی قصاص شرع ران تو %~% که میخواهی چنین شاه جهان تو
# 26 مرا از پیش گفت او راز خود باز %~% مرا بنمود او انجام وآغاز
# 27 ریاضت یافته این شرع دیده %~% حقیقت اصل نیز و فرع دیده
# 28 وصول شرع دیده در نهانی %~% ولی میخواهد او صاحبقرانی
# 29 چه شبها اندرین بحر شریعت %~% بکرده نوش این رمز حقیقت
# 30 بچشم خویش دیدم سوی دریا %~% که یک شب در یقین این شاه بینا
# 31 بهندستان من و او یار بودیم %~% من و او صاحب اسرار بودیم
PageV01P46
# 1 حقیقت از شب اندر کشتی این راز %~% مرا میگفت نزد آن کسان باز
# 2 من ای شیخا حقیقت چون خدایم %~% یقین گشتی جهان را رهنمایم
# 3 خدایم من که در کون و مکانم %~% بدان شیخا که برتر ز آسمانم
# 4 خدایم من نشسته سوی کشتی %~% در این اسرار شیخا چون گذشتی
# 5 فلک را با ملک در سوی دریا %~% من امشب دیدهام در خویش پیدا
# 6 همه از من پدیدارند امشب %~% ز من بیشک خریدارند امشب
# 7 همه در من من اندر خود نشسته %~% مهار عشق را بر جمله بسته
# 8 بدستم آسمانها و زمین است %~% مرا خورشید در مهر نگین است
# 9 مرا پیوسته اینجا آشنائی است %~% ابا ذراتم اینجاگه خدائی است
# 10 به بین شیخا درون بحر هستی %~% مرا اینجا خدایم در پرستی
# 11 حقیقت کافرم هم بت پرستم %~% حقیقت جوهری در بحر هستم
# 12 من اینجا بر سر کشتی اسرار %~% درون بحر هستم در شهوار
# 13 تودانی شیخ بنگر در بن بحر %~% نظر کن در مابین اندر این قعر
# 14 نظر کن در من و بنگر در اینجا %~% حققت در ما را جوهر اینجا
# 15 همه ذراتاند از من پدیدار %~% منم در وصل خود خود را خریدار
# 16 خدای بر و بحر جمله گانم %~% محیط جمله کون و مکانم
# 17 چه باشد نزد من دیدار عقبی %~% منم اسرار وآن بر جمله مولا
# 18 درون جمله اینجا راز بینم %~% کجا در دار خود را باز بینم
# 19 کجا یابم حقیقت دار خود باز %~% که تا بردار خود گردم سرافراز
# 20 عجب ماندم در آن شب کو چنین گفت %~% در اسرار آن شب این چنین سفت
# 21 که بنگر هان چو تو شیخ کبیری %~% بمانده در کف صورت اسیری
# 22 مرا هم صورتست وذات و معنی %~% منم پیوسته در آیات و معنی
# 23 جلالم در جلالم بحر مانده %~% بسی دربحر خود کشتی برانده
# 24 کنون از بحر خواهم رفت بیرون %~% نمایم راز اینجا بیچه و چون
# 25 درین بحر فنا بودم گرفتار %~% دو روزی با تو در دریای اسرار
# 26 کنون شیخا چو وقت رفتن آمد %~% مرا اسرار با تو گفتن آمد
# 27 برون خواهم شدن دراندرونم %~% تمات بحریان راه نمونم
# 28 تو شیخا دل ابا ماراست میدار %~% که ما را باز بینی بر سر دار
# 29 در آن روزی که در بغداد آیی %~% ابا ما یک دمی دل شاد آیی
# 30 مرا آن روز بینی خوار و خسته %~% طناب ذل اندر دست بسته
# 31 مرا آن روز یابی شاه عالم %~% مرا آن لحظه یاب آگاه عالم
# 32 چنین خواهد بدن گر باز بینی %~% مرادر عشق صاحب راز بینی
# 33 تو شیخا این زمان از ما نهانی %~% که مادانیم راز و تو ندانی
# 34 درین ره گرچه بیشک واصلانند %~% نه هر کس اصل کل اینجا بدانند
# 35 همانکس وصل یابد همچو من باز %~% که گردد سوی دریای فنا باز
# 36 بدریای فنا خواهم شدن من %~% بجوهر کل خدا خواهم بدن من
# 37 بدریای فنا خواهم شدن کل %~% که تا یابی چو ما در عین آن ذل
# 38 در این دریا کنون رفتیم و گفتیم %~% حقیقت را ز رخ را در نهفتیم
# 39 خدایم چند گویم من خدایم %~% حقیقت بیزوال و در بقایم
# 40 مگو ای ابله دیوانه این راز %~% وگرنه لایقی بر نفت و براز
PageV01P47
# 1 یکی ز آن جمع نادان بوددر حال %~% بنادانی زبان بگشاد در قال
# 2 که کم گو ای فضول هرزه گو تو %~% حقیقت این دگر اینجا مگو تو
# 3 مگو این کفر ای بیدین کافر %~% که هم کوری تو اینجاگاه و هم کر
# 4 ترا کی زیبد این گفتاروین راز %~% که گبران مینگویند این سخن باز
# 5 تو بیشک کمترین کافرانی %~% که چیزی گفته او میندانی
# 6 کنون باید ترا کشتن در اینجا %~% ز همراهی تو برگشتن در اینجا
# 7 نباید گفتنت این راز گفتن %~% دگر این کفر اینجا بازگفتن
# 8 توئی اینجا حقیقت همچو بردار %~% کجا از سر او باشی خبردار
# 9 دمادم گوئی اینجا گه خدایم %~% اگر هستی خدا رازی نمایم
# 10 اگر هستی خدا امشب در اینجا %~% فرو شو این زمان در سوی دریا
# 11 وگرنه تن زن و خاموش بنشین %~% تو اکنون از کجا گفتن این
# 12 تمامت انبیا این سر نگفتند %~% چنین کفر از یقین ظاهر نگفتند
# 13 تو میگوئی و بیشرمی نداری %~% که هم دیوانه و هم بیقراری
# 14 مگر دیوانه امشب حقیقت %~% که آشفتست اینجاگه طبیعت
# 15 اگر دیوانه زنجیر دارم %~% برای به شدن تدبیر دارم
# 16 کنم اینجا شفایت من تو بی ذل %~% که از بیگانگی گردی تو غافل
# 17 دگر هرگز نگوئی کفر مطلق %~% که اینجا گه خدایم من اناالحق
# 18 اناالحق می مگو ای شاه آخر %~% هوالحق گوی واز این کفر بگذر
# 19 تو مرد نفسی و مرد هوائی %~% کجا این جایگه مرد خدائی
# 20 تو زخم این خوری آخر حقیقت %~% که گفتی این سخنهای طبیعت
PageV01P48
# 1 بخندید آن زمان منصور و این گفت %~% که نتوانی به کل خورشید بنهفت
# 2 منم خورشید و توذرات مائی %~% کجادرعین این آیات مائی
# 3 مرا زیبد که درکشتی و دریا %~% کنم اسرار خود این لحظه پیدا
# 4 مرا زیبد که اکنون اندر این بحر %~% روم نزد شما من اندرین بحر
# 5 بسی بیهوده گفتی اندر اینجا %~% بحل کردم ترا ای جام شیدا
# 6 توانم امشب اینجاگاه جانت %~% کنم محو و بمانم در نهانت
# 7 اگر نه شیخ اینجا گاه بودی %~% یقین منصور تو با او نمودی
# 8 یقین شیخا که من ازواصلانم %~% نه همچون این خزان و جاهلانم
# 9 کنون بد رود باش ای شیخ باداد %~% که تا با هم رسیم از سوی بغداد
# 10 مرا وصلی است شیخا باز دانی %~% به بغداد آنگه آن راز نهانی
# 11 بچشم خویش بینی شیخ آن دم %~% که تو منصور بینی اندر آن دم
# 12 بپا برخاست آن شوریده مست %~% میان خویشتن محکم فرو بست
# 13 بشد او تا لب کشتی و گفتا %~% مرا ای شیخ اعیانست پیدا
# 14 مرا اعیانست پیدا تا بدانی %~% نمود ما کنون یکتا بمانی
# 15 کنون خواهم شدن تا دید جانان %~% درون قعر در توحید جانان
# 16 در این بحر معانی غوطه آرم %~% نهان خواهم شد آن کو پایدارم
# 17 تو شیخ این نکته از ما بشنو اکنون %~% که تا من بازگویم بیچه و چون
# 18 در آن روزی که من خواهم ز شیراز %~% ترا در نزد خود ای صاحب راز
# 19 چو آئی و به بینی راز داری %~% کنی با ما زمانی پایداری
# 20 کنون ای شیخ اینجا غافلانند %~% کجا اسرار ما اینجا بدانند
# 21 کنون ای شیخ اینان عاقلانند %~% کجا اسرار ما اینجا بدانند
# 22 ز بهر عزت تو ای سر افراز %~% بماندم من در این گفتارها باز
# 23 ولیکن صبر دارم در حضورم %~% ز اسم من به بین اسم صبورم
# 24 صبوری پیشه منصور آمد %~% از آن پیوسته غرق نور آمد
# 25 صبورم در همه آفاق گفته %~% میان سالکانم طاق گفته
# 26 صبورم بیزمان در کایناتم %~% بصورت ز آنکه معنی جمله ذاتم
# 27 کنون ذاتم که جانم یار گشته %~% ز سر عشق برخوردار گشته
# 28 کنون ذاتم که آگاهم ز اسرار %~% مرا جایست دمدم بر سردار
# 29 کنون یارم که آگاهم ز خورشید %~% که ذات ماست روشن مانده جاوید
# 30 کنون چون یار در جانست ما را %~% چو خورشید است جانانست ما را
# 31 کنون چون یار میگوید مراراز %~% یکی معنی بگویم هان بتو باز
# 32 در امشب سر ما بنگر یقین تو %~% درون جان و دل شو پیش بین تو
# 33 در امشب آنچه گویم گیر در یاد %~% که معلومت کنم در ملک بغداد
# 34 حقیقت دار و شرع فرع بگذار %~% بجز حق اصل و فرع شرع بگذار
# 35 چو از صورت گذشتی نیست تاوان %~% که خورشید یقین یکیست تابان
# 36 ریاضتها بسی اینجا کشیدی %~% چو من هم صحبت دیگر ندیدی
# 37 ابا تودم زدم کل از شریعت %~% ز هر رازی نمودم دید دیدت
# 38 در این معنی که میگوم بسنجی %~% ازین نقد گهر باید نرنجی
# 39 تو شیخا کل ز من واصل شد و جان %~% تو خود زین معنی اینجاگه مرنجان
# 40 تو اکنون واصل منصور هستی %~% که همچون دیگران بت می پرستی
# 41 نه همچون دیگران ای شیخ اکبر %~% توئی هم پیشوای دین و مهتر
# 42 تو اکنون پیشوای سالکانی %~% حقیقت هم خدای سالکانی
# 43 وصول واصلانی راز گوئی %~% وطن در مسکن شیراز جوئی
# 44 کنون دانی که کل منصور باشد %~% در این گفتارها معذور باشد
# 45 چو منصور است در جانت نظر کن %~% دل و جانت ز راز ما خبر کن
# 46 کنون تا این دمت من یار بودم %~% ترامن صاحب اسرار بودم
# 47 ترا معلوم کردم از ریاضت %~% ببخشیدم ترا عین هدایت
# 48 کنون چون از سلوک راه معنی %~% ترا کردم یقین آگاه معنی
# 49 ترا بخشیدم اینجا کل کرامات %~% رسانیدم ترا سوی مقامات
# 50 مقاماتی که توداری در امروز %~% کجا بیند بخود چرخ دلفروز
# 51 چو تو شاهی دگر بر تخت اسرار %~% که هستی در جهان جان نمودار
# 52 نه بیند چشم عالم تا بآخر %~% چو تو دیگر یقین ای قطب ظاهر
# 53 تو قطب عالمی و شاه عشاق %~% فکنده زمزمه در کل آفاق
# 54 تو قطب جمله کون و مکانی %~% ز کون این لحظه در کون و مکانی
# 55 تو میدانی که یار تو که باشد %~% حقیقت غمگسار تو که باشد
# 56 چو بودم غمگسارت تا باکنون %~% کنون از پرده خواهم رفت بیرون
# 57 کنون از پرده خواهم رفت بر در %~% تو در پرده نشین اکنون و برخور
# 58 من از پرده کنون بیزارم اینجا %~% که بیشک صاحب اسرارم اینجا
# 59 مرا این پرده اکنون گشت پاره %~% چنین تقدیر بد بهر نظاره
# 60 کنون ای شیخ در عین الیقین باش %~% چو مردان هر زماین پیش بین باش
# 61 دمی بی یاد ما اینجامزن تو %~% حقیقت مرد باش اینجا نه زن تو
# 62 که ما از اصل فطرت دوستانیم %~% بصورت هر دو اندر بوستانیم
# 63 چو ما در اصل کل هستیم ما ذات %~% کنون ذاتیم مادر عین ذرات
# 64 در اینجان آن ما بوده است پیدا %~% تو میدانی حقیقت شیخ دانا
# 65 توئی اکنون و من من هم تو باشم %~% به هرجائی که باشی با تو باشم
# 66 وفاداری کن آن روزی که دانی %~% مرا مگذار ضایع تا توانی
# 67 قدم رنجه کن اندر سوی بغداد %~% مرا بنگر تو اندر کوی بغداد
# 68 که قدرت دوستی صورت اینست %~% وگرنه کل ترا عین الیقین است
# 69 کنون عین الیقین داری در اینجا %~% مرا مگذار ضایع شیخ دانا
# 70 از آن تکرار میگویم دمادم %~% که تو داری حقیقت کل در آدم
# 71 چه گویم وصف تو تو بیش از آنی %~% که چون من توحقیقت جان جانی
# 72 حقیقت فرع ما اینست ای یار %~% که من خواهم شدن اندر سردار
# 73 تو صورت گوشدار و عین تقوی %~% که در وی نام قطبی سوی دنیا
# 74 حقیقت آخرت زان تو باشد %~% که این منصور قربان تو باشد
# 75 منت قربان را هم شیخ بیچون %~% که میریزم بپای دارتو خون
# 76 بریزم خون خود قربان راهت %~% نیندیشم ز جان عذر خواهت
# 77 منم اکنون شده در سوی بغداد %~% کنون بدرود باش و دار بریاد
# 78 بگفت این و فرو رفت او بدریا %~% فتاد اندر میان بحر غوغا
# 79 عجب آشوب اندر موجها زد %~% عجب کشتی ما بر فوجها زد
# 80 همه نزدیک ما اینجا دویدند %~% حقیقت جملگی عذر آوریدند
# 81 که ای شیخ جهان آخر دعائی %~% که جز تو نیست ما را پیشوائی
# 82 چه سر بود این چنین اسرار امشب %~% که اینخاکست بردیدار امشب
# 83 چنین شوری که اندر بحر افتاد %~% تو گوئی کشتی اندر قعر افتاد
# 84 کدامست این بزرگ و از کجا بود %~% ورا اینعزم بر سوی کجا بود
# 85 من این لحظه چو دیدم آنچنان راز %~% خدا راگفتم ای دانای هر راز
# 86 تو راز جملگی پیوسته دانی %~% که از غرقاب ما را وارهانی
# 87 رهانیدن کسی دیگر نداند %~% کسی دیگر بذات تو نداند
# 88 تو بیچونی و میدانی یقین راز %~% بدار این قوم بنده را زبان باز
# 89 تو ای منصور اکنون یاریی ده %~% مرا از راز برخورداریی ده
# 90 نگفته بودم ای جان این سخن من %~% که شد آن شب مثال روز روشن
# 91 تو گوئی بود آن شب صبحگاهی %~% همه عالم پر ازنور آلهی
# 92 چنین ز این مرد دیدم راز اینجا %~% دگر امروز دیگر باز اینجا
# 93 حقیقت این بزرگ پاکباز است %~% ز معنی و ز صورت بینیاز است
# 94 در این معنی که اودیده است گفتم %~% بچشم سر ازو اکنون شنفتم
# 95 همان دم کاندر آن دریای اعظم %~% همی زد میزند اینجا همان دم
# 96 هماندم میزند در پاکبازی %~% که دارد قرب ذات بینیازی
# 97 دم کل میزند آگاه گشته %~% سراپایش همه الله گشته
# 98 سراپایش همه ذرات گشته %~% همیشه در میان آیات گشته
# 99 سراپایش همه ذرات باشد %~% همه سر رشته هر ذات باشد
# 100 چو میداند زبان جمله این را %~% زبان اوست در عین الیقین را
# 101 یقین صرف دارد در معانی %~% که بیچونست در صاحبقرانی
# 102 من این دید دگر بسیار دیدم %~% ولیکن در یکی دلدار دیدم
# 103 جنید اینست بیشک عین دلدار %~% دگر او را در این معنی مپندار
# 104 که دارد هیچ آرامی دراینعام %~% وصال دوست دارد در سر انجام
# 105 مرانجامش چنین حرفست بردار %~% ز کون و ازمکان خود خبردار
# 106 رسیده است این زمان در اصل جانان %~% یقین داری یقین ازوصل جانان
# 107 چو وصل او را در اینجا منکشف شد %~% دل و جانش بجان متصف شد
# 108 چو جانش متصف شد گشت جانان %~% وز آن پیدائی آمد راز پنهان
# 109 بصورت لیک جانست او در اسرار %~% ز اسرار است او اینجا خبردار
# 110 کنون اینجاجنید پاک دین تو %~% درین رویت جمال او به بین تو
# 111 که روی او یقین فر الهی است %~% ورا در کل کمال پادشاهی است
# 112 کمال پادشاهی پر جبینش %~% گواهی میدهد عین الیقینش
# 113 گواهی میدهد بروی دل وجان %~% مرا بیشک که او رازاست و جانان
# 114 گواهی میدهد جانم باقرار %~% که این سر خدایست و نمودار
# 115 گواهی میدهد جانم ز معنی %~% که هست این مرد کل دیدار مولا
PageV01P49
# 1 جنید راهبر گفت ای جهان بین %~% توئی در عصر ماراز عیان بین
# 2 جهان جان و دریای معانی %~% حقیقت جوهر دریای کانی
# 3 تو دادن آنچه ما اینجا نداریم %~% نهادی همچو تو پیدا نداریم
# 4 تو هستی قطب عالم اندر آفاق %~% حقیقت اوفتادستی تو خود طاق
# 5 بدین معنی که دیدستی ز منصور %~% بیانی گویمت میدار معذور
# 6 کنون در ملک عالم کن نظر باز %~% مشایخ چند هستند ای سرافراز
# 7 حقیقت انبیا بسیار بودند %~% حقیقت مؤمن دیدار بودند
# 8 همه واصل بدند و کار دیده %~% در اینجا گه جمال یار دیده
# 9 همه در وصل خود صورت نگهدار %~% ز بهر دعوت ایشان نمودار
# 10 در اینجا آمدند از کارسازی %~% خدا بخشید هر یک سرفرازی
# 11 چو ایشان سرفراز راه بودند %~% ز بهر دعوتت آگاه بودند
# 12 نگفته هیچکس اینجا اناالحق %~% حقیقت جمله حق گفتند مطلق
# 13 همی دانیم ما ز اسرار اینجا %~% که نور اوست کل مشهور اینجا
# 14 همه دیدار جانانست دانیم %~% یقین خورشید تابانست دانیم
# 15 چو خورشید است او در نور اینجا %~% که نور اوست کل مشهور اینجا
# 16 محمد آفتاب و ما ستاره %~% یقین دعوتش عالم نظاره
# 17 کجا چون او دگر آید حقیقت %~% که مانندش بود اندر طریقت
# 18 که او سرخیل ما و پادشاهست %~% گدایانیم ما او پادشاه است
# 19 چو او شاهیست اندر لامکانی %~% ورا بد جمله اسرار و معانی
# 20 نگفت این سر ودعوت کرد اینجا %~% از آنکه بود صاحبدرد اینجا
# 21 بدعوت یافت اینجا نعمت و ناز %~% میان انبیا آمد سرافراز
# 22 بدعوت شرع کرد اینجای بنیاد %~% که تا ناید ابر ذرات بیداد
# 23 سعادت مرورا بخشیده بد حق %~% در اینجا او بگفته بد اناالحق
# 24 اگر حق است حق در جمله راز است %~% حقیقت را همیشه چشمم باز است
# 25 ز بهر امر معروفست اینجا %~% که منکر نهی معروفست اینجا
# 26 هر آنکویی ادب آمد درین راه %~% سزای او دهد اینجایگه شاه
# 27 ادب داران ما اینجا بسی بین %~% به پیوسته همه با صاحب دین
# 28 شریعت بهر این بنهاد احمد %~% که تا پیدا نماید نیک از بد
# 29 چو نیکی همچوروز و شب بدآمد %~% مثل گوئی از این معنی تب آمد
# 30 چو میدانم که در شرع جهاندار %~% حقیقت گفت بد کردیم بردار
# 31 ورا زیرا که تا اهل جهان کل %~% ورا اینجا همی بینند و از دل
# 32 دگر کس مینگوید آنچه او گفت %~% که او بیشک درون خاک و خون خفت
# 33 حقیقت این چنین خواهد بدن راز %~% که این صورت نخواهد ماند کل باز
# 34 ازین ارکانها خارج شود او %~% حقیقت گفت ما خود بشنود او
# 35 نخواهد ماند صورت پایدارش %~% نباشد وصل اینجا در کنارش
# 36 طبایع محو خواهد شد وراهم %~% نخواهد رفت ازو ناگاه این دم
# 37 نخواهد بود اینجا با ادب او %~% ز روی شرع بد گفتست بد او
# 38 در این ساعت که بردار است اینجا %~% کجا از ما خبر دارست اینجا
# 39 حقیقت این زمان چون بیزمانست %~% نزولش نیز دایم جان جانست
# 40 ز اول صورت آخر سرآید %~% حقیقت پنج روز اینجا برآید
# 41 خدادان ملک ملکش مالک آمد %~% حقیقت کل شئی هالک آمد
# 42 خدا پاک و مبرا از کف خاک %~% چه نسبت داردآخر خاک باپاک
# 43 خدا پاک و منزه در حقیقت %~% کجا گنجد درین عین طبیعت
# 44 منزه آمد از گردون عالم %~% ولیکن صنع بنماید دمادم
# 45 نشاید این حقیقت پیشوائی %~% کجا او را بود دید خدائی
# 46 خدا جان دارد و دیگر ستاند %~% چو آسان دادم آسان ستاند
# 47 تمامت پادشاهان بنده اوست %~% اگر نه اینچنین دانی نه نیکوست
# 48 تو شیخ از اعتقاد پاک مگذر %~% حقیقت زین بیان امروز برخور
# 49 چنان کاول مگو این راز هرگز %~% بقول مصطفی دین العجایز
# 50 نگه میدار گفتش در دل وجان %~% که عالم صورتت دادست جانان
# 51 اگر جانان حقیقت اوست تحقیق %~% که او دارد یقین در شرع توفیق
# 52 کسی کوپای بر بالا نهاده است %~% ز بالا ناگهی در سر فتاده است
# 53 محمد دان و جز ذات محمد %~% مخوان جز ذات و آیات محمد
# 54 محمد حق شناس اینجای منصور %~% مشو ای شیخ عالم زین سخن دور
# 55 محمد دان یقین ذات خداوند %~% که او آمد حقیقت ذات و پیوند
# 56 ز بهر دعوت کل امم بود %~% به معنی و بصورت محترم بود
# 57 نگفت این راز چون منصور سرباز %~% از آن دانم ورا من صاحب راز
# 58 حقیقت هر که آگاهست بروی %~% بنور شرع چون ماه است از وی
# 59 چو او بیشک نماید راه جمله %~% حقیقت او بود مر شاه جمله
# 60 خدا او را چنین عز جهان داد %~% ورا تمکین بر هر دو جهان داد
# 61 ابا حق گفت جمله لیک معراج  %~% نهاده بر سر خود آن شب آن تاج
# 62 چو او را برگزید و آشنا کرد %~% میان انبیایش پیشوا کرد
# 63 بجز او پیشوادیگر نگیرم %~% یقین اینست ای شیخ کبیرم
# 64 محمد دانم و الله خدا من %~% محمد را شناسم پیشوا من
# 65 مرا او پیشوا و کس نخوانم %~% بجز او هیچکس دیگر نخواهم
# 66 ره حق یافتستم من ازو باز %~% حقیقت اوبود مر شاه را باز
# 67 خبردارم که ما را حق چه داده است %~% درون جان ما هرچه نهاد است
# 68 حقیقت گفت و گنجش یافتستم %~% بسوی گنج خود بشتافتستم
# 69 مرا گنج معانی آشکار است %~% مرا گفتار او ناپایدار است
# 70 حقیقت ذات ذاتم در صفاتم %~% حقیقت شد یقین چون نور ذاتم
# 71 اگر از ذات من ذاتم در اینجا %~% سراسر عین ذراتم در اینجا
# 72 چو او واصل شدست و کارسازم %~% از آن از گفتن او بینیازم
# 73 ره شرع محمد بسپریدم %~% بحمدالله که همچون بایزیدم
# 74 که چون او دید گفتار اناالحق %~% زند مانند او هر دم اناالحق
# 75 بگفت او چنان مغرور افتاد %~% چراغ وصل او شد کشته در باد
# 76 چنان دور است این ساعت زجانان %~% که ابر آید بر خورشید تابان
# 77 ضیا زو رفت ودرتاریکی افتاد %~% که از اعیان شرع او دور افتاد
# 78 ازین گفتارها اوغمزه آمد %~% ز خورشیدی بسوی ذره آمد
# 79 کنون شیخ کبیر و قطب اسرار %~% رهم شرعست میدان تو ز گفتار
# 80 هر آنکو مرد راه و آشنایست %~% همیشه راز دار مصطفایست
# 81 حقیقت سالهابر درگه او %~% نشستم تاشدستم آگه او
# 82 چو من آگاه گشتم از شریعت %~% حقیقت بود کل عین طریقت
# 83 حقیقت در شریعت دان یقین تو %~% شریعت دان یقین عین الیقین تو
# 84 بشرع احمد آور فخر زنهار %~% که اندر شرع کل یابی تو دلدار
# 85 هر آنکو پای در بیرون نهادست %~% قدم در خاک و او در خون نهاده است
# 86 ادب داری چو مردان بایدت کرد %~% شراب وصل آن دم بایدت خورد
# 87 ادب پیش آور اینجا همچو مردان %~% که دارد دوست اینجاگاه جانان
# 88 ادب داران راه او در اینجا %~% همیشه بودهاند نیکو در اینجا
# 89 اگرچه راز جانان بودشان بیش %~% نگفتند و برفتند با دل ریش
# 90 ادب اینجایگه میدار جانا %~% وگرنه جای بین بردار جانان
# 91 بحکم شرع آمد بی ادب او %~% بدارش کردم از بهر سبب او
# 92 سبب اینست بشنو شیخ تحقیق %~% که تا پیدا بود صدیق و زندیق
# 93 اگرچه جمله در تحقیق اویست %~% بدی بددان و نیکی خود نکویست
# 94 ازآن اصلی و فرعی کرده است دوست %~% که این مغز است بهتر بیشک از پوست
# 95 حقیقت اصل شرع احمد آمد %~% که در اسرار او نیک و بد آمد
# 96 وگر کافر بود همچو مسلمان %~% لکم دین گفت حق در سر قرآن
# 97 کسانی کاندرین معنی ندانند %~% ز خود تفسیرها بیهوده خوانند
# 98 که این جمله یکی گفتست بیچون %~% منت گویم بیانی نی دگرگون
# 99 همه از کارگاه کردگاریم %~% همه از سر صنعش آشکاریم
# 100 همه از او شده پیدا در اینجا %~% همه از اوست گویا اندر اینجا
# 101 کمال قدرت او بیشمار است %~% همیشه جمله را پروردگاراست
# 102 همه از ذات اوست اینجای پیدا %~% چه پیدا و نهان چه زشت و زیبا
# 103 همه از اوست اندر شرع نی او %~% چنین دان تا بود اسرار نیکو
# 104 حقیقت دان تو حق نه آن دیگر %~% وگر باطل ز قرآن خوان و بنگر
# 105 یکی را گفت کافر دیگری دوست %~% مسلمان خواند و گفت این راه نیکوست
# 106 حقیقت فرقها اینجاست بسیار %~% بود عاقل از این معنی خبردار
# 107 از آن یک شمه گفتم شیخ عالم %~% نیارم زد بنزدیک تو این دم
# 108 که میدانم که تو اسرار شاهی %~% مراسم شاهی و هم جان پناهی
# 109 که منصور است مرد رازدیده %~% نمودی از حقیقت باز دیده
# 110 نمودند سروران اینجا نمودند %~% بیکره بود جانش در ربودند
# 111 که دارد ذات کل ورنه نگفتی %~% در اسرار اینجاگه نسفتی
# 112 اگر بودی حقیقت ذات اینجا %~% نگفتی نیز با هر ذات اینجا
# 113 چو چیزی مرد را اینجا نمودند %~% بیک ره بود جانش در ربودند
# 114 سخن از عشق میگوید نه از عقل %~% کجا گنجد بنزد عشق از نقل
# 115 سخن بیعقل میگوید ز اسرار %~% شنفتم گفتن او بر سر دار
# 116 حقیقت گفت اندر سوی زندان %~% سخنها او بسی از سرجانان
# 117 ولیکن چون نه او درخانه باشد %~% بنزدم بیشکی دیوانه باشد
# 118 سراسر گفت او درعشق پیداست %~% ولیکن این سخن نی گفته ماست
# 119 نگوئیم این سخن ما نزد هر کس %~% ترا میگویم این اسرارها بس
# 120 عوام الناس یک سر همچو دیوند %~% ابا بانگ و خروش و باغریوند
# 121 وصول ما کجا هرگز بدانند %~% وگر می ره برند عاجز بمانند
# 122 ره وصلست نی راه مجازیست %~% نیفتادست این راه مجازیست
# 123 ره عشقست و دروی رازهاهست %~% در آن اندیشه او رازها هست
# 124 ببازی راست ناید راز گفتن %~% بر هر کس اناالحق باز گفتن
# 125 اگر این مرد راه این کرده باشد %~% نه همچون دیگران در پرده باشد
# 126 حقیقت در رسیده سوی منزل %~% بود مقصود خود پیوسته حاصل
# 127 وصالش جزو و کلی هست داده %~% بود اینجا نباشد دوست و ساده
# 128 نه از دیوانگی میگوید این راز %~% که منصور از برابر داد آواز
# 129 که ای شیخ کبیر وعالم کل %~% ترا دانم حقیقت آدم کل
# 130 کجائی ای جنید آخر دمی پیش %~% درآی و بهتر از آنم بیندیش
# 131 سخنها را مگو اینجا و پیش آی %~% چو نوشی این زمان بی عین پیش آی
# 132 سخن از شرع گفتی این زمانت %~% ایا شیخ جهان راز نهانت
# 133 همین بد جملگی من میستودم %~% که در عین ازل ذات تو بودم
# 134 بخاصه این زمان چون راز دارم %~% ترا زین گفت اکنون باز دارم
# 135 تو ای شیخ جهان و پیر آفاق %~% ز بهر دیدنت بودیم مشتاق
# 136 کنونت باز دیدم اندر اینجا %~% نظر کن بایزیدم اندر اینجا
# 137 رسیده در وصال ما بمعنی %~% بسیرت یافته دیدارمولی
# 138 حقیقت رازدار ماست اینجا %~% حقیقت آمد اینجا رهبر اینجا
# 139 ولیکن این جنید از ماست بر دور %~% ورا میدار قطب ذات معذور
# 140 که میداند ولیکن می نداند %~% کتاب هجر بر او چون بخواند
# 141 کتاب هجر میخواند ترا باز %~% خبردارد هم از انجام و آغاز
# 142 ولیکن پخته و بس نارسیده است %~% اگرچه شیخ و پیر بایزید است
# 143 تو گفتی راز بهر او در اینجا %~% شنفتم قصه آن لیل و دریا
# 144 چه باشد آن عجایبهای دیگر %~% نمودستم بسی در بحر و در بر
# 145 تو گفتی راز بهر او در اینجا %~% بیا ای دلبر و ای یار زیبا
# 146 دوسال و نیم با هم یار بودیم %~% ز دید خویش در اسرار بودیم
# 147 نمود من تو چندین دیده باز %~% دگر چندی چنین بشنیده باز
# 148 بچشم خود در آن شب راز دیدی %~% دگر امروز ما را باز دیدی
# 149 هر آنچ آن رفت آن دیگر مجو تو %~% هر آنچه گم کنی دیگر مجو تو
# 150 سخن از نقد گوی و وصل جانان %~% هر آنجائی که گوئی وصل جانان
# 151 تو شیخا مر جنیدا رهبر کوی %~% که داری اندر انیجا چشم در کوی
# 152 تو گوئی عشق سرگردان بدیدی %~% ولیکن شاه در میدان ندیدی
# 153 ندیدی شاه در میدان ستاده %~% از آنی چشم در کویش نهاده
# 154 تو روی شاه بنگر تا بدانی %~% وگرنه قصه هرزه چه رانی
# 155 توچندین رازها دیدی ز من باز %~% بماندستی کنون مانند زن باز
# 156 حقیقت شیخ دین و بینظیری %~% تو آن قطبی از آن شیخ کبیری
# 157 که میدانی از رازی که ما راست %~% در اینجاگه نمودستم من آنراست
# 158 تودانی این سخن از بحر گویان %~% سخنها با جنید و شاه میدان
# 159 ز تو پرسید و اول باز گفتی %~% ابا او از حقیقت راست گفتی
# 160 جوابت داد او از شرع و از فرع %~% مرا دیوانه میخوانید و در صرع
# 161 کسی کو من نه بیند اندر اسرار %~% ز ذات من نباشد او خبردار
# 162 تمامت انبیا و اولیائیم %~% ستادستند و درعین بقائیم
# 163 رسیدستم بعین منزل خویش %~% حجابی رفته اینجا گاه از پیش
# 164 حقیقت پردهام شد پاره پاره %~% تمامت اهل دل در من نظاره
# 165 ز هر جانب دو صد اینجا جنید است %~% ستاده مرغ دام ما و قید است
# 166 نمیگویند اینجا گه سخندان %~% که هستند صاحب تفسیر و برهان
# 167 سخندانان ما اینجا ستاده %~% دل وجان سوی مااینجا نهاده
# 168 چرا اینجا جنید اندر حقیقت %~% سخن میراند از عین طبیعت
# 169 نگویند کودکان زینگونه اسرار %~% که گفت ار نیز با تو نکته هشیار
# 170 چو من اینجا نمودار خدایم %~% حقیقت انبیا و اولیایم
# 171 درون جان من پیداست ایشان %~% نباشم یک دلی باشم پریشان
# 172 بحق گوئیم و با حق جمله گوئیم %~% حقیقت حق بود چون جمله اوئیم
# 173 خدا با من سخن میگوید اینجا %~% رضای ذات خود میجوید اینجا
# 174 حقیقت مینماید بود بودش %~% اگرچه جملگی کرده سجودش
# 175 حقیقت خود شناسایست خود را %~% برش یکسانست اینجا نیک و بد را
# 176 چو عشق خویشتن آورد با خویش %~% حقیقت نوش خواهد کرد مرنیش
# 177 حقیقت حق ز خود آمد خبردار %~% ز عشق خویش این لحظه است بردار
# 178 منزه از وجود و از طبایع %~% که پیدا است او ز هر صنع و صنایع
# 179 خدا بود و بود پیوسته هر جا %~% کنون در ذات با امروز پیدا
# 180 نه دیوانه بود او مر مرا او %~% کند اینجا بگفتاری جفا او
# 181 چو او در جان ماهمخانه باشد %~% کجامنصور کل دیوانه باشد
# 182 بود دیوانه او کاینجا نداند %~% نمود عشق ما دیوانه خواند
# 183 جنید اینجا محمد داند و بس %~% بجز او مینداند نیز هر کس
# 184 تمامت کودکان دانند احمد %~% حقیقت رهنمای نیک یا بد
# 185 همه ذرات عالم ناسپاساند %~% محمد را زجان و دل شناسند
# 186 ولی کنه محمد آن بدانند %~% که با او گویندو با او بخوانند
# 187 محمد در درون ماست اینجا %~% حقیقت رهنمون ماست اینجا
# 188 محمد در عیان ماست بینش %~% ازو پیدا خدای آفرینش
# 189 محمد میزند در ما اناالحق %~% همی گوید دمادم سر مطلق
# 190 محمد رهنمود اینجای حلاج %~% نهادم عاقبت بر سر از این تاج
# 191 چو من واصل ز ذات مصطفایم %~% یقین با انبیا و اولیایم
# 192 مرا هم رهبر و هم رهنمایست %~% حقیقت در درونم او خدایست
# 193 مرا او کرد واصل نزد عشاق %~% فکندم در نهاد جملگی طاق
# 194 ز وصل احمدم بردارمانده %~% ز عشق او چنین در کار مانده
# 195 وصال مصطفی در جان منصور %~% چو خورشید است کل نور علی نور
# 196 وصال مصطفی بخشید جانم %~% کنون بنمود کل عین عیانم
# 197 چو از او واصلم اینجا حقیقت %~% سپردم بیشکی راه شریعت
# 198 ره شرعش بجان اینجا سپردم %~% از آن گوی اناالحق بین که بردم
# 199 از آن گوی اناالحق بردهام من %~% که نی چون دیگری پی بردهام من
# 200 ره او کردم و منزل ندیدم %~% اگرچه هست منزل ناپدیدم
# 201 چو او دیدم چه خواهم کرد منزل %~% چو جان دیدم چه خواهم کرد بادل
# 202 چو او دیدم چه کارم با جنید است %~% مرا سیمرغ قدرت جمله صید است
# 203 ز حق اندرز حق گویم همیشه %~% ز حق دانم همه اسرار و پیشه
# 204 ز حق گویم که چون احمد حق آمد %~% ز سر من رآنی مطلق آمد
# 205 ورا این راز اینجا درعیانست %~% از این معنی به کل صاحب قرانست
# 206 از آن اینجا بگفت او همچو من راز %~% که دعوت خواست کرد آن سرافراز
# 207 چو دعوت مرورا بد در شریعت %~% از آن مخفی نمود اینجا حقیقت
# 208 ز بهر دعوت خود او نهان کرد %~% حقیقت راه شرع اینجا بیان کرد
# 209 بیان شرع کرد و راه بنمود %~% حقیقت مر علی را شاه بنمود
# 210 سخن بسیار از شیخ کبیر است %~% محمد در میانه بی نظیر است
# 211 هر آنکو راه او کرده است اینجا %~% حقیقت در پس پرده است اینجا
# 212 اگر اینجا جنید پاک دینم %~% بیابد یک زمان عین الیقینم
# 213 نمایم مصطفی او را درین دم %~% تمامت انبیا بادید آدم
# 214 اگر آید دمی او بر سر دار %~% کنم او را در این اعیان نمودار
# 215 ولیکن او بخود می باز ماندست %~% چو گنجشکی بدست بازمانده است
# 216 ندانست این دگر دم بر سردار %~% بدین شکرانه گردانم خبردار
# 217 دگر از سر ذاتم در حقیقت %~% که حق بیند ز ذراتم حقیقت
# 218 مرا او در درون جانانست پیدا %~% نمیداند ورا با تست پیدا
# 219 که هر انصاف ما اینجا دهد او %~% بجان خویشتن منت نهد او
# 220 که گفتارش ز نادانی بد از دوست %~% سخن بیمغز اینجا گفت از پوست
PageV01P50
# 1 تو ای شیخ کبیر و قطب عالم %~% مرا دانی و میبینی در آن دم
# 2 چنان راهست سپردم تا بمنزل %~% که ما را دوست امروز است حاصل
# 3 مرا حاصل وصال جان جانست %~% چه جای این همه شرح و بیانست
# 4 جنید پاک با تو گفتم اسرار %~% ابا تو او بشرع آمد خبردار
# 5 بفرماید بحکم شرع جانان %~% که هر چیزی که باشد بدتر از آن
# 6 مرا امروز بنموده است اینجا %~% در من زین قفس بگشوده اینجا
# 7 حجابم هیچ نیست ای شیخ عالم %~% بجز صورت در اینجاگاه این دم
# 8 حجابم صورتست و آفرینش %~% وگرنه جملگی ذات از تو بینش
# 9 حجابم صورتست و جان جانست %~% ولیکن مرد را در ترجمانست
# 10 حقیقت دم ز دستم از خدائی %~% نخواهد بود با اویم جدایی
# 11 در او واصل کنم در خویش اینجا %~% حجابم برگرفت از پیش اینجا
# 12 اگرچه سالکست و دروصالست %~% ولی از دیدن خود در وبالست
# 13 همه رنج من است از بیم صورت %~% وگرنه نیست اینجا گه کدورت
# 14 همه خواهد مرا این صورت به اعزاز %~% که گردد بی نشان از بی نشان باز
# 15 چنان کاول نهادش بی نشان بود %~% ورا این آرزو اندر جهان بود
# 16 که تا منصور آید واصل کل %~% ورا دیدار باشد حاصل کل
# 17 کنون دو دست ما اینجا بینداز %~% زبان و پایم اینجا ای سرافراز
# 18 اگر با ما یکی ذاتی تو شیخا %~% بجان تو که با ما کن تو این را
# 19 بفرما تا دو دست و پایم اینجا %~% ببرند با زبانم شیخ دانا
# 20 قصاص شرع دان تا یار باشم %~% ز سر عشق برخوردار باشم
# 21 نمیخواهم من این دست و زبانم %~% کزین دست و زبان عین جهانم
# 22 نمیخواهم من این هر دو قدم را %~% قدم میخواهم امادر عدم را
# 23 نمیخواهم بجز دیدار جانان %~% چنین خواهد بدن اسرار جانان
# 24 درین دنیا ز صورت مبتلایم %~% فتاده در کف و چنگ قضایم
# 25 اگرچه خود قلم راندم بتحقیق %~% مرا از عین آمد عین توفیق
# 26 قلم راندیم و آنگه در کشیدیم %~% قلم بر نقش ذات خود کشیدیم
# 27 قلم راندیم ما در اصل اینجا %~% که بیصورت بیابم وصل اینجا
# 28 قلم راندیم و دیگر می چه ماندست %~% اناالحق میزنم دیگر چه مانده است
# 29 مرا جانست و جانان در خیالم %~% نموده این زمان عین وصالم
# 30 سخن کز وصل گوئی جمله سوز است %~% بآخر چون سخن از دلفروز است
# 31 چو جانان این چنین مر خویشتن راست %~% در این بغداد جان ما بیاراست
# 32 سرافراز است ودارد همچون جانم %~% همی داند یقین راز نهانم
# 33 تو ای دار این زمان میدار معذور %~% که یار تست اینجاگاه منصور
# 34 تو ای دار از حقیقت پایداری %~% ابا با یک نفس دیدار یاری
# 35 وصال عاشقان آمد سردار %~% که تا مر سالکان دارد خبردار
# 36 وصال عاشقان سربازی آمد %~% که منصور از یقین برداری آمد
# 37 وصال عاشقان درجان فشانی است %~% که عاشق در ازل راز نهانی است
# 38 وصال عاشقان خواهی ببر سر %~% که تا یابی مقام خویش آن سر
# 39 همه عشاق حیرانند و منصور %~% سخن از وصل راند نور علی نور
# 40 وصال ما فراق ماست ما را %~% که وصل کل فنای ماست ما را
# 41 وصال ما حقیقت در فنایست %~% وصال اینست و باقی کل هبایست
# 42 کنون شیخ جهان تا چند گویم %~% تو پیوندی چرا پیوند جویم
# 43 من این پیوند میخواهم خدائی %~% که تا یابم بکل سر خدائی
# 44 من این پیوند میسوزم در اینجا %~% چنی گو نه دل افروزم در اینجا
# 45 که با پیوند ما در سوی ما تو %~% بیابی راه خود در کوی ما تو
# 46 اگر در کوی خود خواهی قدم زد %~% قدم را اندر آن کو در عدم زد
# 47 نمود خویشتن بیدست و بیپا %~% که داری در درون خلوتم جا
# 48 زبان بردار اینجا بی زبان شو %~% چو گردی بیزبان در ما نهان شو
# 49 نهان شو تا عیان گردی چو منصور %~% بمانی جاودان نور علی نور
# 50 نهان شو همچو ما در بینشانی %~% بگو آخر که قصه چندخوانی
# 51 چنین میگویدم دلدار اینجا %~% خبر کردم ز هر اسرار اینجا
# 52 اناالحق میزند منصور بی دوست %~% که منصورم فنا گفتن هم از اوست
# 53 اناالحق کی زند منصور بردار %~% اناالحق حق زند اینجا بگفتار
# 54 اناالحق در زبانم اوست جمله %~% در اسرار اینجا اوست جمله
# 55 اناالحق میزند اینجای مطلق %~% نفس گفتار او حقست الحق
# 56 چو حق گوید یقین هم حق بداند %~% نمود خویشتن مطلق بداند
# 57 بجز حق می نداند حق توان دید %~% که چشم جان تواند جان جان دید
# 58 خدا خود دید در دیدار منصور %~% نمود خویشتن راکرد مشهور
# 59 خدا دیدم در این آیینه اینجا %~% اناالحق زد به هر آیینه اینجا
# 60 هر آیینه در اینجا جایگه ساخت %~% که بود ذات خود منصور پرداخت
# 61 حقیقت جسم منصور است و جان حق %~% از آن جانان بهرجا زد اناالحق
# 62 چو منصور است حق حق جمله داند %~% بجز حق حق یقین اینجا که داند
# 63 از آن جام است خورده در ازل او %~% که هرگز می نه بیند بی خلل او
# 64 از آن جامی است خورده بر سر دار %~% که خود باشد نمود خود نگهدار
# 65 از آن جام است خورده در حقیقت %~% که جز حق می نه بیند در شریعت
# 66 از اول میزدم اینجا دم کل %~% که تا پیدا کنم من آدم کل
# 67 همه پیدا که بیشک هست منصور %~% شرابی خورده است ومست منصور
# 68 از آن مستم که روی شاه دیدم %~% من اندر نزد رویش ماه دیدم
# 69 از آن مستم که دارم جام اینجا %~% نمود آغاز با انجام اینجا
# 70 از آن مستم که در عین خرابات %~% نمیگنجد همی طاوس و طامات
# 71 از آن مستم که دانم در وصالم %~% وصال امروز در عین وبالم
# 72 از آن مستم که خواهد بود ما را %~% یکی ذات عیان معبود ما را
# 73 یقین میدان که من امروز مستم %~% بحمدالله که من نی بت پرستم
# 74 بت خود میبسوزانم در این نار %~% که تا بت در فنا گردد خبردار
# 75 بت خود گر بسوزم پاک گردد %~% نمود صانع افلاک گردد
# 76 بت خود می بسوزم اندر اینجا %~% به بیند خویشتن در جمله پیدا
# 77 بت خود چون بسوزم طاق گردد %~% نمود جمله عشاق گردد
# 78 بت خود چون بسوزم جان شود کل %~% ز بعد جان یقین جانان شود کل
# 79 بت خود چون بسوزانم حقیقت %~% خدا باشد حقیقت در طبیعت
# 80 دو روزی سیر با ما کرد اینجا %~% یقین خواهم بدن نی فرد اینجا
# 81 بت من بافتیست این جان جانان %~% حقیقت میکند او خویش پنهان
# 82 نه کافر باشد این منصور شیخا %~% که بت سوز آمده است این شیخ دانا
# 83 حقیقت چون چنین افتادم ای شیخ %~% زبود خویشتن آزادم ای شیخ
# 84 سخن در صورت ومعنیست اینجا %~% یقین ای شیخ بی دعویست اینجا
# 85 بمعنی آمدستم نه بدعوی %~% که در معنی نگنجد هیچ دعوی
# 86 یقین دعوی و معنی آن بود شب %~% که در دردریا نمود آن شب ترا رب
# 87 دگر دعوی که دیدی بر سر دار %~% که غیری نیست جز دیدارمولا
# 88 چو دعوی باطل آمد اندرین راه %~% ز معنی باش و از اسرار آگه
# 89 همه مردان زدعوی بازگشتند %~% در این اسرار صاحب راز گشتند
# 90 حقیقت راز ما معنی است جانی %~% نمودستیم این راز نهانی
# 91 اگر دعوی بدی در ملک بغداد %~% فنا آورد می بیشک بیک باد
# 92 مرا معنی در اینجا پای بند است %~% در این اسرار عشقم اوفکند است
# 93 مرا معنی نخواهد سوخت در نار %~% حقیقت خرقه با تسبیح و زنار
# 94 مرا معنی بجان جان رسانید %~% ز پیدائی سوی پنهان رسانید
# 95 مرا معنی در اینجا دید باز است %~% تنم در عشق در سوز وگداز است
# 96 مرا معنی چنین در دار آویخت %~% حقیقت عشقم اینجا فتنه انگیخت
# 97 همه مردان بلای یار دیدند %~% همی چندی خود اندر دار دیدند
# 98 همه مردان بلاکش در فراقند %~% ببوی وصل او در اشتیاقند
# 99 همه مردان بزیر خون چو درخاک %~% گناهی زین ندارد چرخ افلاک
# 100 همه مردان در اینجا در بلایند %~% چنین افتاده در دام قضایند
# 101 قضا را با بلا دیدند اینجا %~% بجان و سر بگردیدند اینجا
# 102 هر آن از جان خود ترسد درین راه %~% کجا گردد ز عشق دوست آگاه
# 103 هر آنکو لرزد او برجان خویشش %~% کجا بنماید اودیدار پیشش
# 104 سر و جان در فدای راه دلدار %~% کنم امروز بیشک بر سردار
# 105 سر و جان در فدای یار کردیم %~% حقیقت جام مالامال خوردیم
# 106 چو ما مستیم اینجا بر سر دار %~% همه مستند آخر کیست هشیار
# 107 که هشیار است اینجا تا بدانیم %~% کتاب وصل خود با اوبخوانیم
# 108 که هشیار است اینجا در خرابات %~% که با او راز بنمایم بطامات
# 109 همه مستندو اندر خواب رفته %~% عجایب بیخود اندر خواب خفته
# 110 همه مستند و هشیاری ندیدم %~% درین موضع وفاداری ندیدم
# 111 همه مستند و اندر حیرت اینجا %~% ندارندی ز مردی غیرت اینجا
# 112 همه مستند و اندر بند باقی %~% بده جام می اینجا زود ساقی
# 113 بده جامی دگر در حلق منصور %~% که تا از جان شود و از خویشتن دور
# 114 بده جامی دگر ما را در این دم %~% که برریشم بود یک جام مرهم
# 115 بده جامی دگر ز آن جام مطلق %~% که از مستی زنم دیگر اناالحق
# 116 بده جامی دگر از آن خرابات %~% که اینجا در نگنجد عین طامات
# 117 بده جامی دگر این جام بستان %~% که بی رویت نخواهم باغ و بستان
# 118 بده جامی دگر تا عین زنار %~% بسوزانم در اینجا گاه زنار
# 119 بده جامی دگر چون راز گفتم %~% اناالحق با همه سرباز گفتم
# 120 بده جامی و بربایم حقیقت %~% که تا پنهان شود عین طبیعت
# 121 چو جامت خوردهام اینجا دمادم %~% از آن اینجا زنم از ذات او دم
# 122 دم از ذاتت زدم کاینجا تو بودی %~% حقیقت جمله منصورت تو بودی
# 123 دم از ذاتت زدم در جان نمانی %~% تو سرجان و جسم و دل بدانی
# 124 دم از ذاتت زدم از سر اسرار %~% اگر ما را تو سوزانی ابر نار
# 125 دم از ذاتت زنم در عین توحید %~% نگنجد نزدم اینجاگاه تقلید
# 126 دم از ذاتت زدم چون انبیا من %~% اناالحق اندرین قرب بلا من
# 127 همی گویم یقین و گفت خواهم %~% همی جوهر حقیقت سفت خواهم
# 128 اگر من یادگاری یادگاری %~% که همچو تو نخواهم یافت یاری
# 129 نمیداند کسی جانا نمودت %~% اگرچه کردهاند اینجا سجودت
# 130 سجودت میکنم اندر سردار %~% که تا عشاق گردد ز آن خبردار
# 131 سجودت میکنم اینجا به تحقیق %~% که دارم از تو جان و سر توفیق
# 132 سجودت میکنم در پاکبازی %~% چنان خواهم که بود پاکبازی
# 133 سجودت میکنم اندر مکان باز %~% بشکر آنکه دیدم جان جان باز
# 134 سجودت میکنم مانند مردان %~% سجود ما کنون بر قدر مردان
# 135 سجودت میکنم زیرا که ذاتی %~% حقیقت هم حیات و هم مماتی
# 136 در اینجا سجده خواهم کرد با تو %~% چه در عین فنا در پرده با تو
# 137 دمادم سجده دلدار باید %~% بگردن خاصه بر این دار باید
# 138 هر آنکو کرد چون ما سجده بردار %~% چو مادلدار بر اوشد نمودار
# 139 نمودار است دلدارم حقیقت %~% یقین اندر سر دارم حقیقت
# 140 نمودار است و میگوید بخود راز %~% که دیدستم دگر این راز خود باز
# 141 دگرباره مرا داراست ذرات %~% رسیده در چنین معنی سوی ذات
# 142 همه بیما و با ما ما ببینند %~% ابا ما در سوی خلوت نشینند
# 143 بخلوت بعد از این ما را به بین باز %~% همه ما بین تو درعین یقین باز
# 144 اگر عین یقین اینجا نباشد %~% دراین ره مرد دل دانا نباشد
# 145 دل دانا در این ره یار یابد %~% ره آخر سوی جان دلدار یابد
# 146 دل دانا کشد اینجا بلا او %~% که تا آید بکلی پیشو او
# 147 درین ره دل چه خون گردد حقیقت %~% برون آید بکلی از طبیعت
# 148 در این اسرار مردی باید و پاک %~% که خون گردد حقیقت در دل خاک
# 149 چو خون شد دل حقیقت خاک جوید %~% دگرباره صفات پاک جوید
# 150 چو در خون رفت دل مانند منصور %~% میان خون خود یابد یکی نور
# 151 از آن نور حقیقت بیطبیعت %~% بیابد با زنی نقش طبیعت
# 152 کند ازجز و ره اندر سوی کل %~% بیابد او چو مردان آنگهی ذل
# 153 کشد خواری چو واصل شد درین راه %~% حقیقت همچو من اندر بر شاه
# 154 مرا خواری است در نزدیک بیچون %~% دلم یکبارگی افتاد در خون
# 155 دلم غرقست در خون تا بدانی %~% چو مادر خون فنا شو گر توانی
# 156 فنا در خون و در بیچون نظر کن %~% همه ذرات در خود بی بشر کن
# 157 بشر بردار تا یابی بشارت %~% بشارت باشدت دیدار یارت
# 158 چو اول در فنا باشی حقیقت %~% نشیب خاک و خون گردد طبیعت
# 159 از آن خون بعد از آن نور است پیدا %~% حقیقت دید منصور است پیدا
# 160 تو بردار آ اگرچه خودشناسی %~% وجود خود نه نیک و بد شناسی
# 161 توبرداری دمادم عقل با تو %~% کند اینجایگه هم نقل با تو
# 162 از آن هر عقل و هر راهی صفاتی %~% در آن عین صفت کلی تو ذاتی
# 163 از آن ذاتی که اصل تو وجود است %~% که اینجا با عیان دیدار بوده است
# 164 دمی در پوست میآیی عیان تو %~% دمی با دوست میآیی نهان تو
# 165 یکی با پوست دیگر در عیانت %~% ابی صورت بود آن جان نهانت
# 166 نهان تو بود پیدا درین باب %~% درین معنی ز پنهانی تو دریاب
# 167 هر آنکو شد ز خود پنهان جانان %~% همه جانان بود در عین پنهان
# 168 هر آنکو شد ز خود پنهان چو منصور %~% یکی گردد ز سر تا پای پر نور
# 169 چو پنهان نیست او را جمله پیدا %~% تودر پنهان و پیدا باش یکتا
# 170 چو در یکتائی جانان رسیدی %~% ز پیدائی ورا پنهان بدیدی
# 171 در آن دم چون شوی پنهان در اینجا %~% همه پیدائی و پنهان در اینجا
# 172 سخن بسیار ای شیخ حقیقت %~% ولی پنهان منصور از طبیعت
# 173 کنون پنهان شد و پیدا به بینش %~% در این دم شورش و غوغا به بینش
# 174 از آن پنهان شدم در پاکبازی %~% که در پنهانی آمد سرفرازی
# 175 از این پنهانی منصور بنگر %~% درون جملگی در نور بنگر
# 176 سراسر نور منصور است اینجا %~% که اندر جمله مشهور است اینجا
# 177 چو نورم در همه اینجا پدید است %~% از آن پنهانیم پیدا پدید است
# 178 همه نور منست و مینمایم %~% درون جملگی روشن نمایم
# 179 همه نور من است و من یقین جان %~% بودم هم جملگی هم نور جانان
# 180 همه نورمن است و هیچ نبود %~% حقیقت نقش بیجا هیچ نبود
# 181 چنان نقشی نهادم پیچ در پیچ %~% که بشکستم بدیدم هیچ بر هیچ
# 182 چنان نقشی نهادم در بر خود %~% که تا آن نقش آمد رهبر خود
# 183 چنان نقشی نهادم خوب و زیبا %~% که دیدارم درین نقشست پیدا
# 184 چنان نقشی نهادم در صفاتم %~% که تا پیداشود زو عکس ذاتم
# 185 چنان زین نقش ذات من هویداست %~% که در کون و مکان این نقش پیداست
# 186 چنان زین نقش مردان راز بینند %~% کزین نقشم حقیقت باز بینند
# 187 چنان زین نقش اینجادرنمودم %~% که گوئی اندر اینجا خود نبودم
# 188 طلبکارند نقشم جملگی راز %~% همی جویند ذاتم جملگی باز
# 189 منم با جمله لیکن میندانند %~% همه در نقش ایمن می ندانند
# 190 کجا هرگز بلا بینند و بر ما %~% که یک لحظه نه بنشستند با ما
# 191 جهانی در غم غمخوار مانده %~% میان خاک و خونم زار مانده
# 192 جهانی در غم جانها بداده %~% جهانی در پی شادی فتاده
# 193 جهانی منتظر تا کی نمایند %~% در پرده در اینجاکی گشایند
# 194 جهانی منتظر در دید دیدم %~% فتاده در پی گفت و شنیدم
# 195 جهانی منتظر در بیم و امید %~% شده تا بنده بر مانند خورشید
# 196 جهانی منتظر اندر دل خاک %~% که تاکیشان بود آن خاک ناپاک
# 197 جهانی منتظر بر رحمت من %~% که تا کی باز یابند قربت من
# 198 جهانی منتظر در عقل و گفتار %~% جهانی دیگر اندر کل طلبکار
# 199 جهانی دیگرم در جست و جویند %~% همی بینند ودیگر باز جویند
# 200 جهانی دیگرند اندر سر دار %~% همی بینند و ازماهان خبردار
# 201 خبرداران ما ها را بیابند %~% بکل در سوی ما اینجا شتابند
# 202 خبرداران ما یابند رازم %~% که در بود شما کل سرفرازم
# 203 جنید اگر خبر داری ز بودم %~% دمادم کن حقیقت مر سجودم
# 204 جنیدا روز امروز است پیروز %~% مرا در آتش عشقت بکل سوز
# 205 جنیدا سر بگفتارم بنه تو %~% منت منت نهم منت منه تو
# 206 جنیدا هر چه خواهی کن ز خواری %~% که ما را نیست هان زنهار خاری
# 207 جنیدا حکم شرع ما بران هان %~% که حاجت نیستم در نص وبرهان
# 208 جنیدا میزنم دم در حقیقت %~% نمودت مینیابم در شریعت
# 209 اناالحق میزنم درنزد عشاق %~% که من اندر خدای کل شدم طاق
# 210 جنید پاک دین پاک رهبر %~% چو من کن پاکبازی پاک و رهبر
# 211 که چندین سر که گفتم پاکبازم %~% از آن در پاکبازی بی نیازم
# 212 اگرچه من در اینجا پاکبازی %~% حقیقت پاکباز بی نیازی
# 213 هر آنکو پاکباز آمد درین راه %~% رسید از پاکبازی تا بر شاه
# 214 نشان مردعاشق پاکبازیست %~% که منصور اندر اینجا گه ببازیست
# 215 نشان عاشقان اینست بنگر %~% که اندر دار بیند مرد بی سر
# 216 نه سر دارم نه پای و پایدارم %~% بلای قرب خود را پایدارم
# 217 حقیقت من سریر سرورم من %~% از آن بر هر دو عالم سرورم من
# 218 شمارا سرورو هم پیشوایم %~% که اصل کل شما را مینمایم
# 219 شما را مینمایم تا بدانید %~% که بودم ذات حق است و بدانید
# 220 که من بود شمایم در حقیقت %~% که بنمودستم این راز شریعت
# 221 اگرچه رهبر دینی در اینجا %~% کجا بود یقین یابی در اینجا
# 222 تو بود من نه بینی زانکه اینجا %~% نه بینی سر بودم جمله در ما
# 223 مگر آنکه ندانی این خبر باز %~% که هم از ما کنی در ره نظر باز
# 224 نظر از ما هم اندر سوی ما کن %~% چو ما سرگشته خوددر کوی ماکن
# 225 چو ذره باش سرگردان بر ما %~% که تا کلی شوی اندر بر ما
# 226 تو اینجا گه اگرچه سوی مائی %~% ستاده این زمان در کوی مائی
# 227 منم با تو تو با من بیقراری %~% منم بر دار و تو بر پایداری
# 228 دلت شیخادر اینجا رازدار است %~% ز ما لیکن عجایب بیقرار است
# 229 دلت شیخا دراینجا راز ما باز %~% همی گردد که باشد زود سرباز
# 230 اگر با ما دمی بیدار آید %~% چو بیمار سرسزای دار آید
# 231 شود واصل چو مادر لامکانه %~% نشان عین گردد در نشانه
# 232 شود واصل چو ما اینجا یقین باز %~% چو ما آید یقین در عزت راز
# 233 برو اینجا نباشد هیچ پوشش %~% که این را هست اینجا گاه کوشش
# 234 نه عاشق باشد اینجاگه نه ازدوست %~% که معشوقست بیشک دید خود اوست
# 235 گه این سر مینماید بر سر دار %~% که با عشاق گرداند سردار
# 236 هر آن عاشق که اینجا آشنا شد %~% ز لیلی همچو مجنون در بلا شد
# 237 هر آن عاشق که اینجا دید دیدار %~% بجان شد دید جانان را خریدار
# 238 هر آن عاشق که چون من عاشق آمد %~% قبای دار بر وی لایق آمد
# 239 بلای قرب مردان راست اینجا %~% که چون عشاق باشد راست اینجا
# 240 قبای قرب از دیدار برخاست %~% از آن منصور سوی دار برخواست
# 241 بلای قرب چون دیدار بنمود %~% مرا اینجایگه بردار بنمود
# 242 طریق عشق جانان بی بلا نیست %~% زمانی بی بلا بودن روا نیست
# 243 بلای دوست را به دان در اینجا %~% یقین عین سعادت دان در اینجا
# 244 بلای یارکش همچون صبوران %~% اگر نزدیک باشی نه ز دوران
# 245 تو از نزدیکیان بارگاهی %~% حقیقت این زمان نزدیک شاهی
# 246 جنیدا در بلایم سر برافراز %~% مرا امروز سر از تن بینداز
# 247 چو نتوانی تو اینجا گه فنایم %~% کشیدن کی توانی این بلایم
# 248 اگرچه من در این معنی حقیقت %~% کنم با تو درین دعوی حقیقت
# 249 بدان گفتم که میدانی تو رازم %~% کجا یابی درین معنی تو بازم
# 250 کجا یابی دگر یار اینچنین یار %~% که بردارت کند اینجا خبردار
# 251 خبردارت دمادم میکنم من %~% ترا اسرار گفتم جمله روشن
# 252 اگرچه سالکی هم گرد واصل %~% که از وصلم کنی مقصود حاصل
# 253 اگر از وصل من نابود گردی %~% از آن نابود کل معبود گردی
# 254 اگر از وصل من یابی فنا تو %~% از آن عین فنا گردی بقا تو
# 255 اگر وصل من اینجاگه بدانی %~% ترا روشن شود راز نهانی
# 256 ز وصلم برخور و هجران رهاکن %~% پس آنگه روی در درگاه ما کن
# 257 ز وصلم برخور اینجا دمبدم تو %~% یکی میبین وجودت با عدم تو
# 258 ز وصلم برخور اینجا در حقیقت %~% یکی گردانم از کفر طریقت
# 259 تو وصلم در حقیقت داری اینجا %~% ولی از نقش برخورداری اینجا
# 260 به هر نوعی است گفتم راز اینجا %~% مرا بین صاحب هر راز اینجا
# 261 منم اصل ومنم وصل و منم یار %~% که اینک با تو میگویم در این دار
# 262 مرا دان هیچ دیگر را مبین تو %~% حقیقت اینست می بین شیخ دین تو
# 263 هر آنکو دید دیداری یقین شد %~% نمود اولین و آخرین شد
PageV01P51
# 1 بدو آنگه جنید پاک دین گفت %~% که ای ذات تو با عین الیقین جفت
# 2 دمی بگذار تا با هم بگوئیم %~% دوای درد خود از تو بجوییم
# 3 دمی بگذار مستی ز آنکه دلدار %~% تو میدانیم از این معنی خبردار
# 4 دمی هم گوش ما هاسوی ما کن %~% پس آنگه هرچه خواهی پیشوا کن
# 5 تو امروزی حقیقت رخ نموده %~% ابا دمبدم پاسخ نموده
# 6 گمان برداشتی عین الیقینی %~% میان جملگی تو پیش بینی
# 7 از آن در پیش بینی پادشاهی %~% که هم در عشق ذاتی تو الهی
# 8 توئی اصل و منت هم اصل ذاتم %~% حقیقت بود تو از وصل ذاتم
# 9 بدین معنی ترادیدم دل و جان %~% مرا در بود خوداکنون مرنجان
# 10 چو در بود توام معبود مائی %~% درین دنیا زبان و سود مائی
# 11 زیان و سود ما اندر بر تست %~% حقیقت ذات توهم درخور تست
# 12 کجا ما در خور ذات تو باشیم %~% بخاصه چونکه ذرات تو باشیم
# 13 تو در ذاتی و ما در عین افعال %~% که در افعال کی باشد یقین حال
# 14 حقیقت ذات تو در جمله پیداست %~% نمودت درهمه چیزی هویداست
# 15 یقین دانم که موجودی نه باطل %~% که ازتو میشود مقصود حاصل
# 16 حقت دانم که بر حقی تو بیچون %~% که کل میگوئی از کل بیچه و چون
# 17 حقت دانم که بیچونی و مطلق %~% دم کل میزنی اندر اناالحق
# 18 حقت دانم که دیدار الهی %~% حقیقت صاحب اسرار الهی
# 19 حقت دانم که گفتی راز سرباز %~% حقیقت با جنید خود سرافراز
# 20 تو حقی و یقین اینجا حقی تو %~% به معنی سر ذات مطلقی تو
# 21 کنون ای سرور و سلطان عالم %~% جوابی ده مرا ای جان عالم
# 22 کنون ای سرور و سلطان اسرار %~% جوابی ده مرا هان از سردار
# 23 بگویم هان جواب از روی معنی %~% کنون چون حاضری در کوی دنیا
# 24 بر تو جمله یکسانست دانم %~% مرا گوئی که تا راز است دانم
# 25 توئی در جمله پیدا و حقیقت %~% توئی بر جملگی دانا حقیقت
# 26 توئی در گفت وگوی جملگی دید %~% حقیقت در مکان عین توحید
# 27 تو هم جانی نمودی ساکن دل %~% درین آب و درین نار و در این گل
# 28 درین صورت نمودی روی ما را %~% حقیقت نیز از هر سوی ما را
# 29 یکی ذاتست با تو هرچه هستست %~% دل وجانم ز دیدار تو مست است
# 30 ندانم هیچ بیروی تو اینجا %~% فتاده جمله در کوی تو اینجا
# 31 تو خود آورده اینجا نمودت %~% تو خود دانی حقیقت بود بودت
# 32 تو اینجا دیده دیدار جانان %~% درین دیدار خود اسرار جانان
# 33 بدیدستی حقیقت کس نداند %~% بجز تودیده خود میبس نداند
# 34 تو بنهادی تو میدانی بصد راز %~% کجا یابد بجز تو سر تو باز
# 35 تو دانای زمین و آسمانی %~% تو مانی ذات و اینجاکس نمانی
# 36 ز دانائی خود بینا یقین است %~% که نور نور بودت پیش بین است
# 37 طلبکارت بدم تادیدمت من %~% مرا سر یقین از تست روشن
# 38 ز توراهست روشن همچو خورشید %~% بتو دارم حقیقت جمله امید
# 39 ره از تو روشن است و چون تو نوری %~% درون جملگی دایم حضوری
# 40 حضور از تست و آسایش حقیقت %~% کنی مان پاک از رنگ طبیعت
# 41 اگرچه رهنمون و آشنائی %~% ز عشق خویش درعین بلایی
# 42 یقین دانم که عشقت هست اینجا %~% نمودت نیز هم پاکست اینجا
# 43 ز بهر عاشقان اینجا توئی شاه %~% که تا ایشان کنی از راز آگاه
# 44 بقدر خویش ای دانای اکبر %~% ترا دانیم ای دانای سرور
# 45 جنید خویش را آزاد کن تو %~% از این معنی مرا دلشاد کن تو
# 46 بگو با من که اینجا چون یقین باز %~% همه یکیسیت در انجام و آغاز
# 47 همه از اصل تست اینجا پدیدار %~% یقین هم زشت و هم زیبا پدیدار
# 48 همه دیدار تست و غیر نبود %~% همه دیدار تو در سیر نبود
# 49 توئی جمله عیان و هم نهانی %~% توئی فی الجمله راز کل تو دانی
# 50 چرا هر یک نمودستی دگرسان %~% حقیقت اندرین دیدار ایشان
# 51 سخن ز انسانست نی حیوان درین راز %~% بگو با من که تادانم ز سرباز
# 52 یکی را انبیا ورده نمودی %~% مرایشان را دل آگه نمودی
# 53 اگر کافر وگر دیندار اینجا %~% مرا برگوی این اسرار اینجا
# 54 یکی را بت پرست خویش کردی %~% یکی را مؤمن و درویش کردی
# 55 دگر خونی و درزوداشت کردار %~% برآری همچو خویشش بر سردار
# 56 یکی را معتکف در کعبه داری %~% مراو را دمبدم پاسخ گذاری
# 57 یکی دیوانه داری دایما تو %~% نه بیند درجنون او جز ترا تو
# 58 یکی را ره دهی در وصل اینجا %~% نمائی مرورادر اصل اینجا
# 59 چو جمله خود توئی بس نیک و بد چیست %~% چو تو عشقی حقیقت جز تو خود کیست
# 60 عجب ماندستم ای جان من درین سر %~% که از هرگونه کردستی تو ظاهر
# 61 عجب ماندستم اینجا در حقیقت %~% که در ظاهر بود این دید صورت
# 62 عجائب مختلف افتاد احوال %~% که میبینم همه در قیل و در قال
# 63 بسی کردم ز تو در تو دمادم %~% حقیقت سرها با تو در این دم
# 64 به هر نقشی که آمد در برم باز %~% ترا دیدم حقیقت ای سرافراز
# 65 بگو تا سر این معنی چگونه است %~% که این یک ره روان این ره نکویست
# 66 که داند ذات تو از سر بگویم %~% نمود باطن و ظاهر بگویم
# 67 ز ظاهر گویم اینجا چون تو دانی %~% که بیشک معنی بیرون تو دانی
# 68 ز ظاهر گویم اینجا در حقیقت %~% که در ظاهر بود حکم شریعت
# 69 بسی خون خوردهام شاها تودانی %~% تو میگوئی مرا هان لن ترانی
# 70 بسی خون خوردهام اندر ره تو %~% اگر کلی شوم من آگه تو
# 71 بسی خون خوردهام در پاکبازی %~% سؤالت کردهام از سرفرازی
# 72 نداری از جنید پاکبازت %~% کرم کن می بگوی اینجای رازت
# 73 حقیقت سر ببازم در ره تو %~% اگر کلی شوم من آگه تو
# 74 چه باشدجان چو میدانی بگویم %~% بزن شاها تو اینچوگان چو گویم
# 75 جنیدت سر چو گوئی پیش دارد %~% که ازتو عقل پیش اندیش دارد
# 76 اگرچه عشق او دارد کمالی %~% زند عقل از وصال تو مقالی
# 77 در این قال تو اینجا عقل شاد است %~% که با گفتن ورا این سر فتاده است
# 78 از آن اینجا نمیبیند یکی او %~% که دارد جز تو اینجا گه شکی تو
# 79 نه شک دارد اگرچه در یقین است %~% ولی در کفر و دینت پیش بین است
# 80 ره شرع تو بسپرده است عقلم %~% ز نور عقل دائم نور فعلم
# 81 ز قرآن گوی تا گوئی زنم من %~% ز قرآن سیر این روشن کنم من
# 82 ز قرآنست اسرارم در اینجا %~% ز قرآن من خبردارم در اینجا
# 83 مراین معنی ز قرآنم بگو تو %~% دوای دردم از قرآن بجو تو
# 84 ز قرآن گوی تا تحقیق یابم %~% بنورش شاه کل توفیق یابم
# 85 ز قرآنم بگوی و جان ستانم %~% توباقی مان که من باقی نمانم
# 86 تو باقی باش هم ساقی مرا دوست %~% که قرآن در حقیقت مغز بر پوست
# 87 تو بی منصور آنستی و گوئی %~% که در چوگان زلفش همچو گوئی
# 88 تو بی منصور دانستی و دانی %~% مرا زین گفتن اینجا گه رهانی
# 89 مرا مقصود ازین گفتار آنست %~% بدانم مختلفها کز چه سانست
# 90 مرا مقصود ازین گفتار این بود %~% که تو گفتی منم در اصل معبود
# 91 تو معبودی یقین در آفرینش %~% تمامت داده در عین بینش
# 92 بگو اسرارم و برقع برانداز %~% جنید امروز با عشاق بنواز
# 93 بگو اسرارم اینجادوست اینجا %~% که تا بیرون شوم از پوست اینجا
# 94 بگو اسرارم ای پاکیزه گوهر %~% مرا گوهر نما ای بحر اکبر
# 95 بگو اسرارم ای سلطان حقیقت %~% که تا بشناسم این برهان حقیقت
# 96 جنید اسرار میجوید در امروز %~% توئی هم تو بتو میگوید امروز
# 97 چه فرقست از میان ما حقیقت %~% که ماندستم در او شیدا حقیقت
# 98 من این دانم بسی و می ندانم %~% ولیکن درس در پیش تو خوانم
# 99 تو استاد تمامت کاملانی %~% که درس عشق نیکوتر تو دانی
# 100 تو استادی و ما هستیم مزدور %~% یقین نزدیک نی از صحبت دور
# 101 تو استادی و تلقین ده بیادم %~% پس آنگه ده ز عشق خود ببادم
# 102 تو استادی کنونم نکته گوی %~% که سرگردانم ای استاد چون گوی
# 103 تو استادی و ما را رهنمونی %~% گرفته هم درون و هم برونی
# 104 درون آگاهی و بیرون حقیقت %~% یکی دید است در دیدار دیدت
# 105 بگو اکنون مرا این راز مطلق %~% اگر بر راستی گوئی اناالحق
PageV01P52
# 1 بدو منصور گفت ای راز دیده %~% تویی اسرار معنی باز دیده
# 2 سؤالی میکنی از نیک و بد باز %~% ز خوب و زشت اینجا ای سرافراز
# 3 سؤالی از یکی بودست چندین %~% بگو با تو از راز نخستین
# 4 نخستین راست گویم تا بدانی %~% ترا سرباز گویم تا بدانی
# 5 ز گبر و وز یهودی اهل زنار %~% حقیقت جملگی میدان تو دیندار
# 6 بچشم خرد منگر سوی کس تو %~% چو طاوسی همی بین درمگس تو
# 7 همه نیکونگر چه خوب و چه زشت %~% که بود تخم جمله در یکی کشت
# 8 حقیقت هرچه بینی نیک بین باش %~% حقیقت اندرین عین الیقین باش
# 9 همه از کارگاه ماست پیدا %~% تودوئی اندر این یکتاست پیدا
# 10 حقیقت اصل جوهر باز دان تو %~% ز جوهر آنگهی این راز دان تو
# 11 تو اینجا گه ندیدی اصل جوهر %~% بگویم هم بتو در شرع رهبر
# 12 ز قرآنت بگویم راز سرباز %~% نقاب آنگاه از این معنی برانداز
# 13 چوذات پاکم اینجا قل هوالله %~% عیان شد جوهر نقش هوالله
# 14 ز اصل آفرینش مینمودم %~% بمعنی ذات مخفی جمله دیدم
# 15 بدم من ذات جمله اندر اینجا %~% نمودی کردم ای رهبر در اینجا
# 16 نمودی کردم از اعیان ذاتم %~% یکی جوهر نمودم در صفاتم
# 17 یکی جوهر نمودم ازحقائق %~% که کس اینجا نداند آن دقائق
# 18 نباشد هر کسی این راز دیدن %~% مراین جوهر در اینجا بازدیدن
# 19 عجایب جوهری اندر میان یاب %~% درونش پر ز اعیان جهان یاب
# 20 عجائب جوهری نه ابتدایش %~% به دیدارش نه نیزش انتهایش
# 21 همه خورشید بینی در درونش %~% حقیقت عقل کلی رهنمونش
# 22 همه اسرار من اینجا عیان بود %~% نشانی مر مرا در بی نشان بود
# 23 نشانی آمده در بی نشانی %~% عیانی آمده اندر نهانی
# 24 نشانی بود آن از عکس ذاتم %~% جمالی آمد از دید صفاتم
# 25 چو دیدم من جمال خود در اینجا %~% جمال خود جلال خویش اینجا
# 26 نظر کردم در اینجا من بر اعیان %~% جلالم کرد اینجا نور تابان
# 27 ز تف هیبت نور جلالم %~% همه شد محو درعین جمالم
# 28 جمالم با جلال اینجا نهان شد %~% دگر این هفت چرخ اینجا عیان شد
# 29 ز تاب نور دودی سبز برخاست %~% حقیقت نوربگرفت از چپ و راست
# 30 ز دود جوهر اینجا هفت پرگار %~% عیان شد بعد ازین در عین دیدار
# 31 مه وخورشید کردم آشکاره %~% در اینجا گاه از بهر نظاره
# 32 ز عکس ذاتم اینجا نور بنگر %~% به هر جانت جهانی حور بنگر
# 33 سراسر شد پر از در و جواهر %~% ز یک جوهر چنین درها بظاهر
# 34 ز کف گوهر اینجا گه زمین بین %~% عیان کردستم از بهر مکین بین
# 35 مکینم دایما عین مکانست %~% در این مسکن مرا راز نهانست
# 36 چو گردم از یکی جوهر پدیدار %~% منم درجمله اینجا ناپدیدار
# 37 همه از خویشتن کردیم پیدا %~% منم اینجا حقیقت خوب و زیبا
# 38 صفاتم چرخ دان در هفت اعلا %~% نظر میکن درین نور تجلا
# 39 در اینجا چون عدد در کار آمد %~% مراد جملگی دیدار آید
# 40 به هر نقشی که کردم آشکارم %~% در اینجا بازبین دیدار یارم
# 41 تو هر نقشی که بینی اصل بینش %~% در اینجاگه نموده وصل بینش
# 42 تو هر نقشی که اینجا گاه بینی %~% چنان باید که دروی شاه بینی
# 43 تو هر نقشی که بینی هست نقاش %~% چه در گبر و جهود و رند و اوباش
# 44 چو از جوهر چنین افعال کردم %~% نمود روز و ماه سال کردم
# 45 از آنت مختلف میگویم این راز %~% که از هر جانبی یابی رخم باز
# 46 منم خورشید اندروی چنان دان %~% بآخر ذات را عین عیان دان
# 47 بعقل اینکار خانه کردهام راست %~% حقیقت هفت پرده کردهام راست
# 48 در این پرده گرچه هفت پرده است %~% درون پرده عقلم ره نبرده است
# 49 درون پرده ارواحم به بین باز %~% یکی اندر یکی انجام وآغاز
# 50 به هرجائی نمودی آفریدم %~% دراینجا از وجود خود بریدم
# 51 چوعین لا بدم در عین اینجا %~% از آن ننمودهام این جمله پیدا
# 52 همه از من پدید آمد ز توحید %~% حقیقت دان جنیدا اندرین دید
# 53 نظر کن بین ز اعلا سوی اسفل %~% یکی میبین تو هان از دید اول
# 54 یکایک را نظر میکن حقیقت %~% توئی هم نقطه پرگارت حققت
# 55 تو اینجا نقطه و اندر نشانی %~% بصورت لیک معنی بینشانی
# 56 نشانی یاب از اصل جواهر %~% که اندر بینشان باشی تو ظاهر
# 57 همان اصل اندر اینجا گه طلب کن %~% همان وصل اندر اینجاگه طلب کن
# 58 از آن میجویمت نی راز اینجا %~% همان میگویمت سرباز اینجا
# 59 اگر ره میبری در سر پرگار %~% مبین هان اندر اینجا جز که دیدار
# 60 تو خود پرگاری اندر اصل فطرت %~% بگویم تا بدانی وصل فطرت
# 61 تو از اصلی ز جوهر بینشان ذات %~% نگه کن در مکین ودرمکان ذات
# 62 همه ذات من آمددر حقیقت %~% دگر می باز گویم از شریعت
# 63 درینجایت که دنیا نام دارد %~% که عاشق دید او ناکام دارد
# 64 تمامت عاشقان مهجور کردم %~% تمامت عارفان معذور کردم
# 65 همه دیوانگانم در سلاسل %~% شده اندر جنون مقصود حاصل
# 66 ز اصلم دیده ودیدار دیدند %~% مرا از خویش برخوردار دیدند
# 67 همه دیدند یکسر پاکبازند %~% از آن از هر دو عالم بینیازند
# 68 همه گبران مرا جویند بابیت %~% چنین حکمت فتاد از شق لایت
# 69 یهودان در کنشت خویش جویند %~% مسلمان در درون کعبه جویند
# 70 درون کعبه با من راز گویند %~% ز دیرم باز جمعی باز جویند
# 71 همه با من من اندر جمله باشم %~% که اسرار جهان برجمله باشم
# 72 همه نزدیک من یکیست اینجا %~% نمودارم ز هست ونیست اینجا
# 73 مثالم آنکه اینجا بیمثال است %~% نخواهد بود خورشیدم روانست
# 74 چو دیدی اصل لایت اندر الا %~% ز الا جوی دایم ذات اعلا
# 75 بصورت لیک معنی ذات بنگر %~% تو نحن اقرب از آیات بنگر
# 76 حقیقت ذات با جان انس دارد %~% که رنگی اندرینجا گه ندارد
# 77 ابی رنگست ذات ای شیخ عالم %~% ولی بنگر که بنمایم دمادم
# 78 ابا تقدیر حق تدبیر چبود %~% در اینجاگه جوان و پیر چبود
# 79 جوان و پیر در عین بلایند %~% در اینجا جمله در عین قضایند
# 80 قلم رانده است اینجابر همه یار %~% فکنده است از حقیقت دیده یار
# 81 همه دراصل یکی بنگر و باش %~% چو در یکی شدی بینی تو نقاش
# 82 یقین نقاش میداند ترا راز %~% نماید راز خود اینجایگه باز
# 83 هر آن رازی که پیدا ونهانست %~% بر نقاش کل عین العیانست
# 84 چونقاشست از کلی خبردار %~% اگر خواهد برآرد جمله بردار
# 85 چو شاهست از جنید اندر شریعت %~% همه نیکو کند بنگر ز دیدت
# 86 کند هر حکم کو خواهد در اینجا %~% ز حکمش ذره کی کاهد اینجا
# 87 حقیقت جمله گفتارش نمود است %~% تمامت آفرینش در سجود است
# 88 سجودش میکند خورشید و افلاک %~% دمادم کرد طوف کره خاک
# 89 همه ذرات عالم درسجودند %~% همه حیران و سرگردان بودند
# 90 در اینجا هرچه میبینی جزاینش %~% دمی بگشای و بنگر کفر ودینش
# 91 به هر ملت که بینی گفت وگوی است %~% ولیکن احمد اینجا پرده گوی است
# 92 خلاصه در شریعت راه دیدم %~% در اینجا من بذات کل رسیدم
# 93 شریعت نور راه مصطفایست %~% که اندر شرع کل نور خدایست
# 94 شریعت میدهد تقوی که منصور %~% حقیقت نور شد نور علی نور
# 95 در اینجا مسکن یار است ما را %~% از آنم دیده دیدار است ما را
# 96 چه قرب یار ما را دید آمد %~% از آنم جزو و کل توحید آمد
# 97 ولیکن ای جنید از عین اعیان %~% نظر میکن تو اندر عین قرآن
# 98 همه پیوسته میبین هرچه بینی %~% از آن پیوسته میبین هرچه بینی
# 99 همه پیوسته هست اما نهانی %~% ازین پیوستها کی باز دانی
# 100 که پیوستت دراینجاگه شکسته %~% شود از یکدگر بندت گسسته
# 101 توآندم زنده باشی گر بدانی %~% بدین ارزنده باشی گر بدانی
# 102 چو بود صورت تو جمله خاکست %~% نظر میکن که چه دیدار پاکست
# 103 درین صورت همه منصور پیداست %~% عجایب صورتش مشهور پیداست
# 104 چو منصور است و چیزی نیست جزوی %~% که بگرفتست کل لحم و رگ و پی
# 105 که داند هر که او این را نداند %~% پس این معنی حقیقت هرزه خواند
# 106 تو ای منصور عشق خویش بشناس %~% ترا اینجاست اعیان عشق بشناس
# 107 ترا منصور بردار و خبر نه %~% وی اندر تو خبردار و خبر نه
# 108 تو باشی از وصال او خبردار %~% خبر یاب این زمان اندر سردار
# 109 فداکن هم سر و هم پای اینجا %~% بگوی و بعد از این منمای اینجا
# 110 اناالحق گرچه هستی سر مطلق %~% دمی با شرع آی و گوی اناالحق
# 111 اگرگوئی اناالحق باز رستی %~% هم از انجام و آغاز رستی
# 112 تو را اینست تو این سرنگهدار %~% نگهداری این سر بر سر دار
# 113 طوافی کن چو مردان در حقیقت %~% منه پائی برون تو از شریعت
# 114 چو این اسرار اندر جمله پیداست %~% بعقلت آفتاب اینجا هویداست
# 115 کنون اسرار فاش افتاد اینجا %~% که بر دلدار فاش افتاد اینجا
# 116 هم از گفتار جانانست منصور %~% که اینجا گفته تا نفخه صور
# 117 اگر منصور این جاوید جانان %~% حقیقت هر کسی را نیست پنهان
# 118 خبردارید لیکن بیخبر باز %~% از اینجا میدهد بیشک خبر باز
# 119 که چیزی نیست جز دیدارمنصور %~% نمییابد کسی اسرار منصور
# 120 جنید پاک دین در صبغةالله %~% دم کلی زدی عین هوالله
# 121 ترا شد منکشف اسرار بیچون %~% نکو بنگر بسیر هفت گردون
# 122 چوداری دیده بیدار بینش %~% نگه کن سر بسر در آفرینش
# 123 نه بینی هر دو چیز اینجای مانند %~% بجز یکی یکی آن را ندانند
# 124 خدابینان درین ره سرفرازند %~% گهی بخشید جان گه سرفرازند
# 125 هر آنکو سر در این سر باخت تحقیق %~% در اینجا گاه او سریافت توفیق
# 126 یکی بین آنچه بینی چون ندانی %~% در این گفتار چون بیچون بدانی
# 127 ترا چون این نظر آمد پدیدار %~% که گردی محو یار آمدپدیدار
# 128 بگوید با تو چون من هر زمان راز %~% در اندازد در آن دم برقعت باز
# 129 کند درجان شیخت چیست بنگر %~% حقیقت نیز شیخ کیست بنگر
# 130 شریعت نکتهاصل است اینجا %~% حقیقت جملگی وصلست اینجا
# 131 تو هم از شیخ بیرون شو بافسوس %~% گذر کن هم ز نام وننگ و ناموس
# 132 چو رندان در دمی کش درخرابات %~% زمانی بانگ میزن در مناجات
# 133 نه مرد خرقهام نی مرد زنار %~% گهم مسجد وطن گاهم بخمار
# 134 زنام وننگ اینجاگه گذر کن %~% دل خود را از این معنی خبر کن
# 135 بسالوسی نیاید این سخن راست %~% بدان شیخا که این معنی شما راست
# 136 بسالوسی کجاکامی بری تو %~% چو خود در باختی نامی بری تو
# 137 هر آنکو خویشتن در باخت در عشق %~% حقیقت نیز سر بفراخت در عشق
# 138 هر آنکو جان فدای روی او کرد %~% بماند تا ابد در جزو و کل فرد
# 139 حقیقت هر که اینجا یار دیده است %~% حقیقت دیده و دیدار دیده است
# 140 چو من باشد یقین درجزو و در کل %~% حقیقت باشد او را عز و با ذل
# 141 چنین تا چند گوئی راه کن راه %~% که خود گردی تو از هر کار آگاه
# 142 جنیدا عاشق دیدار ما باش %~% دمی استاده زیر دار ما باش
# 143 جنیدا واقفت کردم ز اسرار %~% ترا کردم خبردار از نمودار
# 144 جنیدا چون توئی از جوهر کل %~% در اینجا بهر آنی رهبر کل
# 145 جنیدا این زمان بنگر مرا تو %~% کنون خواهم که بری سر مرا تو
# 146 فصاص شرع را بر من برانی %~% چو دادستم ترا چندین معانی
# 147 بران اینجا قصاص شرع جانان %~% که هرگز مینماند عشق پنهان
# 148 از آن ما حقیقت عشق آید %~% وجود ما در اینجا میرباید
# 149 از آن در عشق اینجا پیشوایم %~% نماید در اناالحق رهنمایم
# 150 دمادم سر بیچون بیچه و چون %~% بخواهد ریخت هر منصور را خون
# 151 به استادی کنون ای شیخ عالم %~% چنان خواهم که این ساعت در این دم
# 152 بری دو دست و پایم این زمان تو %~% همی گویم بر خلق جهان تو
# 153 تمامت کاملان کار دیده %~% که ایشانند بی شک یار دیده
# 154 در اینجا ایستاده چشم بر من %~% کنم اسرار اینجا بر تو روشن
# 155 مترس از جمله تا اینجا بجویند %~% چو من حقم بگو از من چه گویند
# 156 همه فتوی دهید اینجا دگر بار %~% که تا پیدا کنم اندر سردار
# 157 بپرس از جملگی مردان فتوی %~% که ایشان را بود برهان فتوی
# 158 که بیشک این چنین باید یقین باز %~% که تا پیدا کنم اندر سرت راز
# 159 قلم رفتست و دیگر مینگردد %~% حقیقت جسم اینجا درنوردد
# 160 قلم رفتست اکنون هان بران تو %~% ز من بشنو تو ای صاحبقران تو
# 161 چو این دم از وجود آگاه هستم %~% بکشتن این زمان من شاه هستم
# 162 چه باشد گر بماندم جان منصور %~% که کشتن برد اینجاکام منصور
# 163 چو اصلم این نداند اصل فطرت %~% چنین راندم ز ذات خویش قسمت
# 164 ازین معنی بیندیش این زمان تو %~% بپرس این لحظه از خلق جهان تو
PageV01P53
# 1 جنیدا راهبر چون راز بشنید %~% تبسم کرد و گفت آن صاحب دید
# 2 ترا زیبد که این گوئی چنین است %~% چنین خواهد بدن عین الیقین است
# 3 ولیکن این زمان معنی توداری %~% ابا این نفس کل دعوی توداری
# 4 یقین شیخ معظم ایستاده است %~% دو چشم اندر سوی حضرت نهادست
# 5 حقیقت آنچه او داند تودانی %~% که او را یار غاری و تودانی
# 6 که او اینجا چه است و در چه چیز است %~% که در آفاق همچون جان عزیز است
# 7 عزیز است این زمان در آفرینش %~% وزو روشن شده اسرار بینش
# 8 من اینجا گرچه شیخ و پیشوایم %~% تو سلطانی و من همچو گدایم
# 9 گدایم من تو سلطان کباری %~% تو تاج سلطنت بر فرق داری
# 10 تو تاج سلطنت داری ابر سر %~% حقیقت میدهی هم تاج و افسر
# 11 نداند هیچکس قدر حیاتت %~% مگر آنکس که او بشناخت ذاتت
# 12 هر آنکو ذات خود بشناخت اینجا %~% ز شادی جان و دل در باخت اینجا
# 13 عجایب جوهری تو باز دیدم %~% هم از جان و دل همراز دیدم
# 14 سرافرازی و سربازی درین راه %~% که از راز خودی ای شیخ آگاه
# 15 تو آگاه خودی در آفرینش %~% تو همراز خودی در کل بینش
# 16 ندیده چشم عالم چون تو شاهی %~% همه اینجا بکش چون پادشاهی
# 17 تو شاه آفرینش آمدی کل %~% چرا افکنده خود را درین ذل
# 18 نه این ذل و دیگر بس چه خواهی %~% نخواهم یافت چون تو جان پناهی
# 19 حقیقت جملگی را قهر گردان %~% برافکن از میان چرخ گردان
# 20 بماتا چند اینجا میکشی تو %~% گهی اندر خوشی گه ناخوشی تو
# 21 چو بود تو یکی بوده است اول %~% همی کن بود را اینجامعطل
# 22 برون انداز خود را از سردار %~% که تا چیزی نباشد لیس فی الدار
# 23 چو میدانم که کلی جوهری تو %~% حقیقت نور ذات و سروری تو
# 24 تو اصلی این همه فرع تو آمد %~% مصاحب نیز از شرع تو آمد
# 25 از آن اینجا کمال خویش بردار %~% نمودستی تو از بهر نمودار
# 26 ازل را با ابد پیوند داری %~% چراخود را تو اندر بندداری
# 27 چو خواهی رفت عالم را بسوزان %~% که هستت بخت و تاج نیک روزان
# 28 چو خواهی رفت ازین صورت تو بیرون %~% بگردان جمله را در خاک ودرخون
# 29 چوخواهی رفت چیزی را بمگذار %~% بجز ذات خود ای دانای اسرار
# 30 بشرع اقوال پاکت یافتستم %~% نمود خود ز خاکت یافتستم
# 31 من اندر اصل جوهر از تو بودم %~% بجز ذات تودرکلی نبودم
# 32 تماشا کردمت سری که گفتی %~% تو خود گفتی و هم از خود شنفتی
# 33 رهی بردم سوی اسرار ذاتت %~% نماندستم کنون اندر صفاتت
# 34 چو ذاتت در صفاتت هست موجود %~% همه ذات تو هست ونیست جز بود
# 35 جنیدا ذات تست اینجا حقیقت %~% ولیکن از صفات اینجا پدیدت
# 36 جنیدا ذات تست و خود تودانی %~% که میدانی که اندر جان نهانی
# 37 جنید امروز می چیزی نداند %~% بجز تو در همه حیران بماند
# 38 چه میدانم که چیزی می ندانم %~% صفاتی چند اینجا آگاه خوانم
# 39 صفاتت کی جنید اینجا بیابد %~% چو تو کی صید کی اینجا بیابد
# 40 چو تو مرغی که سیمرغ مکانی %~% نموده روی خود در لامکانی
# 41 که داند تا چه تو دانی در اینجا %~% که بگشادی صفات خوددر اینجا
# 42 وصالت اندرین فقر است اینجا %~% که در فقری همیشه بود تنها
# 43 اگر شیخم تو شیخی داریم دوست %~% وگر مغزم تو اینجا کرده پوست
# 44 ز شیخی این زمان من فارغم یار %~% بجز تو نقش خود میبینم اغیار
# 45 ز شیخی فارغم و از زهد و سالوس %~% حقیقت جملگی میدارم افسوس
# 46 ز شیخی فارغم از عین فتوی %~% ترا میدانم ای دنیا و عقبی
# 47 چه خواهم کرد شیخی زین سپس من %~% ترا میبینم اندر جمله بس من
# 48 ز شیخی جانم آمد بر زبانم %~% بطاقت آمد از این کار جانم
# 49 کنون بودم درین سر عین پندار %~% ازین پندار جان من برون آر
# 50 تو گفتی آنچه اینجا گفتنی است %~% دلم زان تو از جمله مکین است
# 51 همه فعلند و تو عین صفاتی %~% صفاتند این همه تو بود ذاتی
# 52 من اینها را ندانم چون تو دیگر %~% کجا باشد صدف مانند گوهر
# 53 صدف را گرچه گوهردار باشد %~% کجا همچون در شهوار باشد
# 54 درین دریا که اینجا جوهر تست %~% حقیقت عقل اینجا رهبر تست
# 55 اگرچه عاشقی معشوقه گردی %~% ز عشق خود کنی این ره نوردی
# 56 دگر میبشکنی بت از وجودت %~% که ناپیدا نماید بود بودت
# 57 چه بود تو یقین هم پایدار است %~% جنیدت عاشق اندر پای دار است
# 58 ز چندین راز کاینجا گفته باز %~% در اسرارها هم سفته باز
# 59 توقع دارم از شیرین زبانت %~% که برگوئی بسی شرح و بیانت
# 60 بیانت دمبدم ذات خود آمد %~% از آنت نحن و آیات خود آمد
# 61 تو نزدیکی چرا دوری گزینی %~% ز ما امروز معذوری نه بینی
# 62 همه معذور راهیم ای سرافراز %~% تو از بهر چه میآئی سرانداز
# 63 چرا دست و زبانت دور داری %~% ازین گفتن مرا معذور داری
# 64 چرا خود را بسوزانی درآتش %~% چرا بیرون شوی از پنج و از شش
# 65 در این ترکیب رخسارت پدید است %~% درین صورت ترا گفت و شنید است
# 66 همه معنی ازین صورت عیانست %~% وزین صورت همه شرح و بیانست
# 67 در این صورت تو میبینند و آفاق %~% وزین صورت همه شرحست و مشتاق
# 68 ازین صورت ترا بردار بینند %~% حقیقت نقطه پرگار بینند
# 69 چو ما ز این صورت اینجا آشنائیم %~% نمود تو در این صورت نمائیم
# 70 چرائی محو خواهی کرد صورت %~% چه افتاده است بر گوئی ضرورت
# 71 چو در اصل تو صورت هست پیدا %~% وجود جمله اندر لاوالا
# 72 تو ذاتی از تو ظاهر هست ذاتم %~% وز آن سر نکته دیگر برانم
# 73 من این فتوی نخواهم داد اینجا %~% که برندت زبان با دست و با پا
# 74 اگر سر میرود ما را حقیقت %~% نخواهم ترک کردن دید دیدت
# 75 مرا این سرفرازی از سر تست %~% مرا بر سر حقیقت افسر تست
# 76 مرا بر دست دستان تو باشد %~% بخاصه چون قدم زان تو باشد
# 77 حقیقت خود بسوزانم درین راه %~% کجا هرگز توانم سوخت ای شاه
# 78 ترا اینجا اگر جمله بسوزم %~% از آن به کین وجودت برفروزم
# 79 حقیقت این چنین است ای یگانه %~% مرا زهره نباشد در زمانه
# 80 که کاری این چنین آرم پدیدار %~% تو باقی هرچه میخواهی پدید آر
# 81 تو اینجا حاکم بود و وجودی %~% کنی هر چیز اینجاگه که بودی
# 82 ولکین راز بسیار است دانم %~% ترازین کار بس بار است دانم
# 83 حقیقت شیخ دین شیخ کبیر است %~% که در معنی و صورت بی نظیر است
# 84 ببینم تا چه میگوید درین راز %~% پس آنگه این همی کن ای سرافراز
PageV01P54
# 1 ز دار آنگاه منصور حقیقت %~% جوابی داد کای میر شریعت
# 2 توئی شیخ کبیر عالم خاک %~% که خدمتکار تست این چرخ و افلاک
# 3 تو ای شیخ جهان در پایداری %~% ستاده تن زده در پای داری
# 4 تو ای شیخ این زمان خاموش مانی %~% زمانی در مکان بیهوش مانی
# 5 نه این باشد وفا و مهربانی %~% که اسرار نکو را تو بدانی
# 6 تو میدانی مرا اسرار اینجا %~% تو کردستی مرا بردار اینجا
# 7 تو میدانی مرا اسرار تحقیق %~% که در کشتن مرا از اوست توفیق
# 8 تو میدانی که گفتستم ترا راز %~% دگر گفتم جنید اینجایگه باز
# 9 نمیدانید اینان گرچه دانند %~% که ایشان مردن از جان کی توانند
# 10 مرا زیبد ز خود رفتن درین راه %~% که هستم از حیات جمله آگاه
# 11 مرا زیبد که جان بازم برویت %~% که من راز توام آیم بسویت
# 12 چو ایشان در زمان در دهر هستند %~% حقیقت در خراباتم نشستند
# 13 منم اسرار ایشان درحقیقت %~% که گفتم این چنین از دید دیدت
# 14 منم اسرار ایشان از نمودار %~% همی گویم حقیقت بر سر دار
# 15 ببازی نیست اینجا مردن از خویش %~% مرا زیبد که جانان دیدم از پیش
# 16 ولی دانم که ایشان ناتمامند %~% درین سودای ما ناپخته خامند
# 17 ره شرعم اگرچه کرده ایشان %~% ولکین ماندهام در نزد ایشان
# 18 اگر این پرده از هم بردرانند %~% مرا اینجا به بینند و بدانند
# 19 اگرچه پخته رازی در اینجا %~% ز راز من تو آگاهی در اینجا
# 20 تو دانی راز من در پرده راز %~% که اینجا دیدهام انجام وآغاز
# 21 منزه دانم اینجا از همه چیز %~% مبراام در اینجا ایمنم نیز
# 22 توی اسرار ومن اسراردانم %~% تو برکاری و من بیکار از آنم
# 23 ترا زیبد کنون سلطان معنی %~% که برگویم ترا برهان معنی
# 24 که اینجا محو کن اسرار عالم %~% برانداز این زمان از پرده دردم
# 25 توانم کردن این اما حقیقت %~% درین معنی است ما را صد طریقت
# 26 کسی ای شیخ دین ما را نه بشناخت %~% بگو تا لاجرم بودم در این باخت
# 27 من اینجا بهر تو دیدار کردم %~% ز عشقم خویشتن بردار کردم
# 28 که هر خواری که هست اینجا مرا باد %~% که نقش خود دهم اینجایگه داد
# 29 مرا این آفرینش بهر این بود %~% مرا این سر یقین عین الیقین بود
# 30 کنون خواری نخواهم من دگر بس %~% مرا زیبد در اینجا گفتن و بس
# 31 مرا اینجا بباید خویشتن سوخت %~% حقیقت هم دل و هم جان و تن سوخت
# 32 نسوزانم کسی را خود بسوزم %~% جهان را شمع وحدت برفروزم
# 33 نخواهم کشت کس را خود کشم من %~% شراب صرف وحدت درکشم من
# 34 از آن خمخانه خوردستم شرابی %~% که دنیا مینمایم چون سرابی
# 35 از آن خمخانه کردم جرعه نوش %~% که دنیا میشود کلی فراموش
# 36 از آن خمخانه شیخا نوش کن جام %~% که دیدستی یقین آغاز و انجام
# 37 از آن خمخانه من امروز مستم %~% بت خود را بیکباره شکستم
# 38 از اول بت پرستیدم در اینجا %~% ندیدم هیچ ازین بت دیدم اینجا
# 39 جمالت بت پرست خویش آخر %~% مرا او کرد مست خویش آخر
# 40 بدیرم درکشید از آخر کار %~% مرا او محو کرد اینجا بیکبار
# 41 بدیرم درکشید و مست کردم %~% حقیقت نیست کرد و هست کردم
# 42 کنون مست جلال جاودانم %~% عجب مست جمال بینشانم
# 43 چنان مستم که جانم پیش محو است %~% مرا دیدار اودر دید سهو است
# 44 مرا این مهلکات اینجا یقین است %~% که آخر این جهانم پیش بین است
# 45 هلاکی عاشقان دیدار یار است %~% از آن منصور اینجا برقرار است
# 46 همی خواهم قرار خود دگربار %~% که بردارم زجان خود دگر بار
# 47 مرا باریست صورت درمیانه %~% که دایم مینمایم جاودانه
# 48 نخواهد جاودانه ماند صورت %~% مرا هم سوختن آمد ضرورت
# 49 کنون شیخ جهان لامکان تو %~% گذشته از زمین و از زمان تو
# 50 اگرچه پیر شبلی پیر راهست %~% در اول دیدمش او عذر خواهست
# 51 مرا گفت آشکارا این عیان او %~% حقیقت هست در دل بی نشان او
# 52 اگرچه او رسیده نارسیده است %~% ندیده است او و بیشک ناپدید است
# 53 هر آنکو ناپدید آمد در اینجا %~% در آخر او پدیدآمد در اینجا
# 54 هر آنکو ناپدید یار گردد %~% ز بود جسم و جان بیزار گردد
# 55 در آخر جان جان آید پدیدار %~% چوگردد جسم و جانش ناپدیدار
# 56 جمال یار اینجا بی نشان است %~% بجز منصور او را کس ندانست
# 57 ندیدم هیچکس اینجای دیدار %~% منم بی عشق خود از خود خریدار
# 58 توئی شیخ زمین و آسمان تو %~% گذشتستی هم از کون ومکان تو
# 59 بفرمایم که تا دست و زبانم %~% ببرید و ببین شرح و بیانم
# 60 قدم فرمای تا اینجا می جدایم %~% کنند و بنگری صنع خدایم
# 61 فلک را در ملک اینجا زنم من %~% حقیقت دور گردون بشکنم من
# 62 چنان راندستم اینجا گه قلم باز %~% که جسم اندازم از سوی عدم باز
# 63 عدم خواهم که دنیا دیدهام من %~% قدم خواهم قدم را دیدهام من
# 64 بنزدم جمله دنیا دیدهام من %~% که دنیا کنده پیری دیدهام من
# 65 در این ارزن کجا من شرح فردوس %~% کنم آرم کنون من فرع فردوس
# 66 نخواهم دم بدنیا کردن اینجا %~% که دنیا ازمن آمد خوب و زیبا
# 67 هر آنچه از کارگاه ماست امروز %~% حقیقت در بر چرخ دل افروز
# 68 همه نیکست اما در شریعت %~% بدی میدان گرفتار طبیعت
# 69 همه مردان ره گفتند این باز %~% چه به زین یافتند عین یقین باز
# 70 همه مردان ره دیدند خواری %~% ز دستانش بکرده پایداری
# 71 مرادنیا و بر دین برگ کاه است %~% که برتر زین مرا خود پایگاهست
# 72 چه صورت عین دنیا بود اینجا %~% یقین جان دید مولا بود اینجا
# 73 نه دنیا و نه مولا در بر من %~% مرا مغیست از اسرار روشن
# 74 بجز ذاتم همه اینجا هبا است %~% که ذاتم عین دیدار خدا است
# 75 همه عاشق همه دنیا سراب است %~% بر عاقل همه دنیا خراب است
# 76 تو ای شیخ کبیر جمله مردان %~% مرا زین نقشها آزاد گردان
# 77 چو دنیا سجن مؤمن آمد اینجا %~% که در اینجای ایمن آمد اینجا
# 78 حقیقت جایگاه دیو گردم %~% که من زین معنی اینجاگاه فردم
# 79 یکی باشم دوئی را من ندانم %~% دوی را از یکی اینجاجهانم
# 80 کنون صورت نمیخواهم ز دنیا %~% نخواهم ظلمت ازنور تجلا
# 81 مرا بس اندرینجا گاه دیوان %~% که کردستم عجایب در غریوان
# 82 همه مقصودم اینجاهست کشتن %~% وزین صورت همه آزاد گشتن
# 83 سخن از شرع گفتم در حقیقت %~% تو میدانی یقین پیر طریقت
# 84 جنیدم راهبر سلطان دین است %~% بجان پاک او صد آفرین است
# 85 ولی باید که بهتر زین نداند %~% مرا در کشتن خود راز داند
# 86 گذشتم این زمان از جسم و از جان %~% نمیباید مرا جز دید جانان
# 87 همه گفتارها از بهر اینست %~% همه کردارها از بهر این است
# 88 چه به زین چونکه جانان رخ نموده است %~% مرا امروز پاسخها نمود است
# 89 چرا میگوید ای منصور امروز %~% ترا با خود کنم مشهور امروز
# 90 ترا باید نمودن راز من باز %~% بیار این هر که تا گردم سرافراز
# 91 سرافرازی ترا خواهد بدن بس %~% نخواهد بود همچون تو دگر بس
PageV01P55
# 1 بگو شیخ کبیر کار دیده %~% که تقوی داری ای برگزیده
# 2 ترا بگزیدهام از بینیازی %~% که کار آخرت اینجا بسازی
# 3 بتقوی راه کن در سوی ما تو %~% مبین در هیچ بد در کوی ما تو
# 4 بتقوی باش دایم عین مولا %~% نظر میکن تو اندر سوی مولا
# 5 هر آنکو کار ما امروز سازد %~% حقیقت ذات ما او را نوازد
# 6 بجز نیکی مکن در دهر خونخوار %~% که دنیا بدسکال است ای وفادار
# 7 وفاداری تو ای شیخ یگانه %~% مرا کن دستگیری در زمانه
# 8 تو میدانم که هم شیخ کبیری %~% مرا کن اندر اینجا دستگیری
# 9 وصال شیخ اگر بیدست گیرد %~% مرا اینجایگه که دست گیرد
# 10 بحق آنکه یارانیم اینجا %~% حقیقت بیوفایانیم اینجا
# 11 تو بامن من ابا تو در میانه %~% نموده روی در دید زمانه
# 12 زمانه بگذرد صورت نماند %~% ولیکن ذات منصورت نماند
# 13 تو با منصور اینجا آشنائی %~% که قطبی در کبیری و خدائی
# 14 توئی قطب و منم خورشید عالم %~% که خورشیدی ز من جاوید عالم
# 15 توئی قطب ملایک در زمین تو %~% که خورشید مکانی در مکین تو
# 16 نداند قدر تو جز ذات منصور %~% فدای تست مر ذرات منصور
# 17 بخواهم رفت ودیگر باز آمد %~% دمادم صاحب این راز آمد
# 18 بخواهم رفت از این صورت برون من %~% دهم ذرات کلی رهنمون من
# 19 چو هستم رهنمون جمله ذرات %~% از آنم نحن اقرب عین آیات
# 20 جمالم آفتاب هر جهانست %~% همه ذراتم اینجاگه عیان است
# 21 چو کل شیئی در جمعم نموداست %~% همه ذراتم اینجا در سجود است
# 22 طلب کردند در آن مسکن خویش %~% حجاب جملگی رفته است از پیش
# 23 حجاب از پیش اینجا برگرفتم %~% نمود ذات را رهبر گرفتم
# 24 مرا علم حقایق نور ذاتست %~% بیان شرعم از ذات و صفاتست
# 25 همه گویا بمن در اصل بنگر %~% میان شرح من در وصل بنگر
# 26 چه به ازوصل ما شیخا درونت %~% نظر میکن که هستم رهنمونت
# 27 چه به از وصل شیخا در دل و جان %~% نظر میکن که هستم راز پنهان
# 28 حقیقت راز میگویم ترا باز %~% وصال ما نگر اینجا سرافراز
# 29 خدائی کن که تو شیخ کبیری %~% که امروزم حقیقت دستگیری
# 30 خدائی تو اندر بندگی دوست %~% دمی منگر ز معنی در سوی پوست
# 31 خدائی کن ایا شیخ وفادار %~% در اینجا خویشتن را پای میدار
# 32 تو از شیراز امروزت که آورد %~% ترا اینجای از بهر چه آورد
# 33 بدان آورده است امروز اینجا %~% که تا گردانمت پیروز اینجا
# 34 توئی پیروز در کون و مکان یار %~% حقیقت فارغ از دیدار اغیار
# 35 در اینجا سر تفسیرم بیابد %~% کسی باید که تقریرم بیابد
# 36 حقیقت کل اللهام پدیدار %~% در اینجا گاه بیشک برسر دار
# 37 حقیقت قل هوالله است بودم %~% از آن اینجا کنی دایم سجودم
# 38 سجود خود کنم در عشق دایم %~% که ذاتم هست در اسرار قایم
# 39 منم در شوق دایم قایم الذات %~% که یکی قل هواللهم ز آیات
# 40 نه من از کس نه از من کس بزاده است %~% یقین ذات من اینجا بازداده است
PageV01P56
# 1 لقای خالق الخلق قدیمم %~% که بسم الله الرحمن الرحیمم
# 2 مرا اینجا نباید خویش و پیوند %~% حقیقت نه زن و نی یار و فرزند
# 3 نمانم هیچکس را من به تحقیق %~% دهم هر کس که خواهم عین توفیق
# 4 صفاتم بین منزه از همه کس %~% مرا بنگر تو هم از پیش و از پس
# 5 نداند وصف من کردن بجز من %~% ز اسرارم حقیقت هست روشن
# 6 منم منصور شاه آفرینش %~% حققت عذر خواه آفرینش
# 7 بیان میگویم این اسرار سرباز %~% که خواهم باخت اینجا نیک و بد باز
# 8 وصالم آفرینش پایدار است %~% دلم با جان در اینجا بردبار است
# 9 سزای خود دهم اینجای با خود %~% برم یکسانست اینجا نیک یابد
# 10 کنون شیخا منم سلطان عالم %~% یقین هم جان و هم جانان عالم
# 11 منم جان در تن هر کس حقیقت %~% که باشدجز من اینجاگه حقیقت
# 12 منم جان در تن این جمله اینجا %~% همه نادان ومن درخویش دانا
# 13 منم جان در تن ونور دودیده %~% کسی وصلم در اینجا کل ندیده
# 14 که یابد وصل من گر جان شود باز %~% حقیقت بود ما باشد یقین باز
# 15 تو شیخا این چنین دان سر توحید %~% که در توحید موجود است تقلید
# 16 شنیدستی قیامت را که گویند %~% قیامت روز امروز است جویند
# 17 قیامت روز امروز است اینجا %~% از آنم بخت پیروز است اینجا
# 18 قیامت روز امروز است بنگر %~% همه ذرات من نزدیک آور
# 19 قیامت خویشتن داده است کل باز %~% اگرچه مانده اندر عین ذل باز
# 20 قیامت دیده امروز او بین %~% ز من بشنو حقیقت صاحب دین
# 21 مبین منصور جز دیدار بیچون %~% که بنموده است دانا بیچه وچون
# 22 ابی مثلست در آفاق میدان %~% فتاده اندرین سر طاق میدان
# 23 ندارد مثل در آفاق منصور %~% که بیشک اوفتاده طاق منصور
# 24 درین نه طاق روی او پدید است %~% ابا تو این زمان گفت و شنید است
# 25 مرا ای شیخ دین دیندار اینجا %~% که میگویم ترا در دار اینجا
# 26 جهان میبین تو شادان از رخ من %~% حقیقت گوش کن این پاسخ من
# 27 بود منصور ذات لایزالی %~% درین منزل تجلی جلالی
# 28 مرا زیبد که اینجا مینماید %~% در وصلت اینجا میگشاید
# 29 در وصلت گشادم می نه بینی %~% ترا منداد دادم می نه بینی
# 30 هنوز اندر کمال شیخ اینجا %~% نمیدانی یقین گفتار ما را
# 31 کمان بگذار و بنگر دید دیدم %~% که گویم درحقیقت ناپدیدم
# 32 کمان بردار و ما را پیشوا بین %~% چو منصور اندر اینجا گه خدابین
# 33 منم الله جز من نیست ای خلق %~% وجودذات من یکیست ای خلق
# 34 خلایق این زمان ما را پرستند %~% در اینجاهرکه استاداست هستند
# 35 خدای خویشتن منصور باشد %~% درونش بین همه پرنور باشد
# 36 خدای جمله منصور است حلاج %~% نهاده برسر شیخ جهان تاج
# 37 خدای جملگی منصور شیخ است %~% ولکین در میان منصور شیخ است
# 38 کجادانند این سر می ندانند %~% همه منصور را بینند وخوانند
# 39 همه منصور دانند از حقیقت %~% پرستندش همه اندر شریعت
# 40 بجز منصور اینجا نیست الله %~% که از اسرار رحمن است آگاه
# 41 خبر تا میدهد ز اسرار اینجا %~% نمودار است او بردار اینجا
# 42 نمودار است رویش باز بیند %~% پرستیدن اگر صاحب یقیناند
# 43 خدا منصور و منصوراست خالق %~% وصال اینست اینجا ای خلایق
# 44 خلایق جمله درگفتار ماندند %~% همه در پرده پندار ماندند
# 45 همه در پردهاند و مانده کل باز %~% در اینجا گاه اندر عین ذل باز
# 46 منم در پرده جانها حقیقت %~% پدیدارند جانهای حقیقت
# 47 تعالی این چه شور است و چه افغان %~% که تا افکندهام اندر دل و جان
# 48 خلایق من خدایم تا به بینند %~% نمودم مینمایم تا به بینند
# 49 خلایق من خدایم در نمودار %~% ز عشق خویش امروزم بر این دار
# 50 خلایق من خدایم چند گویم %~% همه خواهند تا پیوند جویم
# 51 منم پیوندتان اکنون خلایق %~% منم جان می ندانند این خلایق
# 52 صفات ذات من در جمله پیداست %~% درون جملگی دیدم هویداست
# 53 دگر با شیخ گفت ای پیر رهبر %~% زمانی باش و ما را باش غمخور
# 54 زمانی شیخ ما را بیوفا باش %~% تو بر ما این زمان تو پیشوا باش
# 55 بفرما این زمان کاینجا جنید است %~% که سیمرغست اندر خویش صید است
# 56 بسی گفتم نخواهد برد فرمان %~% مرا امروز ای شیخ جهان بان
# 57 ز هر گونه ورا میگویمش باز %~% همی سوزد دلش بر من سرافراز
# 58 نمیدانم ورا معذور دارم %~% نمیخواهم که وی را دور دارم
# 59 اگر او عاشق کل پاکباز است %~% حقیقت بیشکی در پایدار است
# 60 بفرماید مرا اینجا قصاص او %~% که عام الناس را باشد مناص او
# 61 فتادستند و نادانان راهند %~% چوامروزی که در دیدار شاهند
# 62 نمیدانند شاه خود یقین باز %~% بماندستم درون جان و تن باز
# 63 مرا دانندصورت راز داند %~% ازین فکرت از ایشان باز ماند
# 64 چنان در فکر ماندستند اینجا %~% فتاده از خروش بانگ وغوغا
# 65 بخواهم کرد اکنون یادگارم %~% برای شیخ هان برروی دارم
# 66 خلایق را بپرس و عالمان باز %~% یقین از ما گمان از جاهلان باز
# 67 که منصور است اکنون راز گفته %~% حقیقت سر جانان بازگفته
# 68 چنان بنموده است امروز او باز %~% که خواهد گشت اندر عشق جانباز
# 69 نخواهد باخت جانان روی جانان %~% فکنده دمدمه درکوی جانان
# 70 بخواهد باخت جان و سرحقیقت %~% ندارد هیچ او سر بر حقیقت
# 71 چنین میگوید اینجا پیر حلاج %~% که امروزم کنید از عشق آماج
# 72 چو آیم این زمان اندر دل و جان %~% حقیقت میزنم من دم ز جانان
# 73 اگر از عاشقان راه مائید %~% همی امروز کل آگاه مائید
# 74 نخواهم جان و تن نی عز و نی ذل %~% بخواهم این زمان انداختن کل
# 75 دل وجان چون حجاب راه ما بود %~% کنون هم جان و دل آگاه ما بود
# 76 چو دل آگاه شد هم جان آگاه %~% شوید آگاه از ما خلق گمراه
# 77 کنون سر را بگفتم در قصاصم %~% نظر میکن تو درعین سپاسم
# 78 بگو ای شیخ اکنون چون کبیر است %~% در اینجا کردهام من بینظیر است
# 79 نظیرت نیست اندر روی آفاق %~% مرا این قطب در روی جهان طاق
PageV01P57
# 1 چو شیخ این راز بشنید از خداباز %~% جنید پیر را گفت ای سرافراز
# 2 چنین افتاد اینجا آنچه بینی %~% شنیدی جمله و صاحب یقینی
# 3 عجب حالیست در عین زمانه %~% که این شهباز آمد نشانه
# 4 نه آن مرغست این کز دانه گردد %~% همی خواهد که دامش در نوردد
# 5 ندیدم مثل این و کس نه بیند %~% بجز عین زمانه گر نه بیند
# 6 وصالش اندر اینجا دست دادست %~% از آن در کشتن اینجاگاه شاد است
# 7 وصالش از تجلی جلالست %~% فراقش در میانه دید وصالست
# 8 چنان مستغرق اسرار آمد %~% که بیخود جملگی بردار آمد
# 9 سراپایش همه دیداردارد %~% چنین شرح و بیان گفتار دارد
# 10 تودیدی هر صفاتی عین گفتار %~% که میگوید حقیقت او ز دلدار
# 11 همه گفتار او از جان جانست %~% در این سرش حیات جاودانست
# 12 همه گفتار او از دید دید است %~% ابا جانان درین گفت و شنید است
# 13 همه گفتار او از بهر مرگ است %~% که این شاه جهان خود کرده ترکست
# 14 همه گفتار او در کشتن آمد %~% از آنش در جهان برگشتن آمد
# 15 نه صورت لیک جان جان جانست %~% حقیقت ذات او کل جاودانست
# 16 ز عهد آدم ای شیخا تودیدی %~% چنین شخصی بگو از که شنیدی
# 17 چنین شخصی کجا آوازه دارد %~% که جان عاشقان او تازه دارد
# 18 حقیقت فتنه روی زمین است %~% که از عشاق این کس پیش بین است
# 19 ندیدم فتنه چون او بعالم %~% که میگوید یقین این سردمادم
# 20 دمادم راز میگوید عیان باز %~% که خواهم کشتن اندر عین سرباز
# 21 تو چوندیدی مر او را باز گو تو %~% به پیش من حققت راز گو تو
PageV01P58
# 1 جنیدش گفت ای خورشید آفاق %~% حقیقت هست ایجان جهان طاق
# 2 چنین گفتار او اندر سر دارد %~% که میبینم ورا از عین کل یار
# 3 خبر دارد ز اسرار حقیقت %~% دم خود میزند او بیطبیعت
# 4 دم از حق میزند چون یار دیده است %~% ز جانان معنی بسیار دیده است
# 5 دم ازحق میزند در راز مطلق %~% دمادم گوید اینجاگه اناالحق
# 6 دم از حق میزند امروز با ما %~% یقین ما نیز هم گفتیم زیبا
# 7 بشکل و صورت اینجا آدمی است %~% نهادش جملگی بر مردمی است
# 8 ولی در باطنش سر آله است %~% ورا اینجاکمال پادشاهست
# 9 چو عین ظاهر او آشکار است %~% نمود باطنش هم سر یار است
# 10 حقیقت خورده گیرانند اینجا %~% که راز او نمیدانند اینجا
# 11 نمیدانند نادان حقایق %~% همی گیرند بر سلطان دقایق
# 12 به بین تادشمن من چند اینجاست %~% جهانی پر خروش و بانگ غوغاست
# 13 نه بینند هیچ اینجادشمن و دوست %~% حقیقت مغزبین واز برون پوست
# 14 نباشد پوست هرگز در نهانی %~% بدان گفتم که تا مغزت بدانی
# 15 حقیقت کار اینجا مغز دارد %~% که این دادار مغز نغز دارد
# 16 چنان در مغز جان بیهوش بین است %~% حقیقت این زمان خاموش بین است
# 17 همی داند که من اکنون چه گویم %~% درین گفتن کنون این سر چه جویم
# 18 ولی ما نیز با او یار باشیم %~% ز سرش نیز برخوردار باشیم
# 19 چه باید کرد این دم ظاهر یار %~% بمعنی صورت او نزد اغیار
# 20 جهانی پرغریو و گفت وگویست %~% هزاران سر در این معنی چو گویست
# 21 عوام الناس فتوی آوریدند %~% فغان یکباره آنجا برکشیدند
# 22 هزار و چهارصد فتوی ده راز %~% مرا گفتند اینجا گاه کل باز
# 23 سه روز است تا که فتوای تمامت %~% مرا دانند شیخا زین قیامت
# 24 تمامت سالکان صورت اینجا %~% همی گویند کاین منصورت اینجا
# 25 بباید کشتنش اینجا بزاری %~% که تا بینیم اورا پای داری
# 26 بباید سوخت آنگه بعد کشتن %~% که تا باشد مراورا باز گشتن
# 27 بذات خود نگوید این دگر بار %~% ز بهر اینش کردستند بردار
# 28 من از فتوای ایشان کار کردم %~% من صادق چنین بردار کردم
# 29 تودیدی حال رندان و شنیدی %~% بغور سر او اینجا رسیدی
# 30 من از فتوی چنین کردم ابا او %~% که تا کوته شود این گفت و این گو
# 31 نمیبینی خروش عام انعام %~% که میگویند چه هم خاص و هم عام
# 32 بباید کشتن او را بر سر دار %~% خلایق را همی بهر نمودار
# 33 کنون چون واقفی و راز دانی %~% بگو چیزی که بااو میتوانی
# 34 مرا بیم عوام الناس باشد %~% از آن در صورتم وسواس باشد
# 35 که ایشان جاهل راهند اینجا %~% از این معنی نه آگاهند اینجا
# 36 گمان بردار اینجا صاحب دار %~% نمود عشق او آمد پدیدار
# 37 حقیقت بود ودید یار دارد %~% نمودش این چنین برداردارد
# 38 دم حق یافتست و سر مطلق %~% از آن دم میزند اندراناالحق
# 39 اناالحق گفت او از روز اول %~% عوام آخر شدند اینجا معطل
# 40 اناالحق گفته و ایشان شنیدند %~% حقیقت ظاهرش اینجا بدیدند
# 41 عوام از وی کجا یابند اسرار %~% کنون مائیم ز اسرارش خبردار
# 42 بخواهم کشت من او را بداری %~% ترا باید نمودن پایداری
# 43 تو دانی من ندانم سر این مرد %~% که با او بوده تو صاحب درد
# 44 تو او را صاحب دردی در اینجا %~% که تو مانند او فردی در اینجا
# 45 تو او را راز دار و راز دانی %~% بپرس از وی که تاز و باز دانی
# 46 هر آنچه آرزوی تست آن کن %~% مراد او تو ای شیخ جهان کن
# 47 مراد او بکن امروز اتمام %~% که خواهی برد در روی جهان نام
# 48 بکن اتمام و کارش کن که دانی %~% حقیقت در یقین بسیار دانی
# 49 در این معنی که او گوید تمامت %~% حقیقت نام او عیدالسلامت
# 50 حقیقت روز اول چون بدیدش %~% زمانی نزد او خوش آرمیدش
# 51 چه گفتارش بدید اینجا باسرار %~% که میزد او اناالحق برسردار
# 52 بپرسیدم ز پیر خویشتن راز %~% مرا زین سر خبرها داد او باز
# 53 که هان بشنو جنید و باش خاموش %~% تو همچون دیگران کم گوی و خاموش
# 54 کشیدستم مر او را نام اینجا %~% که خواهد خوردن او کل جام اینجا
# 55 حقیقت راز دارد در زمانه %~% میان عاشقان باشد یگانه
# 56 نباشد مثل این کس شیخ دیگر %~% ببازی ای جنید او راتو منگر
PageV01P59
# 1 سؤالی کرد از عبدالسلامم %~% کزین معنی جوابی ده تمامم
# 2 چه خواهد کرد این در ملک بغداد %~% که افتادست این مربودش آباد
# 3 مرا برگوی حال این یگانه %~% چه خواهد کرد در عین زمانه
# 4 اناالحق میزند مانند ما او %~% چه نامت اندر اینجا آشنارو
# 5 ولیکن ما نهانی راز گفتیم %~% نه با هر کس معانی باز گفتیم
# 6 عوام امروز میبینی یقین تو %~% در اینجاگاه پیر پیش بین تو
# 7 همه درگفت و گوی ما شده باز %~% چه باید کرد اینجا گو مرا باز
# 8 نه حرف عام این مرحرف خاصست %~% که میگوید کجا او زین خلاصست
# 9 کشند او را بزاری اندر اینجا %~% کنند او را عجب خواری درینجا
# 10 هزاران خواری آمد برتن او %~% نمیگردد چنین از گفت و از گو
# 11 اناالحق میزند مانند موسی %~% بسوی طور در دیدار مولی
# 12 اناالحق میزند مانند فرعون %~% خدائی میکند با فروباعون
# 13 اناالحق میزند مانند عشاق %~% خروشی افکند در روی آفاق
# 14 هنوز این مرد ناپخته است گوئی %~% بمیزان عقل ناسخت است گوئی
# 15 ندارد عقل ای نه مرد این پیر %~% چه باید کرد اکنون عین تدبیر
# 16 ندارد عقل افتاده است بیرون %~% بریزیدش خلایق جملگی خون
# 17 ندارد عقل از آن نادان راهست %~% فتاده این زمان درعین جاه است
# 18 ز دانائی نگوید هیچکس این %~% نمیبیند کسی این کفر بادین
# 19 حقیقت کفر کی با دین بگنجد %~% مر این عاقل بیک موئی نسنجد
# 20 سخن از کفر میراند نه از دین %~% ندارد گفتن او هیچ تمکین
# 21 حقیقت این زمانش پاره پاره %~% کنند اینجایگه دیگر چه چاره
PageV01P60
# 1 ورا عبدالسلام آنگه چنین گفت %~% که این مرد این همه عین الیقین گفت
# 2 که چشم من در این اسرار افتاد %~% شدم من از وجود خویش آزاد
# 3 چو دیدم روی اودیدم حقیقت %~% نمود سر بیچون در شریعت
# 4 سراپایش نظر کردم خدایست %~% ابا ذات حقیقت آشنایست
# 5 جلال اندر جمالش هست پیدا %~% در اینجا کرد رازم آشکارا
# 6 سخن کاینمرد میگوید همان است %~% که این بیچاره اندر جان عیانست
# 7 سخن کاین مرد گفت اینجا یقین باز %~% میان عاشقان آمد سرافراز
# 8 سخن کاین مرد گفت از بود بود است %~% که ذات جسم و جان در کل نموداست
# 9 سخن کاین مرد میگوید خدایست %~% همه ذرات اینجا رهنمایست
# 10 هر آنکو ره برد او را بداند %~% چو داند اندر و حیران بماند
# 11 من این دلدار میدانم که چونست %~% که از عقل خلایق آن برونست
# 12 تو اکنون ای جنید ار بازدانی %~% سزد کز پیر خود این راز دانی
# 13 سخن از عقل میگوئی دگر باز %~% کجا عقل این تواند گفت سرباز
# 14 سخن از عشق میگوید عیانی %~% بر هر کس یقین راز نهانی
# 15 سخن از عشق میگوید در اینجا %~% تو میدانی چه میجوید در اینجا
# 16 فراقی در وصال بازدیده است %~% وصال آنگاه کلی باز دیده است
# 17 وصالش در فراق آمد پدیدار %~% نمیبینی همی جز دید دلدار
# 18 مرا بود این زمان این یار رهبر %~% تو نیز ار گفت او درعشق ره بر
# 19 حقیقت این زمانش گر بزندان %~% دل او را در اینجاگه بسوزان
# 20 مرنجان خویشتن گر بود اوئی %~% که با او این زمان در گفت و گوئی
# 21 تو اوئی او ترا و می ندانی %~% که من با او عیانم در نمانی
# 22 منم با او و او با من حقیقت %~% نمودش یافتم اندر شریعت
# 23 منم او را و او با من یقینست %~% که اودر من حقیقت رازبین است
# 24 ز بهر من در این بغداد آمد %~% که کل از جسم و جان آزاد آمد
# 25 ز جسم وجان طمع بریده است او %~% که صاحب درد و صاحب دیده است او
# 26 چو باشد آفتاب اندر درونش %~% همان خورشید اندر رهنمودنش
# 27 کسی دارد مثال آفتاب او %~% از آن اینجاست اندر تک و تاب او
# 28 از آن خورشید رهبر بود بر ذات %~% نهاده روی سوی جمله ذرات
# 29 همه ذرات گرد اوست اینجا %~% که میبینند با او دوست اینجا
# 30 حقیقت دوست با اودر میانست %~% اناالحق گوی با وی در بیانست
# 31 چو حق او راست پس مطلق چه گوید %~% بجز حق در درون او که گوید
# 32 خدا با اوست اینجا راز گفته %~% ابا ما و تو اینجا بازگفته
# 33 خدا با اوست میگوید که مائیم %~% اناالحق تا سراسر مینمائیم
# 34 خدا با اوست از بهر نمودار %~% بخواهد کردنش اینجای بردار
# 35 بخواهد سوختن در آخر کار %~% شود در آخر کار او خبردار
# 36 اگرچه هر خبر دارد بظاهر %~% خبر کل باز یابد او در آخر
# 37 بآخر هم بسوزانید او را %~% چنان باشد مر اورا گفتگو را
# 38 ولیکن چون کنند اینجای بردار %~% حقیقت گوید این سر صاحب اسرار
# 39 که من هستم خدا بیشک بدانید %~% حقیقت حق منم یک یک بدانید
# 40 از اول اندر اینجا گه زبانش %~% برون آرند اینجا از دهانش
# 41 ببرندش دگر دست و دگر پای %~% اناالحق چون بگوید جای بر جای
# 42 به آخر دست او بالا پذیرد %~% نمودش جمله اینجادست گیرد
# 43 بسوزانند آخر ظاهر یار %~% شود در آتش آنگه ناپدیدار
# 44 بگوئید آن زمان خاکستر او %~% اناالحق همچنان در گفت و درگو
# 45 بسی راز است او رااندر اینجا %~% بهل تا زود بگشاید در اینجا
# 46 جنید او را تو اکنون دان ز مندوست %~% حقیقت حق نگر او را که حق اوست
# 47 درون او نظر کن راز مطلق %~% حق است اینجا و میگوید اناالحق
# 48 اناالحق میزند در دید یار است %~% مر اورا ذات جانان آشکار است
# 49 جنیدا این نگهدار و نگو راز %~% تو این اسرار جز با صاحب راز
# 50 چو این مرد است از مردان دیندار %~% میان عاشقان صاحب اسرار
# 51 بخواهد یافتن او سرفرازی %~% حقیقت دان تو او را بینیازی
# 52 بپرسیدم دگر از پیر خود من %~% ترا این سر کرا کردست روشن
# 53 بگو تا من چو تو این راز دانند %~% حقیقت سر کلی بازدانند
# 54 تو این از خویش میگوئی مرا راز %~% و یا از دیگری بشنیده باز
# 55 بگو این مرد را تا من بدانم %~% که من بر تو حقیقت مهربانم
# 56 جوابم داد کای شیخ سرافراز %~% مرا مر خضر گفتست این سخن باز
# 57 شبی در خلوت اسرار بودم %~% دمی دم دیده دیدار بودم
# 58 چنانم وجد بد یا حضرت ذات %~% که گوئی جان شدم مر جمله ذرات
# 59 دل وجانم چنان درآشنائی %~% دل آن شب یافت اسرار خدائی
# 60 فرو رفتم درون خود حقیقت %~% برستم من ز نیک و بد حقیقت
# 61 حقیقت وقت من خوش بد در آن دم %~% نمودم راز جانان من چودیدم
# 62 دمادم رخ نمودم سر اسرار %~% شدم ازدیدن دم ناپدیدار
# 63 چو درعین عیان من راز دیدم %~% وصال یار آن شب باز دیدم
# 64 عیانم منکشف شد اندر اینجا %~% خدا را یافتم من در همه جا
# 65 درونم با برون حق یافتم من %~% حقیقت سر مطلق یافتم من
# 66 نبودم من همه کلی خدا بود %~% که ما را اندر آن دیدار بنمود
# 67 دمی خوش خوش درآن حالت فتادم %~% زمانی بر زمین من رخ نهادم
# 68 چو با خویش آمدم اینجا یقین من %~% بدیدم در زمان خورشید روشن
# 69 یکی پیری بدیدم ماه رفتار %~% که شد در خلوت من او پدیدار
# 70 چنان پیری که نورش بود در روی %~% ابا من بود اینجا روی در روی
# 71 چو آن حالت بدیدم من در آن شب %~% که پیری آنچنان آمد در آن شب
# 72 چو با خویش آمدم کردم سلامی %~% بر من کرد پیر دین قوامی
# 73 دمی خاموش بودم بعد از آن پیر %~% مرا گفتا درین حالت چه تدبیر
# 74 دمی خوش دست دادت در زمانه %~% طلب کردی وصال جاودانه
# 75 طلب کردی ندانندت یقین دوست %~% کجایابی ازین عین الیقین دوست
# 76 ترا آن دم دل و جان محو باشد %~% که مکرت را بآخر صحو باشد
# 77 اگر ازجان درین ره بگذری تو %~% جمال یار اینجا بنگری تو
# 78 جمال یار میجوئی و با تست %~% کجا یابی چنین کاری چنین سست
# 79 زمانی با وصال او نبودت %~% خیالی ازوصال اینجا نمودت
# 80 خیالی دیدی و حیران شدی تو %~% چنین در عشق سرگردان شوی تو
# 81 وصال یار را تابی نداری %~% که اینجا این توانی پای داری
# 82 نمودت همچو منصور حقیقی %~% که یارد کرد با او هم رفیقی
# 83 تو این دم حالتی خوش دست دادت %~% ولی کلی ندیدی نور ذاتت
# 84 دل از جان دور کن تا یار یابی %~% درون جان به کل دلدار یابی
PageV01P61
# 1 بدو گفتم که ای پیر سرافراز %~% نمودی هم از این گوئی سرباز
# 2 بقدر خود مرا بنمود رازم %~% دگر آورد سوی خویش بازم
# 3 در آن سرلقا ای پیر عالم %~% نمودم اندر این ساعت بیک دم
# 4 تو اصل لیل و من اصلی ندارم %~% از آن اینجایگه وصلی ندارم
# 5 که تاب و طاقت عشقم نمانده است %~% دلم حیران و سرگردان بمانده است
# 6 در این حیرت دمادم راز جویم %~% چو دیده گم کنم هم باز جویم
# 7 دمادم حیرتم سلطان پدیداست %~% همی بینم که جانان ناپدید است
# 8 پدیدار است لیکن من ندانم %~% چو تو امشب یقین روشن ندانم
# 9 ترا زیبد که پیدا آمدستی %~% عجب در عشق زیبا آمدستی
# 10 در این شب چون نمودستی بگو رخ %~% که اینجا میدهی در عشق پاسخ
# 11 درین شب در درون خلوت ما %~% فرو دستی تو اندر قربت ما
# 12 بگو تاازکجا اینجا رسیدی %~% که اندر چشم من جانا پدیدی
# 13 منم امشب ترا دیده در این روز %~% به بخت و طالع مسعود و پیروز
# 14 عجایب قصه امشب پدید است %~% که جانم همچو جانانم پدیداست
# 15 تو ای دلدار آخر از کجائی %~% در این مسکن بگو بهر چرائی
# 16 حقیقت آشنائی راز دانم %~% بگو تا دید دیدت باز دانم
# 17 بگو تا کیست منصور سرافراز %~% که گفتی این زمان اینجا مرا باز
# 18 تو آخر کیستی منصور هم کیست %~% درین روی تو آخر نورهم چیست
# 19 مرا گم میکنی یارا در اینجا %~% که امشب آمدی در عشق پیدا
PageV01P62
# 1 جوابم داد و گفتا عبدالله %~% کنون از راز جانان کرد آگاه
# 2 تو هستی بنده و من راز دانم %~% تو هستی سالک و من درعیانم
# 3 بدان کامشب شدم اینجا نمودار %~% نه جانی دیدم و بیخود ابا یار
# 4 منم خضر نبی عالم هدایت %~% که دادستم خدا عین سعادت
# 5 چنان حق دار ما را علم بیچون %~% که بنمایم دمادم بیچه و چون
# 6 همه بحر جهان در قدرت اوست %~% مرا داده است و بخشیده است کل اوست
# 7 گهی در برگهی من در بحارم %~% گهی در عین خشکی پایدارم
# 8 حقیقت من گذر دارم بآفاق %~% بروی خشک دراندر جهان طاق
# 9 فتادستم که بیشک ز انبیایم %~% هدایت یافته من از خدایم
# 10 عنایت کرد ما را در ازل یار %~% که هر جائی که خواهم من پدیدار
# 11 شوم بیشک نداند سر من کس %~% حقیقت اینست ما را در جهان بس
# 12 حقیقت صحبت من کس نیابد %~% بجز عاشق در اینجا بس نیابد
# 13 کنون کردم در این خلوت گذاره %~% ترادیدم شدم عین نظاره
# 14 دمی خوش یافتی و نوش کردی %~% دگر آن دم بکل فرموش کردی
# 15 در آن دم بیشکی آدم نگنجد %~% وجودعالم وآدم نگنجد
# 16 همه مردان درین دم راز بینند %~% ابی خوددید جانان بازبینند
# 17 دم مردان ترا دیدم در اینجا %~% از آن این دم ترا بگزیده اینجا
# 18 دمی داری و دردم پایداری %~% ولی در آخرین دم پای داری
# 19 ولیکن چون دم منصور نبود %~% چو او اندر جهان مشهور نبود
# 20 چو او هرگز کجا آید بآفاق %~% ندیدم چون دم اودر جهان طاق
# 21 دلی دارد که آن دم کس ندارد %~% یقین در سر جانان پای دارد
# 22 دمی دارد که حق ز آن دم پدید است %~% ابا او گفته و از وی شنیده است
# 23 دم او جمله دمها بیک دم %~% فرو برده است چه از عهد آدم
# 24 اناالحق میزند اینجا عیان او %~% همی گوید ابا حق در جهان او
# 25 که من اینجا یقین بود خدایم %~% نمود انبیا و اولیائم
# 26 یکی چون من که خضرم درحقیقت %~% سپرده راه بحر کل طریقت
# 27 چودیدم او بپرسیدم ز حق باز %~% مرا اوداد آنگه زود آواز
# 28 که هان از حق حق پرسی بگو تو %~% بجز من درجهان می حق بجو تو
# 29 تو ای خضر جهان گرراز جوئی %~% ز من ذات خدا می باز جوئی
# 30 یکی چون من که موسی صاحب راز %~% نیارست او نمود اینجا مرا باز
# 31 نمودی گر چه بد همراه من او %~% نبود از سر کل آگاه من او
# 32 اگرچه بود هم صحبت مرایار %~% نیامد سر او جز من پدیدار
# 33 نمودم راز موسی می ندانست %~% مراین اسرارها راز جهانست
# 34 حقیقت صحبت او در نوشتم %~% بیک دم از وجود او گذشتم
# 35 رها کردم حقیقت صحبت او %~% که بیش از پیش بودش قربت او
# 36 یکی علم لدنی بود ما را %~% درین عالم یقین معبود ما را
# 37 چو او در دید ما اسرار بین شد %~% همواز صحبتم صاحب یقین شد
# 38 حقیقت با چنین فرو شجاعت %~% که بخشیدستمان حق این سخاوت
# 39 ندیدم در جهان من مثل منصور %~% نه بیند نیز کس تا نفخه صور
PageV01P63
# 1 باو گفتم که او این دم کجایست %~% تو میدانی که این دم در چه جایست
# 2 اگر دانی بگویم تا بدانم %~% که بهر چیست این راز نهانم
# 3 ز پیغمبر یقین بهتر نباشد %~% چو او اینجایگه رهبر نباشد
# 4 تو دید انبیا و پیشوائی %~% حقیقت این زمان عین خدائی
# 5 بگو اسرار او تا من بدانم %~% در این سر نهان روشن بدانم
# 6 مرا گفتاندانی باش خاموش %~% سخن میران تو ازعقل وهم از هوش
# 7 کجا بینی وگربینی ندانی %~% چو بینی قول من بیشک بدانی
# 8 تو او را دید خواهی جاودانه %~% ازو بنگر رموزش در میانه
# 9 تو او را بینی اندر شهر بغداد %~% که خواهد داد من عشاق را داد
# 10 تو او را چون ببینی یارگردی %~% ازین مستی بکل هشیار گردی
# 11 بدان اورا چه میگوید اناالحق %~% که او دارد حقیقت سر مطلق
# 12 نمودی باز بین ازواصل راه %~% که او دیده است بیشک در مکان شاه
# 13 همه عشاق عالم شاهشان او %~% حقیقت سالکان آگاهشان او
# 14 اگر آگاه راهی از زمان تو %~% یقین منصور میبین جان جان تو
# 15 چه منصور است جان جان و رابین %~% حقیقت این زمان دید خدابین
# 16 خدا منصور را داده است مستی %~% که همچون دیگران نی بت پرستی
# 17 نیامد تا حقیقت یار شد او %~% ز دید عشق برخوردار شد او
# 18 چو سر عشق درمنصور آمد %~% از آن در آخر اومشهور آمد
# 19 چنان این دم دمی دارد در آفاق %~% که جز او نیست اندر جزو و کل طاق
# 20 چنانش وصل آنجادست دادست %~% که هم بادانش و با دین و داد است
# 21 همه علمی بر او راهست اعیان %~% نمیبیند حقیقت جز که جانان
# 22 همه جانان همی بیند جهان او %~% همه بادست و او اندر میان او
# 23 همه با دست اینجا در حقیقت %~% سپرده او یقین راه شریعت
# 24 همه یار است ره بسپرده اینجا %~% نه همچون دیگران در پرده اینجا
# 25 همه یار است و کل دلدار دارد %~% ز وصل حق دل هشیار دارد
# 26 چنان در سر قربت کامرانست %~% که اینجاگه بکلی جان جانست
# 27 چنان در سر قربت پایدار است %~% که گوئی دایما برروی داراست
# 28 حقیقت ذات حق در اوست موجود %~% میان عاشقان کل اوست موجود
# 29 یقین منصور حق درکاینات اوست %~% نمود واصلان و سر ذات اوست
# 30 همه ذاتست اندر آفرینش %~% بدو روشن تمامت چشم بینش
# 31 تمامت سالکان را پیشوایست %~% همه ذرات عالم رهنمایست
# 32 که باشد همچو او دیگر نباشد %~% جز او همراز و هم رهبر نباشد
# 33 سوی منزل رسیده یار دیده %~% حقیقت قصه بسیار دیده
# 34 ریاضت میکشد هر دم بدم او %~% طلب کل میکند عین عدم او
# 35 ازل را با ابد کردست پیوند %~% در آنجاگه گشاده بند از بند
# 36 همه بندش بصورت بازگشته %~% میان عارفان شهباز گشته
# 37 شد کونین عام مصطفایست %~% که بر کل امم او پیشوایست
# 38 هر آن قدری که آنجا یافت احمد %~% که بد در عشق محمود و مؤید
# 39 از آن منصور احمد بود در راز %~% که اسرار یقینم گفته سرباز
# 40 نگفت او سر ما کس داشت پنهان %~% که بد بیشک حقیقت جان جانان
# 41 چو جانان بود امر کل عشاق %~% نگفت و شد درون جزو و کل طاق
# 42 از آن طاق دو ابرویش دو تابود %~% که اندر من رآنی کل خدا بود
# 43 خدا بود و بگفت از عزت یار %~% از آن کل گشت اندر قربت یار
# 44 خدا بود و نگفت اینجا اناالحق %~% از آن شد رهبر ذرات مطلق
# 45 خدا بود و خدا آن سرور دین %~% از آن آمد حقیقت رهبر دین
# 46 از آن اورا حقیقت کل معانی %~% که زد دم در یقین از من رآنی
# 47 حقیقت خضرش اینجا چاکر آمد %~% که او بر کل عالم سرور آمد
# 48 حیات جاودان بخشید او را %~% مرا ز آب حیات آن شاه بینا
# 49 حیات جاودان زو یافتستم %~% از آن در قرب اوبشتافتستم
# 50 چودیدم اوست بیشک شاه عالم %~% همودانم یقین آگاه عالم
# 51 چوآگاهی ازو دارد دل و جان %~% شدم بر درگه او همچو دربان
# 52 یقین منصور از وی گشت حاصل %~% مراوراجان جان در عشق واصل
# 53 ازو منصور راز خود بگوید %~% دوای عاشقان اینجا بجوید
# 54 ازو منصور گوید سر اسرار %~% نماید اندرو دیدار دلدار
# 55 ازو منصور اینجا در یقین است %~% خداگشته بکلی پیش بین است
# 56 ازو منصور دم زد آخر کار %~% کنون خواهد شدن در آخر کار
# 57 کنون منصور دریای یقین است %~% نمودم جملگی عین یقین است
# 58 در آن دریا من اورادوش دیدم %~% ز عشق او را به کل بیهوش دیدم
# 59 چنان بیهوش گشت ومست جانان %~% حقیقت بود و نیست و هست جانان
# 60 چنان مستغرق دریای لا بود %~% که گوئی در جهان عین فنا بود
# 61 عیانش منکشف دلدار گشته %~% ولیکن خویشتن بیزار گشته
# 62 چو او رادیدم اینجا ساکن یار %~% حقیقت بوده اینجا ساکن یار
# 63 دمی در بود او کردم قراری %~% باستادم در اینجا برکناری
# 64 چودیدم شاه دیدم بر رخ خاک %~% دمادم گفت از جان پاسخ پاک
# 65 نه چندان گفت آن شب سر توحید %~% که اعیان بودش آنجا گه بتقلید
# 66 همه توحید بیچون گفت اینجا %~% بسی درهای معنی سفت اینجا
# 67 به آخر تهنیت بسیار کرد او %~% چرا کاندر جهان بد نیک فرد او
# 68 بسی بگریست دمدم شاه عشاق %~% صدازد آنگهی در کل آفاق
# 69 میان بحر آوازی برآورد %~% ز هر جانب صد آغازی برآورد
# 70 اناالحق میزد اندر روی دریا %~% تمامت ماهیان از سر دریا
# 71 اناالحق نیز ما با او هم بگفتند %~% صدفها در معنی هم بسفتند
# 72 دمی خوش من که خضرم اندراینجا %~% از آن بگشاد کل بر من در اینجا
# 73 درم بگشاد آن دم در نمودار %~% ز هر سو باز دیدم من رخ یار
# 74 مرا علم لدنی بود اول %~% بر اسرار اوآمد معطل
# 75 معطل شد همه علم یقین باز %~% مرا بنمود اینجا ای سرافراز
# 76 زناگه روی در سوی من آورد %~% که ای خضر از چه هستی صاحب درد
# 77 بسی گشتی تو اندر گرد آفاق %~% بسی دیدی عجایبها توای طاق
# 78 یکی میجوی از ارزنده تو %~% حیاتی یافتی و زنده تو
# 79 بآبی گشته قانع در اینجا %~% کجا آخر توانی خورد دریا
# 80 اگردریا فرو نوشی تمامی %~% دگر کی پخته گردی و تو خامی
# 81 تو اینجا گه حیات خویش هستی %~% حیات جاودان مسکین نجستی
# 82 حیات جاودان اینجا طلب کن %~% حقیقت جان جان اینجا طلب کن
# 83 در این ظلمات اینجاگه خوش آمد %~% مقامت عین آب و آتش آمد
# 84 در این آتشکده مغرور گشتی %~% نخورده آبی از وی دورگشتی
# 85 از آن دوری که اندر نزد عشاق %~% قبولی کرده خود را بآفاق
# 86 نظر کن تا ترا بخشم حقیقت %~% اگر بسپرده راه طریقت
# 87 اگر ره کرده در سوی منزل %~% رسیدستی بگو اینجا تو از دل
# 88 اگر آری خبر از جان جانان %~% نظر کن بحر کل در عشق عیان
# 89 تو خضراکنون بدان اسرار منصور %~% که هستی بر یقین دردار منصور
# 90 ترا کار است دایم در سر بحر %~% کجا دانی شدن تو اندرین قصر
# 91 اگر ره برده اندر سر آب %~% درون رو در میان بحر غرقاب
# 92 اگر فردا شبت باشد کناری %~% سوی بغداد ما را هست یاری
# 93 در آن خلوت چو بینی روی او باز %~% سلام ما رسان او را سرافراز
# 94 بگو اینک رسیدم هست نزدیک %~% که تا روشن کنم این راه تاریک
# 95 بگو اسرار او با ما در اینجا %~% که ترا میگوید منصور دانا
# 96 درین اسرار ار اگر باشی خبردار %~% ز تو هستیم میدان پیر هشیار
# 97 در این سر فنا بنگر بقایم %~% مگردان صورت اینجا جابجایم
# 98 چنان باش اندر اینجا لابالا %~% که باشد در یکی عین تولا
# 99 خابین باش نه خودبین مطلق %~% اگر از کل زنی دم از اناالحق
# 100 خدابین باش طاعت دمبدم کن %~% وجود بود خود کلی عدم کن
# 101 عدم کن بود خود تا باز بینی %~% در اینجا بود آندل بازبینی
# 102 بیکباره یکی شودر حقیقت %~% وصال یار میبین در طریقت
# 103 چنان خود بازکن کاینجا مراتو %~% همی گویم چو هستی پیشوا تو
# 104 بجز حق را مبین و حق شو آنگه %~% حقیقت ذره مطلق شو آنگه
# 105 وصال یار میخواهی چو ما باش %~% بکل یکبارگی عین لقا باش
# 106 چو نتوانی بذات او رسیدن %~% ترا بایدجمال ما بدیدن
# 107 کنون خواهیم آمد سوی بغداد %~% که خواهیم از عیان ما دادخودداد
# 108 یکی دیدیم خواهیم آمدن باز %~% که بنمائیم اینجا عز و اعزاز
# 109 تو فتوی ده چو بینی یار مطلق %~% که تا ازجان زنیم اینجا اناالحق
# 110 همه خصمان ما خوشنود گردان %~% وجود ما بکلی بود گردان
# 111 بده فتوی عوام الناس ای یار %~% که باید کرد مرمنصور بردار
# 112 مرا بردار کن تا سر نمایم %~% ترا اسرار کل ظاهر نمایم
# 113 مرا بردار کن کز پیش گفتم %~% ترا این در معنی کل بسفتم
# 114 کنون ای خضر ما را بازبین تو %~% ز باغ عشق برخوردار بین تو
# 115 چنان گردد و یکی در دهر فانی %~% که باشد باز در عین عیانی
# 116 منم امروز کل دلدارگشته %~% بخاک و خون بزیر دار گشته
# 117 نداند قصه من جز خداوند %~% که اودارد ابا او خویش و پیوند
# 118 مرا پیوند اکنون کردگاراست %~% مرا با عشق او بسیارکار است
# 119 همی گویم اناالحق در جهان من %~% دمی گویم اناالحق راز جان من
# 120 دم خود را حقیقت یار بینم %~% دم من لیس فی الدیار بینم
# 121 شب وصل است امشب خضر دیگر %~% در امشب از عیان ما تو برخور
# 122 شب وصلست و روز وصل دیگر %~% حقیقت روز وصلم میشود سر
# 123 شب وصل است و روز اصل بینی %~% تو در بغداد ما را وصل بینی
# 124 شب وصلست و جانانست پیدا %~% مرا خورشید تابانست پیدا
# 125 شب وصلست و ما را روز آمد %~% در اینجا یار جان افروز آمد
# 126 شب وصل است خضرا راه کن تو %~% مر آن دلدار آگاه کن تو
# 127 همی گوئیم بالجمله خدائیم %~% نه چون سالوسیان بیوفائیم
# 128 خدا با ماست و با تو گفت اسرار %~% به بینی بعد از آتش برسر دار
# 129 تو بردارش شناساگرد آخر %~% چو اسرارش شود در عشق ظاهر
# 130 که دارد در عیان صاحبقرانی %~% تو بردارش نظر کن تا بدانی
# 131 ز دید احمد مختار دارد %~% سراپایش حقیقت یاردارد
# 132 کنون خضر از محمد گشت واصل %~% کزو مقصود کل بینی تو حاصل
# 133 ز احمد بردار از من عیان شو %~% ز احمد راز دان و در نهان شو
# 134 چو من از سر او گشتم فنا کل %~% حقیقت گشتهام عین لقا کل
# 135 سراپایم محمد شد حقیقت %~% چو بسپردم ورا راه شریعت
# 136 حقیقت مصطفی عین خدا بود %~% از آن منصور شد در عشق معبود
# 137 بگفت این و بشد در قعر دریا %~% فتاد اندر میان بحر غوغا
# 138 دمادم موج میزد بحر الحق %~% در اینجا شورش او بود الحق
# 139 اناالحق در درون بحر دیدم %~% نظر کردم ورا در قعر دیدم
# 140 درون بحردیدم دید منصور %~% مرا ازگفتن این دار معذور
# 141 بجز جانان نخواهد بود اینجا %~% که او خواهد بدن معبود اینجا
# 142 همیشه بود و باشد جاودانه %~% نماید سرها اندر زمانه
# 143 همه اسرار او پنهان نباشد %~% سخن با عاشقان درجان نباشد
# 144 اگر جزوی تو میبینی در اینجا %~% کجا بگشایدت کلی در اینجا
# 145 اگر اینجا گشاید در بتحقیق %~% بود بیشک بنزد عشق توفیق
# 146 ترا توفیق اینجا بایدت یافت %~% دراینجاراز یکتا بایدت یافت
# 147 کنون ای شیخ اینجا گه سخن دان %~% که منصور است دایم بود جانان
# 148 چو از عبدالسلام اسرار دیدم %~% کنون منصوررا بر دار دیدم
# 149 همه اسرار دان لامکانست %~% که امروز اندرین روی جهانست
# 150 نداند جز من او را شیخ دریاب %~% همی منصور بحرتست دریاب
# 151 خدا با اوست دید یار دارد %~% در اینجا بیشکی دیدار دارد
# 152 تو باقی حاکمی ای شیخ اعظم %~% چه فرمائی جنیدت را درین دم
# 153 هر آن چیزی که فرمائی در اینجا %~% حقیقت آن کنیم ای پیردانا
PageV01P64
# 1 نظر کردم آنگهی در سوی منصور %~% پس آنگه گفت با او شیخ پرنور
# 2 که ای سلطان همی دانیم رازت %~% در اینجا گاه کام بی نیازت
# 3 حقیقت بیش از آنی مانده آنیم %~% که از سر حقیقت ما عیانیم
# 4 تو میدانی مرا اسرار ما را %~% ریاضت یافتستم در بقا را
# 5 فنا گردان مرا مانند خودهان %~% که دل بگرفتم از اسرار و برهان
# 6 یکی حرفست آنجا آن توداری %~% حقیقت بیشکی جانان تو داری
# 7 تو داری دید جانان اندر اینجا %~% تو هم دیدی ز دید خویش ما را
# 8 تو داری دید جانان اندرین راه %~% تو هم هستی ز دید خویش آگاه
# 9 ترا اینجا بقا بخشیدهام من %~% ترا این درها بخشیدهام من
# 10 تو میدانی سر اسرار ما را %~% ریاضت یافتستم در بقا را
# 11 فناگردان مرا مانند خود هان %~% که دل بگرفتم از اسرار و برهان
# 12 یکی حرف است آنجا آن تو داری %~% حقیقت بیشکی جانان تو داری
# 13 توداری دید جانان اندراینجا %~% توهم دیدی ز دید خویش ما را
# 14 تو میدانی وصول من در اینجا %~% حقیقت بین تو جای من در اینجا
# 15 چه چون تو می بدانی من چه گویم %~% دوای درد من اینجا بجویم
PageV01P65
# 1 بدو گفتا که ای شیخ جهان بین %~% نظر بگشای هان و جان جان بین
# 2 بفرما این زمان تاحق برین دار %~% نمایم تا بیابی بر سر دار
# 3 تو یاری راز ما دانی حقیقت %~% یکی ذاتی تو در نقش طبیعت
# 4 تو جانانی ولیکن جان مائی %~% ابا مائی و عین کل خدائی
# 5 سؤال تست اینجا در قصاصم %~% قصاصم ز آن بده کلی خلاصم
# 6 خلاصم ده ازین زندان صورت %~% که تادر جزو و کل باشم ضرورت
# 7 یکی کن دست و پایم را تو بردار %~% زبانم کن تو بیرون بر سر دار
# 8 بحکم شرع آنگه کل بسوزان %~% در آتش تا کنم از دل فروزان
# 9 بسوزانم درآتش پای تا سر %~% ز من بشنو چوهستی شاه و سرور
# 10 هر آنکو جان نبازد شیخ بایار %~% میان اهل دل خوانندش اغیار
# 11 هر آنکو نزد جانان جان نبازد %~% میان اهل دل با جان نسازد
# 12 بناز ما بسی جانها بناز است %~% نمود ما حقیقت در نیاز است
# 13 بسی در دارم از بحر معانی %~% درون جانت بنهادم نهانی
# 14 چو من خواهم ستد آنرا نگهدار %~% که تا باشی ز راز ما خبردار
# 15 کنون ای شیخ این اعوام مسکین %~% بصورت اندرین شورند و در کین
# 16 مراد این همه در کشتن ماست %~% مراد ما هم از برگشتن ماست
# 17 مراد ما یقین در کشتن آمد %~% مرادر سوی او برگشتن آمد
# 18 بصورت لیک درجان کردکارم %~% کنون در عشق باید کردکارم
# 19 کنون درعشق شادی مینماید %~% بسی را عین آزادی نماید
# 20 درین صورت گرفتارند جمله %~% چو من اینجای بردارند جمله
# 21 نمیدانند که ایشان را فنایست %~% ز بعد آن فنا در ما بقایست
# 22 فنا خواهد شدن اینجا تمامت %~% دگر ما راست آن روز قیامت
# 23 اگر نه عشق باشد باز ایمان %~% کجا یابد خلاصی در یقین جان
# 24 تمامت راه ما دارند در پیش %~% چه سلطان وچه دربان و چه درریش
# 25 همه در راه ما عین فنااند %~% کسانی کاندرین دار بقااند
# 26 کنون ما را فنای خویش آمد %~% در اینجا گه بقای خویش آمد
# 27 خدا دیدیم شیخا در دل و جان %~% ابا ما گفت هر دم را زجانان
# 28 اگرداری سر ما سرفشان تو %~% بجان و سر یقین اینجا ممان تو
# 29 اناالحق زد خود و خود عشق بازد %~% یقین در ذات خود سرمیفرازد
# 30 اناالحق زد خود و بشنید خودباز %~% ندیده ذات خود او نیک دیدار
# 31 چنان خود دید شیخا در زمانه %~% که جز او میندیدش جاودانه
# 32 چنان خود دید اندر ملک بغداد %~% که خواهد کرد اینجا جمله آزاد
# 33 چنان خود دید اینجا برسر دار %~% که جز او نیست چیزی نیز هشیار
# 34 خدا با ما و اینجا در بقایم %~% کنون با او حقیقت در لقایم
# 35 خدا با ما و در هر جا که بینی %~% خدامی بین اگر صاحب یقینی
# 36 مبین جز حق که حق گفتیم مطلق %~% از آن اینجا زنم هردم اناالحق
# 37 درین ره حق شدیم ازواصلانیم %~% از آن گفتیم تا جان برفشانیم
# 38 چه شه اینجاست و آنجا در میان باز %~% حقیقت صورتم انجام وآغاز
# 39 چو شه با ماست ما بردار کرده %~% بخواهد سوخت چون بدرید پرده
# 40 دریده پرده مادر بر عام %~% که یابد همچو مادر عشق اتمام
# 41 مرا انعام جانان بس بود یار %~% که با ما عشق بازد بر سردار
# 42 مرا بردار کرد و جان جانم %~% به هر لحظه کند خود را عیانم
# 43 درونت هر دمی صد راز دیگر %~% یکی میبینمش اینجا مصور
# 44 مصور ساخته ترکیب جانها %~% نهاده پر صفت ترتیب جانها
# 45 درون جمله درگفتار مانده %~% در او حیران دلم بردار مانده
# 46 ابا او هر زمان در عین گفتار %~% همی گوید بیانها بر سردار
# 47 هر آن چیزی که دیدم جمله دید او %~% از آن بودم وجودم جمله شد او
# 48 همه بود وجودم یار بگرفت %~% دل و جانم همه دلدار بگرفت
# 49 زناگه او شدم زو بازگفتم %~% ازو اینجا ز سر راز گفتم
# 50 پس آنگه جان عیانی یار خود دید %~% کنونش بر سر این دار خوددید
# 51 در امروزش عیان میبینم اینجا %~% ابا خلق جهان میبینم اینجا
# 52 خطابم میکند مانند هر یار %~% که با ماهان درین بحرم گهربار
# 53 بسی شیخا نمودم یار اینجا %~% نمودخویشتن هر بار اینجا
# 54 ولی این بار جوهر آشکار است %~% صدف در پیش چشمم تازه بار است
# 55 صدف بشکست اندر عین دریا %~% فکندستم درون بحر غوغا
# 56 درین بحر عجائب راز بگشاد %~% دمادم سر جوهر باز بگشاد
# 57 بسی در بحر صورت باز دیدم %~% بآخر جوهر کل باز دیدم
# 58 مرا مقصود جوهر بود اینجا %~% که تا رویم یقین بنمود اینجا
# 59 مرا دان جوهر دریای اسرار %~% که در بغداد گشتم بر سر دار
# 60 منم آن جوهری کز هر دو عالم %~% حقیقت صورتم مشتق ازین دم
# 61 تو جوهر دان مرا شیخا در اینجا %~% که بنمودم حقیقت اندر اینجا
# 62 نمودم جوهر خود در میان من %~% نمودخویشتن از لامکان من
# 63 مکانم اندر اینجا آشکار است %~% نمود ما کنون دیدار یار است
# 64 نمایم راز اگر اینجا زبانم %~% برون آرم بیک ره ازدهانم
# 65 نمایم راز گردستم کنی باز %~% بدست تو دهم یار سرافراز
# 66 قدم بر بعد از آن در آتش انداز %~% بسوزان تا بیابی سر من باز
# 67 ز بعد سوختن اسرار مابین %~% درون جان و دل دیدار مابین
# 68 ز بعد سوختن بنمایمت راز %~% اناالحق گویمت بی جسم و جان باز
# 69 چوصورت مینباشد در میانه %~% اناالحق گویم اینجا جاودانه
# 70 هر آن رازی که میگویم بگفتار %~% ابی صورت عیان آرم پدیدار
# 71 گمانت گر نماید این بدانی %~% دگر اندر گمانی این بدانی
# 72 ابی صورت مرا زیبد اناالحق %~% که در خاکسترم گوید اناالحق
# 73 منم منصور از لا دیده الا %~% چو پنهانی شوم بینیم پیدا
# 74 به پنهانی نگر تا راز گویم %~% وگرنه چند معنی بازگویم
# 75 هر آن عاشق که چون من در فناشد %~% نهانش با عیان کلی خداشد
# 76 خدائی راتو از منصور دریاب %~% گشاده است این درم اکنون تو دریاب
# 77 دری بگشادهام ای شیخ اینجا %~% درون رو تا بیابی گنج ما را
# 78 من این گنج نهان میبخشم ای شیخ %~% نهم چون دیگران در نقشم ای شیخ
# 79 همه گنجست اینجا گه نهاده %~% بآخر این در گنجم گشاده
# 80 طلسم گنج صورت دان وبشکن %~% که تو برخیزدت ای یار با من
# 81 اگر گنج بقا خواهی بده جان %~% که چون جان رفت کلی ماند جانان
# 82 ترا گنجیست اینجا آشکاره %~% طلسمت کن در اینجا پاره پاره
# 83 صدف بشکستهدر عین دریا %~% فکندم در میان بحر غوغا
# 84 نیابی گنج معنی رایگان تو %~% اگر اینجا نیابی جان جان تو
# 85 چه خواهی کرد صورت دشمن تست %~% که جان دیدار گنج روشن تست
# 86 اگر صورت نباشد جان نهبینی %~% ابی جان بیشکی جانان نه بینی
# 87 همه گفتار ما از بهر اینست %~% که بیصورت همه عین الیقین است
# 88 چو شد محو فنا از جسم و از جان %~% ابی صورت نماید روی جانان
# 89 حقیقت هر که اینجا جا بیابد %~% نمود جان جان پیدا بیابد
# 90 حقیقت حیرت آید آخر کار %~% مراو را اندر اینجاگه پدیدار
# 91 بسی حیرت خوری سالک بآخر %~% که اینجا مینه بینی یار ظاهر
# 92 بگو تا چند خواهی راه کردن %~% بخواهی خویشتن را شاه کردن
# 93 دل و جانت ازین آگاه کن تو %~% وجود خویشتن را شاه کن تو
# 94 وصال یار پیدا و تو آگاه %~% نه کاندر درون تست آن شاه
# 95 زهی نادان که در جسمی بمانده %~% از ان اینجا تو بی اسمی بمانده
# 96 ترا هر لحظه منصور حقیقت %~% همی گوید رها کن این طبیعت
# 97 درون تست پیدا و ندانی %~% تو اورادایما جویا ندانی
# 98 چو منصور است با تو کور دیده %~% ابا او گفته و از وی شنیده
# 99 دمادم راز میگوید ترا باز %~% ولیکن کی تو گردی صاحب راز
# 100 ولی باید که کلی جان شود او %~% که کلی میز خود پنهان شود او
# 101 چو دل پنهان شود صورت نماند %~% یقین جز عشق منصورت نماند
# 102 چو جان جانان شود آنگه بدانی %~% که وصل دوست یابی در نهانی
# 103 چو جانان جان شود در آخر کار %~% تو مر منصور بینی بر سردار
# 104 حدیث تو یقین واصلانست %~% هر آنکو شیخ گردد واصل آنست
# 105 اگر با تو بود عجبی در این سر %~% نگردد هرگزت دلدار ظاهر
# 106 توئی درمانده بیرون وندانی %~% که کلی یار جانست ارتوانی
# 107 به بین او را که منصور است دیدت %~% حقیقت جملگی نوراست دیدت
# 108 توئی منصور اما کی نماید %~% نمودت باوجودت درگشاید
# 109 زبانت محو خواهد کرد جانان %~% بنزد ناگهی بردار جانان
# 110 بخواهد سوخت در آخر وجودت %~% که تا آن دم نماید بودبودت
# 111 اگر گوئی و گرنه این به بینی %~% چنین میدان اگر صاحب یقینی
# 112 اگر اینجا سلوکت وصل گردد %~% سراپای تو کلی اصل گردد
# 113 تو ای سالک مرو در خواب اینجا %~% تو وصل یار را دریاب اینجا
# 114 چنین تا چند در تقلید باشی %~% دمی آن کاندرین توحید باشی
# 115 دم توحید اینجا گاه زن تو %~% نه مردی لاف ازین دیگر مزن تو
# 116 ترا چون زهره مردان نباشد %~% طلسمی دانمت کان جان نباشد
# 117 طلسمی لیک جانت در طلسم است %~% از آن دیدار اعیان تو اسم است
# 118 سوی گنج حقیقت راه داری %~% بحمدالله دلی آگاه داری
# 119 بدان اسرار ما و گنج بستان %~% کز آن تست آن بیرنج بستان
# 120 اگرچه رنج میبینی ز صورت %~% ترا درمان بود آخر ضرورت
# 121 تو با منصور و منصور است با تو %~% نظر میکن که مشهور است باتو
# 122 تو بامنصور و منصور است درجان %~% دمادم روی می بنمایدت جان
# 123 چو بشناسی که راتاوان بود این %~% ترا تاوان یقین در جان بود این
# 124 دریغا چون ندانی چون کنم من %~% از آن هر لحظه جان بیرون کنم من
# 125 چو جانانست باعطار اینجا %~% نموده مرورا دیدار اینجا
PageV01P66
# 1 حقیقت رنج دل دیده است عطار %~% پس آنگه جان ودل دیده است عطار
# 2 نه عطار است جانانست بنگر %~% که اندر نص و برهانست بنگر
# 3 که داند سر تو جز واصل راه %~% که او باشد حقیقت دید الله
# 4 که داند سر تو جز مرد واصل %~% که اورا کل عیان باشد بحاصل
# 5 از آن کاسرار گفتی جان نماندست %~% یقین جز دیدن جانان نماندست
# 6 که میداند چه میگوئی در اینجا %~% که افکندستی اینجا شور وغوغا
# 7 سخن اصل است صاحب وصل باید %~% که اوداند که اینجا کیست شاید
# 8 درین حضرت یقین داری چو عطار %~% از آن پیوسته درکاری چو عطار
# 9 کسی این شیوه معنی گفته اینجا %~% مر این جوهر یقینی سفته اینجا
# 10 تو سفتی جوهر بود حقیقت %~% تو دیدی روی معبود حقیقت
# 11 تمامت درگمان تو در یقینی %~% از آن معبود در عین الیقینی
# 12 ترا زیبد که منصوری درین دار %~% ز بهر سالکان ای پیر هشیار
# 13 دل تو گنج راز کبریایست %~% حقیقت جان تو کلی خدایست
# 14 بکلی حق شدی اندر زمانه %~% ترا پیدا وصال جاودانه
# 15 بجز منصور کاینجا گفته این راز %~% دگر اینجا تو گفتستی همان باز
# 16 همان منصور اینجا گاه باتست %~% چه غم داری کنون چون شاه با تست
# 17 چو منصور است با تو گفت با گوی %~% که بردستی حقیقت اندرو گوی
# 18 بکام تست میان حقیقت %~% بزن گوئی ز چوگان حقیقت
# 19 یقین رو باش در کل بیگمانی %~% همی باران تو درهای معانی
# 20 درون بحر کل غواص گشتی %~% میان عام خاص الخاص گشتی
# 21 درین بحر معانی جوهر راز %~% تو آوردی برون این در را باز
# 22 چو جوهر آوریدستی تو بیرون %~% مقابل کرده با در مکنون
# 23 چو جان در تست جانانست گوهر %~% از آن پیوسته تابانست جوهر
# 24 چو مغز جوهر اندر مغز داری %~% از آنمعنی گهرها نغز داری
# 25 کنون شوبرسر اسرار جان باز %~% بگو دیگر تو از عین عیان باز
# 26 عیان بین باش نی جان ونه تن %~% که منصور است اسرار تو روشن
# 27 عیان بین باش نه خود بین در این راه %~% که خودبین را یقین راند همی شاه
# 28 تو حق در حق ببین اینجا حقیقت %~% که خواهد کرد محو اینجا طبیعت
# 29 خدابین جملگی جانان شناسد %~% وی از خلق جهان کی میهراسد
# 30 چو سالک وصل دید و در عیان شد %~% حقیقت جمله خلق جهان شد
# 31 یکی بینند هم از خویش اینجا %~% حجاب اینجایگه در پیش اینجا
# 32 بکل بردار جانان میشود کل %~% کشد ما نقد مردان رنج با ذل
# 33 ولیکن گنج او با رنج باشد %~% یقین درمان او با گنج باشد
# 34 چو درمانست اینجا رنج مردان %~% بکش رنجی ز بهر گنج مردان
# 35 برنج این سرتوانی کرد حاصل %~% چو درمان یافتی گشتی تو واصل
# 36 وصال یار اندر بخت تحقیق %~% پس آنگه یافتند مر گنج توفیق
# 37 ترا درداست از آن دریات پیداست %~% که جانم رفته و جانات پیداست
# 38 اگر جانان نمیبینم دگر من %~% ازآنم صاحب درد و خبر من
# 39 ز دردت از کجا اینجا زنم باز %~% از آنم در حقیقت صاحب راز
# 40 ندارد درد من درمان دریغا %~% ندارد راه ما پایان دریغا
# 41 چنین افتاد این سر عین صورت %~% بخواهد دید وصل اینجا ضرورت
# 42 همه درد دلم صورت بداند %~% که جز صورت کسی دیگرنداند
# 43 همه درد است در صورت حقیقت %~% که بیشک اوست کل عین طبیعت
# 44 طبیعت بود اول آخر کار %~% حقیقت شد دلا اینجا پدیدار
# 45 حقیقت مرد از خود بینشان شد %~% یقین اینجایگه دیدار جان شد
# 46 چو جان شد جسم دم دم باز آمد %~% دگر در کبر و نقش کار آمد
# 47 دمادم جان شود اینجا طبیعت %~% طلب کردست راهی در حقیقت
# 48 ولیکن گرچه بردار حقیقت %~% در انجامم خبردار طبیعت
# 49 خبر دارد که جانانست با او %~% ولی در پرده پنهانست با او
# 50 دمادم عشقبازی میکند یار %~% ابا او تا شود از وی خبردار
# 51 اگریک دم ابی دلدار باشد %~% کجا از ذات برخوردار باشد
# 52 ورا دلدار میگوید دمادم %~% که باید شد ورا بیرون از این دم
# 53 بخواهم کشتنت اینجا بزاری %~% ابا ما کن در اینجا پایداری
# 54 بخواهم کشتنت مانند حلاج %~% نهم بر فرقت اینجا همچو او تاج
# 55 بخواهم کشتنت اینجا حقیقت %~% که با ما گردی از عین طبیعت
# 56 بخواهم کشتنت اینجا یقین دان %~% تو ما را ازنمودت پیش بین دان
# 57 بخواهم کشتنت در خون و درخاک %~% کز آلایش کنم اینجا ترا پاک
# 58 بخواهم کشتنت تا رازیابی %~% مرا ناگاه کلی بازیابی
# 59 چو من برگفت جانان سر نهادم %~% ازآن اینجا در معنی گشادم
# 60 منم امروز اندر دار معنی %~% خدا را یافته دردار دنیا
# 61 نه بینم هیچ جز دیدار جانان %~% نگویم هیچ جز اسرار جانان
# 62 بجز جانان ندیدم اندر اینجا %~% مرا بگشاده او کلی در اینجا
# 63 همه جانان شدم چون او بدیدم %~% ازو میگویم و از وی شنیدم
# 64 تو هم جانان منصوری درین راه %~% همی گویم که تا گردی تو آگاه
# 65 خبرداری ولیکن می ندانی %~% که اندر بود خود جان جهانی
# 66 تو جانانی ولیکن برسر دار %~% همی خواهم که تاگردی خبردار
# 67 توجانانی که این توفیق یابی %~% که اینجا عالم تحقیق یابی
# 68 ترا آنگه نماید روی جانان %~% که یکی بینی از هر روی جانان
# 69 یکی بین باش و در یکی نظر کن %~% تو یک بینی وجودت را خبر کن
# 70 یکی بین باش و زثانی برون شو %~% همه ذرات عالم رهنمون شو
# 71 بجز یکی مبین در پرده اینجا %~% مشو آخر همی گم کرده اینجا
# 72 رهت اینست وهر راه دگر نیست %~% دریغا کز نمود خود خبر نیست
# 73 ترا ای جان من مانند عطار %~% که تا چیزی نه بینی جز رخ یار
# 74 اگر واصل چو من گردی در اینجا %~% ترا اسرارگردد روشن اینجا
# 75 اگرواصل شوی در جسم و جانت %~% یکی بینی تمامت جان جانت
# 76 وصالت اندر اینجا رخ نماید %~% نه غیری را چنین پاسخ نماید
# 77 همه باتست و تو اندر یکی هان %~% همه با تست اینجا نص وبرهان
# 78 تو ای عطار اکنون چندگوئی %~% تو منصوری و دیگر می چه جوئی
# 79 اگر با خود به بینی اوست یاخود %~% که میگوید ترا اسرار با خود
# 80 مرو بیرون تو ازمنصور گو باز %~% که اوآمد ترا سررشته راز
# 81 کنون از دید منصور است گفتار %~% که تادیگر چه گوید برسردار
PageV01P67
# 1 ترا گفت آنگهی سلطان معنی %~% حقیقت نکته در برهان معنی
# 2 که میگویم خدایم درجهان بین %~% تو امروزم یقین گنج نهان بین
# 3 طلسمت بشکن آنگه گنج بردار %~% ترا میگویم از هستی خبردار
# 4 نمانده هیچ گنجت آشکار است %~% ترا منصور جان دیدار یار است
# 5 ترا منصور گنج است از حقیقت %~% مراورابین که هست امروز دیدت
# 6 قصاص شرع چون میرانی ای گنج %~% شود کل آشکارا بیغم و رنج
# 7 بساگفتیم اینجا شیخ از دید %~% بسی خواهیم گفتن هم زتوحید
# 8 تو فتوی ده ز گفتار من اینجا %~% که تا میبشنوی یار من اینجا
# 9 ز گفتار من اینجا ده تو فتوی %~% مکن سستی درین سر کان تقوا
# 10 که سر منصور را یابد در اینجا %~% بکشتن تا چه بنماید در اینجا
# 11 ز قول من بگو این کشتنی است %~% میان خاک و خون آغشتنی است
# 12 بباید کشت مر منصور رازار %~% بباید سوخت او را بر سردار
# 13 بباید کشتن او اینجا بزاری %~% بباید کردنش هر لحظه خواری
# 14 که سر کل بگفت اینجا حقیقت %~% نهانی کرد سر پیدا حقیقت
# 15 کجا دلدار کرد اینجایگه فاش %~% بباید کشتنش در نزد اوباش
# 16 حذر گیرند مردم زین حکایت %~% که جانان کرد از این کس شکایت
# 17 نباید گفت این کس گفت زنهار %~% وگرنه ما کشیمش اندرین دار
# 18 چنان کو گفت دیگر مینداند %~% وگرنه او روان را برفشاند
# 19 بترسان خلق را زین گفت شیخا %~% که جان تو چنین در سفت شیخا
# 20 شریعت گفتم این یک نکته خوب %~% که تا طالب پدید آید ز مطلوب
# 21 ترا اسرار با جانست امروز %~% نه با صورت پرستانست امروز
# 22 سخن از شرع میگویم کنون باز %~% حقیقت گویدت اینجای چون باز
# 23 بگو اکنون و فتوی ده حقیقت %~% که بس کس کشتنی آمد حقیقت
PageV01P68