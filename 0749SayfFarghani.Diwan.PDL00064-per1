######OpenITI#


#META# title: divan
#META# ed_info: Ed. n.n. (n.d.), , Ganjoor corpus: n.n..
#META# url: https://ganjoor.net/seyf/divan/


#META#Header#End#

### || [genre: Gh1]
# 1 رفتی و دل ربودی یک شهر مبتلا را %~% تا کی کنیم بی تو صبری که نیست ما را
# 2 بازآ که عاشقانت جامه سیاه کردند %~% چون ناخن عروسان از هجر تو نگارا!
# 3 ای اهل شهر ازین پس من ترک خانه گفتم %~% کز ناله‌های زارم زحمت بود شما را
# 4 از عشق خوب رویان من دست شسته بودم %~% پایم به گل فرو شد در کوی تو قضا را
# 5 از نیکوان عالم کس نیست همسر تو %~% بر انبیای دیگر فضل است مصطفا را
# 6 در دور خوبی تو بی‌قیمتند خوبان %~% گل در رسید و لابد رونق بشد گیا را
# 7 ای مدعی که کردی فرهاد را ملامت %~% باری ببین و تن زن شیرین خوش لقا را
# 8 تا مبتلا نگردی گر عاقلی مدد کن %~% در کار عشق لیلی مجنون مبتلا را
# 9 ای عشق بس که کردی با عقل تنگ خویی %~% مسکین برفت و اینک بر تو گذاشت جا را
# 10 مجروح هجرت ای جان مرهم ز وصل خواهد %~% این است وجه درمان آن درد بی‌دوا را
# 11 من بنده‌ام تو شاهی با من هر آنچه خواهی %~% می‌کن که بر رعیت حکم است پادشا را
# 12 گر کرده‌ام گناهی در ملک چون تو شاهی %~% حدم بزن ولیکن از حد مبر جفا را
# 13 از دهشت رقیبت دور است سیف از تو %~% در کویت ای توانگر سگ می‌گزد گدا را
# 14 سعدی مگر چو من بود آنگه که این غزل گفت %~% «مشتاقی و صبوری از حد گذشت یارا»
PageV1P001
### || [genre: Gh1]
# 1 چنان عشقش پریشان کرد ما را %~% که دیگر جمع نتوان کرد ما را
# 2 سپاه صبر ما بشکست چون او %~% به غمزه تیر باران کرد ما را
# 3 حدیث عاشقی با او بگفتیم %~% بخندید او و گریان کرد ما را
# 4 چو بر بط برکناری خفته بودیم %~% بزد چنگی و نالان کرد ما را
# 5 لب چون غنچه را بلبل نوا کرد %~% چو گل بشکفت و خندان کرد ما را
# 6 به شمشیری که از تن سر نبرد %~% بکشت و زنده چون جان کرد ما را
# 7 غمش چون قطب ساکن گشت در دل %~% ولی چون چرخ گردان کرد ما را
# 8 کنون انفاس ما آب حیات است %~% که از غمهای خود نان کرد ما را
# 9 بسان ذره بی‌تاب بودیم %~% کنون خورشید تابان کرد ما را
# 10 «مرا هرگز نبینی تا نمیری» %~% بگفت و کار آسان کرد ما را
# 11 چو بر درد فراقش صبر کردیم %~% به وصل خویش درمان کرد ما را
# 12 بسان سیف فرغانی بر این در %~% گدا بودیم سلطان کرد ما را
# 13 نسیم حضرت لطفش صباوار %~% به یکدم چون گلستان کرد ما را
# 14 چو نفس خویش را گردن شکستیم %~% سر خود در گریبان کرد ما را
# 15 کنون او ما و ما اوییم در عشق %~% دگر زین بیش چتوان کرد ما را
PageV1P002
### || [genre: Gh1]
# 1 اگر دل است به جان می‌خرد هوای تو را %~% و گر تن است به دل می‌کشد جفای تو را
# 2 به یاد روی تو تا زنده‌ام همی گریم %~% که آب دیده کشد آتش هوای تو را
# 3 کلید هشت بهشت ار به من دهد رضوان %~% نه مردم ار بگذارم در سرای تو را
# 4 اگر به جان و جهانم دهد رضای تو دست %~% به ترک هر دو به دست آورم رضای تو را
# 5 بگیر دست من افتاده را که در ره عشق %~% به پای صدق به سر می‌برم وفای تو را
# 6 چه خواهی از من درویش چون ادا نکند %~% خراج هر دو جهان نیمه بهای تو را
# 7 برون سلطنت عشق هر چه پیش آید %~% درون بدان نشود ملتفت گدای تو را
# 8 سزد اگر ندهد مهر دیگری در دل %~% که کس به غیر تو شایسته نیست جای تو را
# 9 مرا بلای تو از محنت جهان برهاند %~% چگونه شکر کنم نعمت بلای تو را
# 10 اگر چه رای تو در عشق کشتن من بود %~% برای خویش نکردم خلاف رای تو را
# 11 به دست مردم دیده چو سیف فرغانی %~% به آب چشم بشستیم خاک پای تو را
PageV1P003
### || [genre: Gh1]
# 1 ای رفته رونق از گل روی تو باغ را %~% نزهت نبوده بی‌رخ تو باغ و راغ را
# 2 هر سال شهر را ز رخت در چهار فصل %~% آن زیب و زینت است کز اشکوفه باغ را
# 3 در کار عشق تو دل دیوانه را خرد %~% ز آن سان زیان کند که جنون مر دماغ را
# 4 زردی درد بر رخ بیمار عشق تو %~% اصلی است آنچنان که سیاهی کلاغ را
# 5 دل را برای روشنی و زندگی غمت %~% چون شمع را فتیل و چو روغن چراغ را
# 6 اول قدم ز عشق فراغت بود ز خود %~% مزد هزار شغل دهند این فراغ را
# 7 از وصل تو نصیب برد سیف اگر دهند %~% طوق کبوتر و پر طاوس زاغ را
PageV1P004
### || [genre: Gh1]
# 1 تو را من دوست می‌دارم چو بلبل مر گلستان را %~% مرا دشمن چرا داری چو کودک مر دبستان را
# 2 چو کردم یک نظر در تو دلم شد مهربان بر تو %~% مسخر گشت بی‌لشکر ولایت چون تو سلطان را
# 3 به خوبی خوب رویان را اگر وصفی کند شاعر %~% تو آن داری به جز خوبی که نتوان وصف کرد آن را
# 4 دلم کز رنج راه تو به جانش می‌رسد راحت %~% چنان خو کرد با دردت که نارد یاد درمان را
# 5 ز همت عاشق رویت بمیرد تشنه در کویت %~% وگر خود خون او باشد بریزد آب حیوان را
# 6 چو بیند روی تو کافر شود اسلام دین او %~% چو زلف کافرت بیند نماند دین مسلمان را
# 7 به عهد حسن تو پیدا نمی‌آیند نیکویان %~% ز ماه و اختران خورشید خالی کرد میدان را
# 8 بسی سلطان و لشکر را هزیمت کرد در یک دم %~% شکسته دل که همره کرد با خود جان مردان را
# 9 اگر چه در خورت نبود غزلهای رهی لیکن %~% مکن عیبش که کم باشد اصولی قول نادان را
# 10 وصالت راست دل لایق که شبها در فراق تو %~% مددها کرد مسکین دل به خون این چشم گریان را
# 11 همی ترسم که روز او سراسر رنگ شب گیرد %~% از آن باکس نمی‌گویم غم شبهای هجران را
# 12 وصال تو به شب کس را میسر چون شود هرگز %~% که تو چون روز گردانی به روی خود شبستان را
# 13 مرا گویی بده صد جان و بوسی از لبم بستان %~% ندانستم که نزد تو چنین قیمت بود جان را
# 14 به جان مهمان لعل تست چون من عاشقی مسکین %~% از آن لب یک شکر کم کن گرامی‌دار مهمان را
# 15 به هجران سیف فرغانی مشو نومید از وصلش %~% که دایم در عقب باشد بهاری مر زمستان را
PageV1P005
### || [genre: Gh1]
# 1 ای بدل کرده آشنایی را %~% برگزیده ز ما جدایی را
# 2 خوی تیز از برای آن نبود %~% که ببرند آشنایی را
# 3 در فراقت چو مرغ محبوسم %~% که تصور کند رهایی را
# 4 مژه در خون چو دست قصاب است %~% بی تو مر دیده سنایی را
# 5 شمع رخساره تو می‌طلبم %~% همچو پروانه روشنایی را
# 6 آفتابی و بی تو نوری نیست %~% ذره‌ای این دل هوایی را
# 7 عندلیبم بجان همی جویم %~% برگ گل دفع بی‌نوایی را
# 8 بی‌جمالت چو سیف فرغانی %~% ترک کردم سخن سرایی را
# 9 چاره کارها بجستم و دید %~% چاره وصل است بی‌شمایی را
PageV1P006
### || [genre: Gh1]
# 1 ای سعادت ز پی زینت و زیبایی را %~% بافته بر قد تو کسوت رعنایی را
# 2 عشق رویت چو مرا حلقه بزد بر در دل %~% شوق از خانه به در کرد شکیبایی را
# 3 گر ببینم رخ چون شمع تو ای جان بیم است %~% کب چشمم بکشد آتش بینایی را
# 4 ذره‌ها گر همه خورشید شود بی‌رویت %~% نبود روز شب عاشق سودایی را
# 5 من شوریده سر کوی تو را ترک کنم %~% گر مگس ترک کند صحبت حلوایی را
# 6 در دهان طمعم چون ترشی کند کند %~% لب شیرین تو دندان شکر خایی را
# 7 دهن تنگ تو چون ذره در سایه نهان %~% نفی کرده‌است ز خود تهمت پیدایی را
# 8 صبر با غمزه غارت‌گرت افگند سپر %~% دفع شمشیر کند لشکر یغمایی را
# 9 هوس نرگس شیر افگن تو در کویت %~% با سگان انس دهد آهوی صحرایی را
# 10 بهر تو گوهر دین ترک همی باید کرد %~% ز آنکه تو خاک شماری زر دنیایی را
# 11 سعدی ار شعر من و حسن تو دیدی گفتی %~% غایت این است جمال و سخن‌آرایی را
# 12 سیف فرغانی چون شمع خیالش با تست %~% چه غم ار روز نباشد شب تنهایی را
# 13 مرد نادان ز غم آسوده بود چون کودک %~% خیز و چون تخته بشو دفتر دانایی را
PageV1P007
### || [genre: Gh1]
# 1 ای خجل از روی خوبت آفتاب %~% روز من بی تو شبی بی‌ماهتاب
# 2 آفتاب از دیدن رخسار تو %~% آنچنان خیره که چشم از آفتاب
# 3 چون مرا در هجر تو شب خواب نیست %~% روز وصلت چون توان دیدن به خواب
# 4 بر سر کوی تو سودا می‌پزم %~% با دل پر آتش و چشم پر آب
# 5 عقل را با عشق تو در سر جنون %~% صبر را از دست تو پا در رکاب
# 6 خون چکان بر آتش سودای تو %~% آن دل بریان من همچون کباب
# 7 در سخن ز آن لب همی بارد شکر %~% در عرق ز آن رو همی ریزد گلاب
# 8 چشم مخمورت که ما را مست کرد %~% توبه خلقی شکسته چون شراب
# 9 از هوایی کید از خاک درت %~% آنچنان جوشد دلم کز آتش آب
# 10 جز تو از خوبان عالم کس نداشت %~% سرو در پیراهن و مه در نقاب
# 11 بی خطاگر خون من ریزی رواست %~% ای خطای تو به نزد ما صواب
# 12 تو طبیب عاشقان باشی چرا %~% من دهم پیوسته سعدی را جواب
# 13 سیف فرغانی چو دیدی روی دوست %~% گر به شمشیرت زند رو برمتاب
PageV1P008
### || [genre: Gh1]
# 1 ای پسته دهانت شیرین و انگبین لب %~% من تلخ کام مانده در حسرت چنین لب
# 2 بودیم بر کناری عطشان آب وصلت %~% زد بوسه تو ما را چون نان در انگبین لب
# 3 هرگز برون نیاید شیرینی از زبانش %~% هر کو نهاده باشد باری دهان برین لب
# 4 عاشق از آستینت شکر کشد به دامن %~% چون تو به گاه خنده گیری در آستین لب
# 5 تا در مقام خدمت پیش تو خاک بوسد %~% روزی دو ره نهاده خورشید بر زمین لب
# 6 از بهر آب خوردن باری دهان برو نه %~% تا لعل تر بریزد از کوزه گلین لب
# 7 با داغ مهر مهرت ای بس گدا که چون من %~% از آرزوی لعلت مالند بر نگین لب
# 8 از معجزات حسنت بر روی تو بدیدم %~% هم شکر آب دندان هم پسته آتشین لب
# 9 دل تلخکام هجر است او را به جای باده %~% زین بوسه‌های شیرین درده به شکرین لب
# 10 تا چند باشد ای جان پیش در تو ما را %~% چون مرغ بهر دانه از خاک بوسه چین لب
# 11 تو سرخ روی حسنی تا کرد شیر شیرین %~% خط نبات رنگت همچون ترانگبین لب
# 12 چون فاخته بنالم اکنون که مر تو را شد %~% همچون گلوی قمری ز آن خط عنبرین لب
# 13 هنگام شعر گفتن شوقت مرا قرین دان %~% ز آن سان که در خموشی با لب بود قرین لب
PageV1P009
### || [genre: Gh1]
# 1 ای چو فرهاد دلم عاشق شیرین لبت %~% مستی امشبم از باده دوشین لبت
# 2 نیست شیرین که ز فرهاد برای بوسی %~% ملک خسرو طلبد شکر رنگین لبت
# 3 وه چه شیرین صنمی تو که دهان من هست %~% تا به امسال خوش از بوسه پارین لبت
# 4 محتسب سال دگر بر سر کویت آرد %~% همچنین بی خودم از باده نوشین لبت
# 5 طبع شوریده من این همه شیرین کاری %~% می کند در سخن امروز به تلقین لبت
# 6 سیف فرغانی چون وصف تو می‌کرد گرفت %~% طبعم اندر شکر افشاندن آیین لبت
PageV1P010
### || [genre: Gh1]
# 1 تبارک‌الله از آن روی دلستان که توراست %~% ز حسن و لطف کسی را نباشد آن که توراست
# 2 گمان مبر که شود منقطع به دادن جان %~% تعلق دل از آن روی دلستان که توراست
# 3 به خنده ای بت بادام چشم شیرین لب %~% شکر بریزد از آن پسته دهان که توراست
# 4 ز جوهری که تو را آفریده‌اند ای دوست %~% چگونه جسم بود آن تن چو جان که توراست
# 5 ز راه چشم به دل می‌رسد خدنگ مژه %~% مرا مدام ز ابروی چون کمان که توراست
# 6 چه خوش بود که چو من طوطیی شکر چیند %~% به بوسه ز آن لب لعل شکر فشان که توراست
# 7 به غیر ساغر می کش بر تو آبی هست %~% به بوسه‌ای نرسد کس از آن لبان که تو راست
# 8 اگر کمر بگشایی و زلف بازکنی %~% میان موی تو گم گردد آن میان که توراست
# 9 چو عندلیب مرا صد هزار دستان است %~% به وصف آن دورخ همچو گلستان که توراست
# 10 صبا بیامد و آورد بوی تو گفتم %~% هزار جان بدهم من بدین نشان که توراست
# 11 بیا که هیچ کس امروز سیف فرغانی %~% ندارد آب سخن اینچنین روان که توراست
PageV1P011
### || [genre: Gh1]
# 1 دلم بربود دوش آن نرگس مست %~% اگر دستم نگیری رفتم از دست
# 2 چه نیکو هر دو با هم اوفتادند %~% دلم با چشمت این دیوانه آن مست
# 3 نمی‌دانم دهانت هست یا نیست %~% نمی‌دانم میانت نیست یا هست
# 4 تویی آن بی‌دهانی کو سخن گفت %~% تویی آن بی‌میانی کو کمر بست
# 5 بجانم بنده آزاده‌ای کو %~% گرفتار تو شد وز خویشتن رست
# 6 دگر با سیف فرغانی نیاید %~% دلی کز وی برید و در تو پیوست
# 7 گدایی کز سر کوی تو برخاست %~% به سلطانیش بنشاندند و ننشست
PageV1P012
### || [genre: Gh1]
# 1 دل تنگم و ز عشق توام بار بر دل است %~% وز دست تو بسی چو مرا پای در گل است
# 2 شیرین تری ز لیلی و در کوی تو بسی %~% فرهاد جان سپرده و مجنون بی‌دل است
# 3 گر چه ز دوستی تو دیوانه گشته‌ام %~% جز با تو دوستی نکند هر که عاقل است
# 4 گر من به بوسه مهر نهم بر لبت رواست %~% شهد عقیق رنگ تو چون موم قابل است
# 5 در روز وصلت از شب هجرم غم است و من %~% روزی نمی‌خوهم که شبش در مقابل است
# 6 دل را مدام زاری از اندوه عشق تست %~% اشتر به ناله چون جرس از بار محمل است
# 7 روز وصال یار اجل عمر باقی است %~% وقت وداع دوست شکر زهر قاتل است
# 8 بیند تو را در آینه جان خویشتن %~% دل را چو با خیال تو پیوند حاصل است
# 9 هر جا حدیث تست ز ما هم حکایتی است %~% این شاهباز را سخنش با جلاجل است
# 10 من چون درای ناله کنانم ولی چه سود %~% محمول این شتر چو جرس آهنین دل است
# 11 اشعار سیف گوهر دریای عشق تست %~% این نظم در سراسر این بحر کامل است
PageV1P013
### || [genre: Gh1]
# 1 دلبرا عشق تو نه کار من است %~% وین که دارم نه اختیار من است
# 2 آب چشم من آرزوی تو بود %~% آرزوی تو در کنار من است
# 3 آنچه از لطف و نیکوی در تست %~% همه آشوب روزگار من است
# 4 تا غمت در درون سینه ماست %~% مرگ بیرون در انتظار من است
# 5 عشق تا چنگ در دل من زد %~% مطربش ناله‌های زار من است
# 6 شب ز افغان من نمی‌خسبد %~% هر که را خانه در جوار من است
# 7 خار تو در ره من است چو گل %~% پای من در ره تو خار من است
# 8 دوش سلطان حسنت از سر کبر %~% با خیالت که یار غار من است
# 9 سخنی در هلاک من می‌گفت %~% غم عشق تو گفت کار من است
# 10 سیف فرغانی از سر تسلیم %~% با غم تو که غمگسار من است
# 11 گفت گرد من از میان برگیر %~% که هوا تیره از غبار من است
PageV1P014
### || [genre: Gh1]
# 1 یار من خسرو خوبان و لبش شیرین است %~% خبرش نیست که فرهاد وی این مسکین است
# 2 نکنم رو ترش ار تیز شود کز لب او %~% سخن تلخ چو جان در دل من شیرین است
# 3 دید خورشید رخش وز سر انصاف به ماه %~% گفت من سایه او بودم و خورشید این است
# 4 با رخ او که در او صورت خود نتوان دید %~% هر که در آینه‌ای می‌نگرد خودبین است
# 5 پای در بستر راحت نکنم وز غم او %~% شب نخسبم که مرا درد سر از بالین است
# 6 خار مهرش چو برآورد سر از پای کسی %~% رویش از خون جگر چون رخ گل رنگین است
# 7 دلستان تر نبود از شکن طره او %~% آن خم و تاب که در گیسوی حورالعین است
# 8 در ره عشق که از هر دو جهان است برون %~% دنیی ای دوست ز من رفت و سخن در دین است
# 9 گر کسی ماه ندیده‌ست که خندید آن است %~% ور کسی سرو ندیده‌ست که رفته است این است
# 10 سیف فرغانی تا از تو سخن می‌گوید %~% مرغ روح از سخنش طوطی شکرچین است
PageV1P015
### || [genre: Gh1]
# 1 دوست سلطان و دل ولایت اوست %~% خرم آن دل که در حمایت اوست
# 2 هر که را دل به عشق اوست گرو %~% از ازل تا ابد ولایت اوست
# 3 پس نماند ز سابقان در راه %~% هر که را پیش رو هدایت اوست
# 4 عرش بر آستانش سر بنهد %~% هر که را تکیه بر عنایت اوست
# 5 در دو عالم ز کس ندارد خوف %~% هر که در مامن رعایت اوست
# 6 چون ز غایات کون در گذرد %~% این قدم در رهش بدایت اوست
# 7 منتها اوست طالب او را %~% مقبل آن کس که او نهایت اوست
# 8 با خود از بهر او جهاد کند %~% اسدالله که شیر رایت اوست
# 9 گو مکن وقف هیچ جا گر چه %~% مصحف کون پر ز آیت اوست
# 10 خود عبارت نمی‌توان کردن %~% ز آنچه آن انتها و غایت اوست
# 11 سیف فرغانی ار سخن شنود %~% اندکی زین نمط کفایت اوست
PageV1P016
### || [genre: Gh1]
# 1 همچو من وصل تو را هیچ سزاواری هست %~% یا چو من هجر تو را هیچ گرفتاری هست
# 2 دیده دهر به دور تو ندیده است به خواب %~% که چو چشمت به جهان فتنه بیداری هست
# 3 ای تماشای رخت داروی بیماری عشق %~% خبرت نیست که در کوی تو بیماری هست
# 4 هر کجا دل شده‌ای بر سر کویت بینم %~% گویم المنةلله که مرا یاری هست
# 5 گر من از عشق تو دیوانه شوم باکی نیست %~% که چو من شیفته در کوی تو بسیاری هست
# 6 هر که روی چو گلت بیند داند به یقین %~% که ز سودای تو در پای دلم خاری هست
# 7 «گر بگویم که مرا با تو سرو کاری نیست» %~% قاضی شهر گواهی بدهد کاری هست
# 8 هر که را کار نه عشق است اگر سلطان است %~% تو ورا هیچ مپندار که در کاری هست
# 9 تا زر شعر من از سکه تو نام گرفت %~% هر درمسنگ مرا قیمت دیناری هست
# 10 گر بگویم که مرا یار تویی بشنو لیک %~% «مشنو ای دوست که بعد از تو مرا یاری هست»
# 11 سیف فرغانی نبود بر یارت قدری %~% گر دل و جان تو را نزد تو مقداری هست
PageV1P017
### || [genre: Gh1]
# 1 در سمن با آن طراوت حسن این رخسار نیست %~% در شکر با آن حلاوت ذوق این گفتار نیست
# 2 ژاله بر برگ سمن همچون عرق بر روی او %~% لاله در صحن چمن مانند آن رخسار نیست
# 3 دوش گفتم از لبش جانم به کام دل رسد %~% چون کنم او خفته و بخت رهی بیدار نیست
# 4 ای به شیرینی ز شکر در جهان معروف‌تر %~% شهد با چندان حلاوت چون تو شیرین‌کار نیست
# 5 چون تو روزی مرهم وصلی نهی بر جان من %~% گر به تیغ هجر مجروحم کنی آزار نیست
# 6 بر دل تنگم اگر کوهی نهی کاهی بود %~% کنچه جز هجر تو باشد بر دل من بار نیست
# 7 تا درآید اندرو غمهای تو هر سو در است %~% خانه دل را که جز نقش تو بر دیوار نیست
# 8 مستی و دیوانگی از چون منی نبود عجب %~% کز شراب عشق تو در من رگی هشیار نیست
# 9 گر همه جان است اندر وی نباشد زندگی %~% چون کسی را دل ز درد عشق تو بیمار نیست
# 10 در سخن هر لفظ کاندر وی نباشد نام تو %~% صورتش گر جان بود آن لفظ معنی‌دار نیست
# 11 هر که عاشق نیست از وصلت نیابد بهره‌ای %~% هر که او نبود بهشتی لایق دیدار نیست
# 12 سیف فرغانی چو روی دوست دیدی ناله کن %~% عندلیبی و تو را جز روی او گلزار نیست
# 13 چون مدد از غیر نبود صبر کن تا حل شود %~% «ای که گفتی هیچ مشکل چون فراق یار نیست»
PageV1P018
### || [genre: Gh1]
# 1 کیست کاندر دو جهان عاشق دیدار تو نیست %~% کو کسی کو به دل و دیده خریدار تو نیست
# 2 دور کن پرده ز رخسار و رقیب از پهلو %~% که مرا طاقت نادیدن دیدار تو نیست
# 3 در تو حیرانم و آنکس که ندانست تو را %~% وندر آن کس که بدانست و طلب کار تو نیست
# 4 در طلب کاری گلزار وصالت امروز %~% نیست راهی که درو پای من و خار تو نیست
# 5 شربت وصل تو را وقت صلای عام است %~% ز آنکه در شهر کسی نیست که بیمار تو نیست
# 6 من به شکرانه وصلت دل و جان پیش کشم %~% گر متاع دل و جان کاسد بازار تو نیست
# 7 در بهای نظری از تو بدادم جانی %~% بپذیر از من اگر چند سزاوار تو نیست
# 8 وصل تو خواستم از لطف تو روزی گفتی %~% چون مرا رای بود حاجت گفتار تو نیست
# 9 سیف فرغانی از تو به که نالد چون هیچ %~% «کس ندانم که درین شهر گرفتار تو نیست»
PageV1P019
### || [genre: Gh1]
# 1 چون تو را میل و مرا از تو شکیبایی نیست! %~% صبر خواهم که کنم لیک توانایی نیست
# 2 مر تو را نیست به من میل و شکیبایی هست %~% بنده را هست به تو میل و شکیبایی نیست
# 3 چه بود سود از آن عمر که بی‌دوست رود %~% چه بود فایده از چشم چو بینایی نیست
# 4 بر سر کوی تو در قید وفای خویشم %~% ورنه نارفتنم ای دوست ز بی‌پایی نیست
# 5 من سگ کویم و هر جای مرا ماوایی است %~% بودنم بر در این خانه ز بی جایی نیست
# 6 گفتی از اهل زمان نیست وفایی کس را %~% بنده را هست ولیکن چو تو فرمایی نیست
# 7 دل رهایی طلبد از تو به هر روی که هست %~% ور چه داند که چو روی تو به زیبایی نیست
# 8 در چو در بحر بود چون تو نباشد صافی %~% گل چو بر شاخ بود چون تو به رعنایی نیست
# 9 سیف فرغانی هر روز بیاید بر تو %~% دولت آنکه تو یک شب بر او آیی نیست
PageV1P020
### || [genre: Gh1]
# 1 آن نگاری کو رخ گلرنگ داشت %~% بی رخش آیینه دل زنگ داشت
# 2 و آن هلال ابرو که چون ماه تمام %~% غره‌ای در طره شبرنگ داشت
# 3 یک نظر کرد و مرا از من ببرد %~% جادوی چشمش چنین نیرنگ داشت
# 4 چون نگین بر دل نشان خویش کرد %~% یار نام‌آور که از ما ننگ داشت
# 5 دل برفت و خانه بر غم شد فراخ %~% کانده او جای بر دل تنگ داشت
# 6 بی غم او مرده کش باشد چو نعش %~% قطب گردونی که هفت اورنگ داشت
# 7 هم ز دست او قفا خوردم چو چنگ %~% گر چه بر زانوم همچون چنگ داشت
# 8 صد نوا شد پرده افغان من %~% ارغنون عشقش این آهنگ داشت
# 9 روز و شب چون دیگ جوشان ناله کرد %~% آب خامش چون گذر بر سنگ داشت
# 10 سیف فرغانی به صلحش پیش رفت %~% گر چه او در قبضه تیغ جنگ داشت
# 11 آفتابی اینچنین بر کس نتافت %~% تا اسد خورشید و مه خرچنگ داشت
PageV1P021
### || [genre: Gh1]
# 1 جانم از عشقت پریشانی گرفت %~% کارم از هجر تو ویرانی گرفت
# 2 وصل تو دشوار یابد چون منی %~% مملکت نتوان به آسانی گرفت
# 3 گرسعادت یار باشد بنده را %~% سهل باشد ملک و سلطانی گرفت
# 4 دست در زلفت به نادانی زدم %~% مار را کودک به نادانی گرفت
# 5 دوست بی‌همت نگردد ملک کس %~% ملک بی‌شمشیر نتوانی گرفت
# 6 حسن رویت ای صنم آفاق را %~% راست چون دین مسلمانی گرفت
# 7 بر سر بالین عشاقت به شب %~% خواب چون بلبل سحر خوانی گرفت
# 8 گفتمت کامم بده گفتی به طنز %~% من بدادم گر تو بتوانی گرفت
# 9 در بهای وصل اگر جان میخوهی %~% راضیم چون نرخش ارزانی گرفت
# 10 اینچنین ملکی که سلطان را نبود %~% چون تواند سیف فرغانی گرفت 
PageV1P022
### || [genre: Gh1]
# 1 طوطی خجل فروماند از بلبل زبانت %~% مجلس پر از شکر شد از پسته دهانت
# 2 جعد بنفشه مویان تابی ز چین زلفت %~% حسن همه نکویان رنگی ز گلستانت
# 3 ما را دلی است دایم درهم چو موی زنگی %~% از خال هندو آسا وز چشم ترک‌سانت
# 4 همچون نشانه تا کی بر دل نهد جراحت %~% ما را به تیر غمزه ابروی چون کمانت
# 5 سرگشته‌ای که گردن پیچید در کمندت %~% دست اجل گشاید پایش ز ریسمانت
# 6 ز آن بر درت همیشه از دیده آب ریزم %~% تا خون دل بشویم از خاک آستانت
# 7 جانم تویی و بی‌تو بنده تنی است بی‌جان %~% وین نیز اگر بخواهی کردم فدای جانت
# 8 با آنکه نیست از خط بر عارضت نشانی %~% منشور ملک حسن است این خط بی‌نشانت
# 9 گر با چنین میانی از مو کمر کنندت %~% بار کمر ندانم تا چون کشد میانت
# 10 در وصف خوبی تو صاحب لسان معنی %~% بسیار گفت لیکن ناورد در بیانت
# 11 پا در رکاب کردی اسب مراد را سیف %~% روزی اگر فتادی در دست من عنانت
# 12 ای رفته از بر ما ما گفته همچو سعدی %~% «خوش می‌روی به تنها تنها فدای جانت»
PageV1P023
### || [genre: Gh1]
# 1 ای مه و خور به روی تو محتاج %~% بر سر چرخ خاک پای تو تاج
# 2 چه کنم وصف تو که مستغنی ست %~% مه ز گلگونه گل ز اسپیداج
# 3 هر که جویای تو بود همه روز %~% همه شبهای او بود معراج
# 4 پادشاهان که زر همی‌بخشند %~% به گدایان کوی تو محتاج
# 5 ندهد عاشق تو دل به کسی %~% به کسی چون دهد خلیفه خراج
# 6 عیب نبود تصلف از عاشق %~% کفر نبود اناالحق از حلاج
# 7 عشق را باک نیست از خون ریز %~% ترک را رحم نیست در تاراج
# 8 چاره با عشق نیست جز تسلیم %~% خوف جان است با ملوک لجاج
# 9 دل نیاید بتنگ از غم عشق %~% کعبه ویران نگردد از حجاج
# 10 دل به تو داد سیف فرغانی %~% از نمد پاره دوخت بر دیباج
# 11 سخن اهل ذوق می‌گوید %~% بانگ بلبل همی کند دراج
PageV1P024
### || [genre: Gh1]
# 1 زهی با لعل میگونت شکر هیچ %~% خهی با روی پر نورت قمر هیچ
# 2 عزیزش کن به دندان گر بیفتد %~% ملاقاتی لبت را با شکر هیچ
# 3 عرق بر عارض تو آب بر آب %~% حدیثم در دهانت هیچ در هیچ
# 4 ز وصف آن دهان من در شگفتم %~% که مردم چون سخن گویند بر هیچ
# 5 من از عشق تو افتاده بدین حال %~% نمی‌پرسی ز حال من خبر هیچ
# 6 چنان بیگانه گشته‌ستی که گویی %~% ندیده‌ستی مرا بر ره‌گذر هیچ
# 7 نشستم سالها بر خوان عشقت %~% بجز حسرت ندیدم ما حضر هیچ
# 8 دلی از سیف فرغانی ببردی %~% چه آوردی تو ما را از سفر هیچ!
PageV1P025
### || [genre: Gh1]
# 1 حق که این روی دلستان به تو داد %~% پادشاهی نیکوان به تو داد
# 2 در جهان هر چه می‌خوهی می‌کن %~% که جهان آفرین جهان به تو داد
# 3 در جهان نیکوان بسی بودند %~% بنده خود را از آن میان به تو داد
# 4 دل گم گشته باز می‌جستم %~% چشم و ابروی تو نشان به تو داد
# 5 مرغ مرده است دل که صید تو نیست %~% به تو زنده است هر که جان به تو داد
# 6 حسن روی تو بیش از این چه کند %~% که دل و جان عاشقان به تو داد
# 7 آفتاب ار چه صورتش پیداست %~% معنی خویش در نهان به تو داد
# 8 ز آسمان تا زمین گرفت به خود %~% وز زمین تا به آسمان به تو داد
# 9 هر که یک روز در رکاب تو رفت %~% گر بدوزخ بری عنان به تو داد
# 10 بخ بخ ای دل که دوست در پیری %~% اینچنین دولت جوان به تو داد
# 11 روی نی شمس غیب با تو نمود %~% بوسه نی عمر جاودان به تو داد
# 12 آن حیاتی که روح زنده بدوست %~% از دو لعل شکر فشان به تو داد
# 13 بر در دوست سیف فرغانی %~% سگ درون رفت و آستان به تو داد
# 14 بر سر خوان لطف او اصحاب %~% مغز خوردند و استخوان به تو داد
# 15 آنکه عشقش به روح جان بخشد %~% دل به غیر تو و زبان به تو داد
PageV1P026
### || [genre: Gh1]
# 1 دی یکی گفت که از عشق خبرها دارد %~% سر خود گیر که این کار خطرها دارد
# 2 دگری گفت قدم در نه و اندیشه مکن %~% اندرین بحر که این بحر گهرها دارد
# 3 ای گرو برده ز خوبان به جز از شیرینی %~% قصب السبق کمال تو شکرها دارد
# 4 آنچه از حسن تو دیدم ز کبوتر طوقی‌ست %~% وه که طاوس جمال تو چه پرها دارد
# 5 آمدم بر در تو تا مگر از صحبت تو %~% چون تو سلطان شوم و صحبت اثرها دارد
# 6 همه دانند ز درویش و توانگر در شهر %~% کاین گدا از پی دریوزه چه درها دارد
# 7 گر چه در صف غلامان تو دارم کاری %~% شاخ دولت به جز این میوه ثمرها دارد
# 8 کیسه پر کرده‌ام از نقد امید و املم %~% بر میان از پی این کیسه کمرها دارد
# 9 هفت عضوم ز غم عشق تو خون می‌گریند %~% اشک خونین به جز از چشم ممرها دارد
# 10 از غم اندیشه ندارم که درین کار دلم %~% از پی خون شدن ای دوست جگرها دارد
# 11 گر به تیغم بزنی کشته نگردم که چو شمع %~% گردنم از پی شمشیر تو سرها دارد
# 12 انده عشق تو امروز در آویخت چو فقر %~% به گدایان که توانگر غم زرها دارد
# 13 سیف فرغانی اگر مرد بود بنشیند %~% پس هر پرده که در پیش سقرها دارد
PageV1P027
### || [genre: Gh1]
# 1 نگارا دل همی خواهد که عشقت را نهان دارد %~% ولیکن اشک را نطق است و رنگ رو زبان دارد
# 2 اگر چه آتش مجمر ندارد شعله پیدا %~% ولیکن عود نتواند که دود خود نهان دارد
# 3 کسی کز درد عشق تو ندارد زندگی دل %~% اگر جان در تنش ریزند چون زهرش زیان دارد
# 4 کسی کز سوز عشق تو ندارد جان و دل زنده %~% بسان خاک گورستان درون پرمردگان دارد
# 5 طریق عشق جان بازی‌ست تا خود زین جوانمردان %~% کرا دولت کند یاری کرا همت بر آن دارد
# 6 چو فرهاد از غم شیرین ز بهر دوست می‌میرم %~% که این لیلی بهر جانب چو مجنون کشتگان دارد
# 7 مرا با دوست این حال است و با هر کس نمی‌گویم %~% اگر یک جان دو تن پرورد و گر یک تن دو جان دارد
# 8 به جان قصدت کند دشمن چو داری دوستی در دل %~% صدف مجروح از آن گردد که لؤلؤ در میان دارد
# 9 همیشه فتنه خوبان بود در شهر و کوی ما %~% گل آنجا می‌شود پیدا که بلبل آشیان دارد
# 10 اگر چون حلقه نتوانی که رویی بردرش مالی %~% سری بر پای آن سگ نه که رو بر آستان دارد
# 11 پناه و حرز عشاقند در دنیا خلایق را %~% به جز بیدار نتواند که پاس خفتگان دارد
# 12 بلندی جوی و در پستی ممان چون سیف فرغانی %~% که بام قصر این کار از معالی نردبان دارد
PageV1P028
### || [genre: Gh1]
# 1 نور رخ تو قمر ندارد %~% ذوق لب تو شکر ندارد
# 2 در دور تو مادر زمانه %~% مانند تو یک پسر ندارد
# 3 بی‌بهره ز دولت غم تو %~% از محنت ما خبر ندارد
# 4 آن کس که چو من به روی خوبت %~% دل می‌ندهد مگر ندارد
# 5 دلداده صورت تو ای دوست %~% جان را ز تو دوستر ندارد!
# 6 جانا دل تو چو روزگار است %~% کن را که فگند بر ندارد
# 7 در سنگ اثر کند فغانم %~% وندر دل تو اثر ندارد
# 8 مگذار به دیگران کسی را %~% کو جز تو کسی دگر ندارد
# 9 از خون جگر کسی به جز سیف %~% در عشق تو دیده تر ندارد
PageV1P029
### || [genre: Gh1]
# 1 دل بی رخ خوب تو سر خویش ندارد %~% جان طاقت هجر تو ازین بیش ندارد
# 2 از عاقبت عشق تو اندیشه نکردم %~% دیوانه دل عاقبت اندیش ندارد
# 3 مه پیش تو از حسن زند لاف ولیکن %~% او نوش لب و غمزه چون نیش ندارد
# 4 از مرهم وصل تو نصیبی نبود هیچ %~% آن را که ز عشق تو دل ریش ندارد
# 5 خود عاشق صاحب نظر از عمر چه بیند %~% چون آینه روی تو در پیش ندارد
# 6 از دایره عشق دلا پای برون نه %~% کن محتشم اکنون سر درویش ندارد
# 7 چون سیف هر آن کس که تو را دید به یکبار %~% بیگانه شد از خلق و سر خویش ندارد
PageV1P030
### || [genre: Gh1]
# 1 کسی کو همچو تو جانان ندارد %~% اگر چه زنده باشد جان ندارد
# 2 گل وصلت نبوید گر چو غنچه %~% دلی پر خون لبی خندان ندارد
# 3 شده چون تو توانگر را خریدار %~% فقیری کز گدایی نان ندارد
# 4 نخواهم بی تو ملک هر دو عالم %~% که بی تو هر دو عالم آن ندارد
# 5 غم ما خور دمی کآنجا که ماییم %~% ولایت غیر تو سلطان ندارد
# 6 تویی غمخوار درویشان و هرگز %~% دل شادت غم ایشان ندارد
# 7 گداپرور نباشد آن توانگر %~% که همت همچو درویشان ندارد
# 8 به من ده ز آن لب جان بخش بوسی %~% که درد دل جز این درمان ندارد
# 9 دلم چون جای عشق تست او را %~% بگو تا جای خود ویران ندارد
# 10 غم عشق تو را عنبر مثال است %~% که عنبر بوی خود پنهان ندارد
# 11 گل حسنی که تا امروز بشکفت %~% به غیر از روی تو بستان ندارد
# 12 امید سیف فرغانی به وصل است %~% که مسکین طاقت هجران ندارد
# 13 بفرمان تو صد درد است او را %~% وگر ناله کند فرمان ندارد
PageV1P031
### || [genre: Gh1]
# 1 چشم تو کو جز دل سیاه ندارد %~% دل برد از مردم و نگاه ندارد
# 2 بی رخت ای آفتاب پرتو رویت %~% روز من است آن شبی که ماه ندارد
# 3 با همه ینبوع نور چشمه خورشید %~% با رخ تو شکل اشتباه ندارد
# 4 با همه خیل ستاره ماه شب افروز %~% لایق میدان تو سپاه ندارد
# 5 بی رخ تو کاسب راند بر سر خورشید %~% رقعه شطرنج حسن شاه ندارد
# 6 عاشق تو نزد خلق جای نجوید %~% مرده بی‌سر غم کلاه ندارد
# 7 گر برود از بر تو راه نداند %~% ور برود بر در تو راه ندارد
# 8 بر در مردم رود چو سگ بزنندش %~% هر که جزین آستان پناه ندارد
# 9 درکه گریزد ز تو که در همه عالم %~% از تو به جز تو گریزگاه ندارد
# 10 درد تو قوت گرفت و بنده ضعیف است %~% طاقت ناله مجال آه ندارد
# 11 وصل تو از خود نصیب ما نفرستاد %~% خرمن مه بهر گاو کاه ندارد
# 12 از بد و نیکی که سیف گفت در اشعار %~% جز کرمت هیچ عذرخواه ندارد
# 13 دل به غم تو سپرد از آنکه نگیرد %~% ملک عمارت چو پادشاه ندارد
PageV1P032
### || [genre: Gh1]
# 1 مه نکویی ز روی او دارد %~% شب سیاهی ز موی او دارد
# 2 خود بدین چشم چون توان دیدن %~% آنچه از حسن روی او دارد
# 3 از سر کوی او به کعبه مرو %~% کعبه خانه به کوی او دارد
# 4 گل به بستان جمال ازو گیرد %~% مشک در نافه بوی او دارد
# 5 نه تو تنهاش آرزومندی %~% هر چه هست آرزوی او دارد
# 6 ذره گر در هوا کند حرکت %~% هوس جست و جوی او دارد
# 7 ناله بلبل از پی گل نیست %~% روز و شب گفت و گوی او دارد
# 8 من به جان مایلم بدان عاشق %~% که دلش میل سوی او دارد
# 9 سیف از گریه خاک را تر کرد %~% آبها سر به جوی او دارد
PageV1P033
### || [genre: Gh1]
# 1 در حلقه زلف تو هر دل خطری دارد %~% زیرا که سر زلفت پر فتنه سری دارد
# 2 بر آتش دل آبی از دیده همی ریزم %~% تا باد هوای تو بر من گذری دارد
# 3 من در حرم عشقت همخانه هجرانم %~% در کوی وصال آخر این خانه دری دارد
# 4 تو زاده ایامی مردم نبود زین سان %~% این مادر دهر الحق شیرین پسری دارد
# 5 از تو به نظر زین پس قانع نشوم می‌دان %~% زیرا که چو من هر کس با تو نظری دارد
# 6 تلخی غمت خوردم باشد سخنم شیرین %~% ای دوست ندانستم کاین نی شکری دارد
# 7 جایی که غمت نبود شادی نبود آنجا %~% انصاف غم عشقت نیکو هنری دارد
# 8 در مذهب درویشان کذب است حدیث آن %~% کز عشق سخن گوید وز خود خبری دارد
# 9 کردم به سخن خود را مانند به عشاقت %~% چون مرغ کجا باشد مور ارچه پری دارد
# 10 من بنده بسی بودم در صحبت آن مردان %~% عیبم نتوان کردن صحبت اثری دارد
# 11 نومید مباش ای سیف از بوی گل وصلش %~% در باغ امید آخر هر شاخ بری دارد
PageV1P034
### || [genre: Gh1]
# 1 نگار من چو اندر من نظر کرد %~% همه احوال من بر من دگر کرد
# 2 به پرسش درد جانم را دوا داد %~% به خنده زهر عیشم را شکر کرد
# 3 ز راه دیده ناگه در درونم %~% درآمد نور و ظلمت را به در کرد
# 4 به شب چون خانه گشتم روشن از شمع %~% که چون خورشیدم از روزن نظر کرد
# 5 زهر وصفی که بود او را و اسمی %~% به قدر حال من در من اثر کرد
# 6 به گوشم گوش شد با چشم شد چشم %~% ز هر جایی به نسبت سر به در کرد
# 7 به غمزه کشت و آنگاهم دگر بار %~% به لب چون مرغ عیسی جانور کرد
# 8 چو سایه هستیم را نور خود داد %~% چو آن خورشید رخ بر من گذر کرد
# 9 دلم روشن نگردد بی رخ او %~% که بی آتش نشاید شمع برکرد
# 10 برین سر راست ناید تاج وصلش %~% ز بهر تاج باید ترک سر کرد
# 11 بجان در زلفش آویزم چه باشد %~% رسن بازی تواند این قدر کرد
# 12 مرا از حال عشق و صبر پرسید %~% چه گویم این مقیم است آن سفر کرد
# 13 خمش کن سیف فرغانی کزین حال %~% نمی‌شاید همه کس را خبر کرد
PageV1P035
### || [genre: Gh1]
# 1 هر که در عشق نمیرد به بقایی نرسد %~% مرد باقی نشود تا به فنایی نرسد
# 2 تو به خود رفتی از آن کار به جایی نرسید %~% هر که از خود نرود هیچ به جایی نرسد
# 3 در ره او نبود سنگ و اگر باشد نیز %~% جز گهر از سر هر سنگ به پایی نرسد
# 4 عاشق از دلبر بی‌لطف نیابد کامی %~% بلبل از گلشن بی گل به نوایی نرسد
# 5 سعی کردی و جزا جستی و گفتی هرگز %~% بی عمل مرد به مزدی و جزایی نرسد
# 6 سعی بی عشق تو را فایده ندهد که کسی %~% به مقامات عنایت به عنایی نرسد
# 7 هر که را هست مقام از حرم عشق برون %~% گر چه در کعبه نشیند به صفایی نرسد
# 8 تندرستی که ندانست نجات اندر عشق %~% اینت بیمار که هرگز به شفایی نرسد
# 9 دلبرا چند خوهم دولت وصلت به دعا %~% خود مرا دست طلب جز به دعایی نرسد
# 10 خوان نهاده‌ست و گشاده در و بی خون جگر %~% لقمه‌ای از تو توانگر به گدایی نرسد
# 11 ابر بارنده و تشنه نشود زو سیراب %~% شاه بخشنده و مسکین به عطایی نرسد
# 12 سیف فرغانی دردی ز تو دارد در دل %~% می‌پسندی که بمیرد به دوایی نرسد!
PageV1P036
### || [genre: Gh1]
# 1 این حسن و آن لطافت در حور عین نباشد %~% وین لطف و آن حلاوت در ترک چین نباشد
# 2 ماهی اگر چه مه را بر روی گل نروید %~% جانی اگر چه جان را صورت چنین نباشد
# 3 از جان و دل فزونی وز آب و گل برونی %~% کاین آب و لطف هرگز در ما و طین نباشد
# 4 ای خدمت تو کردن بهتر زدین و دنیا! %~% آنرا که تو نباشی دنیا و دین نباشد
# 5 مشتاق وصلت ای جان دل در جهان نبندد %~% انگشتری جم را ز آهن نگین نباشد
# 6 چون دامن تو گیرد در پای تو چه ریزد %~% بیچاره‌ای که جانش در آستین نباشد
# 7 هان تا گدا نخوانی درویش را اگرچه %~% اندر طریق عشقش دنیا معین نباشد
# 8 اندر روش نشاید شه را پیاده گفتن %~% گر بر بساط شطرنج اسبی بزین نباشد
# 9 مرده شناس دل را کز عشق نیست جانی %~% عقرب شمر مگس را کش انگبین نباشد
# 10 آن کو به عشق میرد اندر لحد نخسبد %~% گور شهید دریا اندر زمین نباشد
# 11 الا به عشق جانان مسپار سیف دل را %~% کز بهر این امانت جبریل امین نباشد
PageV1P037
### || [genre: Gh1]
# 1 قومی که جان به حضرت جانان همی برند %~% شور آب سوی چشمه حیوان همی برند
# 2 بی سیم و زر گدا و به همت توانگرند %~% این مفلسان که تحفه بدو جان همی برند
# 3 جان بر طبق نهاده به دست نیاز دل %~% پای ملخ به نزد سلیمان همی برند
# 4 آن دوست را بجان کسی احتیاج نیست %~% خرما ببصره زیره بکرمان همی برند
# 5 تمثال کارخانه مانی نقش بند %~% سوی نگارخانه رضوان همی برند
# 6 اندر قمارخانه این قوم پاک باز %~% دلق گدا و افسر سلطان همی برند
# 7 این راه را که ترک سر است اولین قدم %~% از سر گرفته‌اند و به پایان همی برند
# 8 میدان وصل او ز پی عاشقان اوست %~% وین گوی دولتی‌ست که ایشان همی‌برند
# 9 بیچارگان چو هیچ ندارند نزد دوست %~% آنچه ز دوست یافته‌اند آن همی برند
# 10 گر گوهر است جان تو ای سیف زینهار %~% آنجا مبر که گوهر از آن کان همی برند
PageV1P038
### || [genre: Gh1]
# 1 آه درد مرا دوا که کند %~% چاره کارم ای خدا که کند
# 2 چون مرا دردمند هجرش کرد %~% غیر وصلش مرا دوا که کند
# 3 از خدا وصل اوست حاجت من %~% حاجت من جز او روا که کند
# 4 من به دست آورم وصالش لیک %~% ملک عالم به من رها که کند
# 5 دادن دل بدو صواب نبود %~% در جهان جز من به این خطا که کند
# 6 لایق است او به هر وفا که کنم %~% راضیم من به هر جفا که کند
# 7 دی مرا دید داد دشنامی %~% این چنین لطف دوست با که کند
# 8 ای توانگر به حسن غیر از تو %~% جود با همچو من گدا که کند
# 9 وصل تو دولتی‌ست تا که برد %~% ذکر تو طاعتی‌ست تا که کند
# 10 جان به مرگ ار زتن جدا گردد %~% مهرت از جان به من جدا که کند
# 11 سیف فرغانی از سر این کوی %~% چون تو رفتی حدیث ما که کند
PageV1P039
### || [genre: Gh1]
# 1 ای که در باغ نکویی به تو نبود مانند %~% گل به رخسار نکو سرو به بالای بلند
# 2 هیچ کس نیست ز خوبان جهان همچون تو %~% هرگز استاره به خورشید نباشد مانند
# 3 با وجود تو که هستی ز شکر شیرین‌تر %~% نیست حاجت که کس از مصر به روم آرد قند
# 4 کبر شاهانه تو شاخ امیدم بشکست %~% ناز مستانه تو بیخ قرارم برکند
# 5 ساقی عشق تو ما را به زبان شیرین %~% شربتی داد خوش و شور تو درما افگند
# 6 عاشق روی تو از خلق بود بیگانه %~% مرد را عشق تو از خویش ببرد پیوند
# 7 در جهان گر نبود هیچ کسی غم نخورد %~% ز آنکه درویش تو نبود به کسی حاجتمند
# 8 گر برو عرضه کنی هشت بهشت اندر وی %~% نکند بی تو قرار و نکند جز تو پسند
# 9 هر که را عشق تو بیمار کند جانش را %~% ندهد شهد شفا و نکند زهر گزند
# 10 دل او از غم تو تنگ نگردد زیرا %~% نیست ممکن که از آتش کند اندیشه سپند
# 11 دست تدبیر کسی پای گشاده نکند %~% چون دلی را سر گیسوی تو آرد در بند
# 12 هر چه غیر تو همه دشمن جانند مرا %~% چون منی چون شود از دوست به دشمن خرسند
# 13 سیف فرغانی بی روی تو در فصل بهار %~% خوش همی گرید چون ابر تو چون گل می‌خند
PageV1P040
### || [genre: Gh1]
# 1 دردمندان غم عشق دوا می‌خواهند %~% به امید آمده‌اند از تو تو را می‌خواهند
# 2 روز وصل تو که عید است و منش قربانم %~% هر سحر چون شب قدرش به دعا می‌خواهند
# 3 اندراین مملکت ای دوست تو آن سلطانی %~% که ملوک از در تو نان چو گدا می‌خواهند
# 4 بلکه تا بر سر کوی تو گدایی کردیم %~% پادشاهان همه نان از در ما می‌خواهند
# 5 ز آن جماعت که ز تو طالب حورند و قصور %~% در شگفتم که ز تو جز تو چرا می‌خواهند
# 6 زحمتی دیده همه بر طمع راحت نفس %~% طاعتی کرده و فردوس جزا می‌خواهند
# 7 عمل صالح خود را شب و روز از حضرت %~% چون متاعی که فروشند بها می‌خواهند
# 8 عاشقان خاک سر کوی تو این همت بین %~% که ولایت ز کجا تا به کجا می‌خواهند
# 9 عاشقان مرغ و هوا عشق و جهان هست قفس %~% با قفس انس ندارند هوا می‌خواهند
# 10 تو به دست کرم خویش جدا کن از من %~% طبع و نفسی که مرا از تو جدا می‌خواهند
# 11 عالمی شادی دنیا و گروهی غم عشق %~% عاقلان نعمت و عشاق بلا می‌خواهند
# 12 سیف فرغانی هر کس که تو بینی چیزی %~% از خدا خواهد و این قوم خدا می‌خواهند
# 13 در عزیزان ره عشق به خواری منگر %~% بنگر این قوم کیانند و کرا می‌خواهند
PageV1P041
### || [genre: Gh1]
# 1 دوشم اسباب عیش نیکو بود %~% خلوتم با نگار دلجو بود
# 2 اندر آن خلوت بهشت آیین %~% غیر من هر چه بود نیکو بود
# 3 با دلارام من مرا تا روز %~% سینه بر سینه روی بر رو بود
# 4 سخنش چاشنی شکر داشت %~% دهنش پسته سخن‌گو بود
# 5 نکنی باور ار تو را گویم %~% که چه سیمین بر و سمن بو بود
# 6 بود در دست شاه چون چوگان %~% آن که در پای اسب چون گو بود
# 7 آسیای مراد را همه شب %~% سنگ بر چرخ و آب در جو بود
# 8 من به نور جمال او خود را %~% چون نکو بنگریستم او بود
# 9 زنگی شب چراغ ماه به دست %~% پاسبان وار بر سر کو بود
# 10 دوری از دوست سیف فرغانی! %~% گر ز تو تا تو یک سر مو بود
PageV1P042
### || [genre: Gh1]
# 1 مشکل است این که کسی را به کسی دل برود %~% مهرش آسان به درون آید و مشکل برود
# 2 دل من مهر تو را گرچه به خود زود گرفت %~% دیر باید که مرا نقش تو از دل برود
# 3 بحر عشقت گر ازین شیوه زند موج فراق %~% کشتی من نه همانا که به ساحل برود
# 4 بی وصال تو من مرده چراغم مانده %~% همچو پروانه که شمعش ز مقابل برود
# 5 در عروسی جمال تو نمی‌دانم کس %~% که ز پیرایه سودای تو عاطل برود
# 6 با تو خوبی نتوان گفت و ندارم باور %~% که به تبریز کسی آید و عاقل برود
# 7 آمن از فتنه حسن تو درین دوران نیست %~% مگر آن کس که به شهر آید و غافل برود
# 8 لایق بدرقه راه تو از هر چه مراست %~% آب چشمی است که آن با تو به منزل برود
# 9 خاک کویت همه گل گشت ز آب چشمم %~% چون گران بار جفاهای تو در گل برود!
# 10 عهد کرده است که در محمل تن ننشیند %~% جانم آن روز که از کوی تو محمل برود
# 11 سیف فرغانی یار است تو را حاصل عمر %~% چه بود فایده از عمر چو حاصل برود
PageV1P043
### || [genre: Gh1]
# 1 رفتی و نام تو ز زبانم نمی‌رود %~% و اندیشه تو از دل و جانم نمی‌رود
# 2 گرچه حدیث وصل تو کاری نه حد ماست %~% الا بدین حدیث زبانم نمی‌رود
# 3 تو شاهدی نه غایب ازیرا خیال تو %~% از پیش خاطر نگرانم نمی‌رود
# 4 گریم ز درد عشق و نگویم که حال چیست %~% کاین عذر بیش با همگانم نمی‌رود
# 5 خونی روانه کرده‌ام از دیده وین عجب %~% کز حوض قالب آب روانم نمی‌رود
# 6 چندان چو سگ به کوی تو در خفته‌ام که هیچ %~% از خاک درگه تو نشانم نمی‌رود
# 7 ذکر لب تو کرده‌ام ای دوست سالها %~% هرگز حلاوتش ز دهانم نمی‌رود
# 8 از مشرب وصال خود این جان تشنه را %~% آبی بده که دست به نانم نمی‌رود
# 9 دانم یقین که ماه رخی قاتل من است %~% جز بر تو ای نگار گمانم نمی‌رود
# 10 آبم روان ز دیده و خوابم شده ز چشم %~% اینم همی نیاید و آنم نمی‌رود
# 11 از سیف رفت صبر و دل و هردم اندهی %~% ناخوانده آید و چو برانم نمی‌رود
PageV1P044
### || [genre: Gh1]
# 1 دلم بوسه ز آن لعل نوشین خوهد %~% و گر در بها دنیی و دین خوهد
# 2 لب تست شیرین زبان تو چرب %~% چو صوفی دلم چرب و شیرین خوهد
# 3 جهان گر سراسر همه عنبر است %~% دلم بوی آن زلف مشکین خوهد
# 4 نگارا غم عشقت از عاشقان %~% چو کودک گهی آن و گه این خوهد
# 5 مرا گفت جانان خوهی جان بده %~% درین کار او مزد پیشین خوهد
# 6 چو خسرو اگر می‌خوهی ملک وصل %~% چو فرهاد آن کن که شیرین خوهد
# 7 چو خندم ز من گریه خواهد ولیک %~% چو گریم ز من اشک خونین خوهد
# 8 نه عاشق کند ملک دنیا طلب %~% نه بهرام شمشیر چوبین خوهد
# 9 کند عاشق اندر دو عالم مقام %~% اگر در لحد مرده بالین خوهد
# 10 به ما کی درآویزد ای دوست عشق %~% که شاه است و هم خانه فرزین خوهد
# 11 چو من بوم را کی کند عشق صید %~% که شهباز کبک نگارین خوهد
# 12 درین دامگه ما چو پر کلاغ %~% سیاهیم و او بال رنگین خوهد
# 13 بر آریم گرد از بساط زمین %~% اگر اسب شطرنج شه زین خوهد
# 14 به دست آورم‌گر ز چون من گدا %~% سگ کوی او نان زرین خوهد
# 15 تو از سیف فرغانیی بی‌نیاز %~% توانگر کجا یار مسکین خوهد
PageV1P045
### || [genre: Gh1]
# 1 در شهر اگر زمانی آن خوش پسر برآید %~% از هر دلی و جانی سوزی دگر برآید
# 2 در آرزوی رویش چندین عجب نباشد %~% گر آفتاب ازین پس پیش از سحر برآید
# 3 چون سایه نور ندهد بر اوج بام گردون %~% بی نردبان مهرش خورشید اگر برآید
# 4 گر بر زمین بیفتد آب دهان یارم %~% از بیخ هر نباتی شاخ شکر برآید
# 5 از بهر چون تو دلبر در پای چون تو گوهر %~% از ابر در ببارد وز خاک زر برآید
# 6 گفتم که آب چشمم بر روی خشک گردد %~% چون بر گل عذارش ریحان تر برآید
# 7 من آن گمان نبردم کز خط دود رنگش %~% چون شمع هر زمانم آتش به سر برآید
# 8 جسم برهنه رو را شرط است اگر نپوشد %~% آنرا که دوست چون گل بی‌جامه در برآید
# 9 دامن به دست چون من بی‌طالعی کی افتد %~% آنرا که از گریبان شمس و قمر برآید
# 10 باری به چشم احسان در سیف بنگر ای جان %~% تا کار هر دو کونش ز آن یک نظر برآید
PageV1P046
### || [genre: Gh1]
# 1 بیا که بی‌تو مرا کار بر نمی‌آید %~% مهم عشق تو بی‌یار بر نمی‌آید
# 2 مرا به کوی تو کاری فتاد یاری ده %~% که جز به یاری تو کار بر نمی‌آید
# 3 مقام وصل بلند است و من برو نرسم %~% سگش چو گربه به دیوار بر نمی‌آید
# 4 از آن درخت که در نوبهار گل رستی %~% به بخت بنده به جز خار بر نمی‌آید
# 5 چو شغل عشق تو کاری چو موی باریک است %~% از آن چو موی به یکبار بر نمی‌آید
# 6 به آب چشم برین خاک در نهال امید %~% بسی نشاندم و بسیار برنمی‌آید
# 7 سزد که مزرعه را تخم نو کنم امسال %~% که آنچه کاشته‌ام پار بر نمی‌آید
# 8 ز ذکر شوق خمش باش سیف فرغانی %~% که آن حدیث به گفتار بر نمی‌آید
# 9 میان عاشق و معشوق بعد ازین کاری‌ست %~% که آن به گفتن اشعار بر نمی‌آید
PageV1P047
### || [genre: Gh1]
# 1 حدیث عشق در گفتن نیاید %~% چنین در هیچ در سفتن نیاید
# 2 ز زید و عمرو مشنو کاین حکایت %~% چو واو عمرو در گفتن نیاید
# 3 جمال عشق خواهی جان فدا کن %~% که هرگز کار جان از تن نیاید
# 4 شعاع روی او را پرده برگیر %~% که آن خورشید در روزن نیاید
# 5 از آن مردان شیرافگن طلب عشق %~% کزین مردان همچون زن نیاید
# 6 ز زر انگشتری سازند و خلخال %~% ولی آیینه جز ز آهن نیاید
# 7 غم عشق از ازل آرند مردان %~% وگر چه آن به آوردن نیاید
# 8 سری بی‌دولت است آنرا که با عشق %~% از آنجا دست در گردن نیاید
# 9 غمش با هر دلی پیوند نکند %~% شتر در چشمه سوزن نیاید
# 10 چو زنده سیف فرغانی به عشق است %~% چراغ جانش را مردن نیاید
# 11 بدان خورشید نتوانم رسیدن %~% اگر چون سایه‌ای با من نیاید
PageV1P048
### || [genre: Gh1]
# 1 ای تو را تعبیه در تنگ شکر مروارید %~% تا به کی خنده زند لعل تو بر مروارید
# 2 چون بگویی بفشانی گهر از حقه لعل %~% چون بخندی بنمایی ز شکر مروارید
# 3 بحر حسنی تو و هرگز صدف لطف نداشت %~% به ز دندان تو ای کان گهر مروارید
# 4 در دندان بنمای از لب همچون آتش %~% تا ز شرم آب شود بار دگر مروارید
# 5 ای بسا شب که من خشک لب از حسرت تو %~% بر زمین ریختم از دیده تر مروارید
# 6 ریسمان مژه‌ام را به در اشک ای دوست %~% چند چون رشته کشد عشق تو در مروارید
# 7 گوهر مهر خود از هر دل جان دوست مجوی %~% ز آنکه غواص نجوید ز شمر مروارید
# 8 لایق عشق دلی پاک بود همچو صدف %~% کفو زر نیست درین عقد مگر مروارید
# 9 در سخن جمع کنم در معانی پس ازین %~% درکشم از پی گوش تو به زر مروارید
# 10 سخن بنده چو آبی‌ست که کرده‌است آن را %~% دل صدف وار به صد خون جگر مروارید
# 11 شعر خود نزد تو آوردم و عقلم می‌گفت %~% کز پی سود به بحرین مبر مروارید
# 12 سیف فرغانی گرچه همه عیب است بگوی %~% کز تو نبود عجب ای کان هنر مروارید
PageV1P049
### || [genre: Gh1]
# 1 ای نامه نو رسیده از یار %~% بی‌گوش سخن شنیده از یار
# 2 در طی تو گر هزار قهر است %~% لطفی‌ست به من رسیده از یار
# 3 ای بوی وفا شنیده از تو %~% این جان جفا کشیده از یار
# 4 وی دیده هر آنچه گفته از دوست %~% وی گفته هر آنچه دیده از یار
# 5 هرگز باشد که چون سوادت %~% پر نور کنیم دیده از یار
# 6 اندر شب هجر مطلع تو %~% صبحی‌ست ولی دمیده از یار
# 7 ای حظ نظر گرفته از دوست %~% وی ذوق سخن چشیده از یار
# 8 گر باز روی ز من بگویش %~% کای بی‌سببی رمیده از یار
# 9 انصاف بده که چون بود سیف %~% پیوسته چنین بریده از یار
PageV1P050
### || [genre: Gh1]
# 1 ایا نموده دهانت ز لعل خندان در %~% سخن بگو و از آن لعل بر من افشان در
# 2 غلام خنده شدم کو روان و پیدا کرد %~% تو را ز پسته شکر وز عقیق خندان در
# 3 به خنده از لب خود پر شکر کنی دامن %~% مرا چو چشم در اندازد از گریبان در
# 4 دهانت گاه سخن تا نبیند آن کو گفت %~% که کس به شهد نپرورد در نمکدان در
# 5 چو چشمه خضر اندر میان تاریکی %~% لب تو کرده نهان اندر آب حیوان در
# 6 سال بوسه ما را ز لب جوابی ده %~% به زیر لعل چو شکر مدار پنهان در
# 7 دلم مفرح یاقوت یابد آن ساعت %~% که از دهان تو آید مرا به دندان در
# 8 به چون تو محتشمی بی بها سخن ندهم %~% بده ز لعل شکر بار قند و بستان در
# 9 دهانت معدن لؤلؤست با همه تنگی %~% بده زکات که مستظهری به چندان در
# 10 به دست من گهر وصل خویش اکنون ده %~% که هست در صدف قالب من از جان در
# 11 حصول گوهر وصل تو سخت دشوار است %~% به دست همچو منی خود نیاید آسان در
# 12 گر از لبت به سخن بوسه‌ای خوهم ندهی %~% شکرگران چه فروشی چو کردم ارزان در
# 13 غم تو در دلم آمد حدیث من شد نظم %~% چو در دهان صدف رفت گشت باران در
# 14 مرا چه قدر فزاید ازین سخن بر تو %~% که در طویله تو با شبه‌ست یکسان در
# 15 سخن درشت چو کردم خرد به نرمی گفت %~% غلط مکن که نساید کسی به سوهان در
# 16 به نزد تو سخن آورد سیف فرغانی %~% کسی به مصر شکر چون برد به عمان در
# 17 ز شاعران سخن عاشقان جان‌پرور %~% طلب مکن که ز هر بحر یافت نتوان در
PageV1P051
### || [genre: Gh1]
# 1 دوش در مجلس ما بود ز روی دلبر %~% طبقی پر ز گل و پسته و بادام و شکر
# 2 ذکر آن پسته و بادام مکرر نکنم %~% شکرش قوت روان بود و گلش حظ نظر
# 3 عقل در سایه حیرت شده زآن رو و دهان %~% که ز خورشید فزون است وز ذره کمتر
# 4 خط ریحانی بر چهره مشکین خالش %~% همچو بر برگ سمن بود غبار عنبر
# 5 وصف آن حسن درازست و من کوته بین %~% به معانی نرسیدم ز تماشای صور
# 6 پیش رخسار چو خورشید وی آن مرکز نور %~% کمتر از نقطه بود دایره روی قمر
# 7 هست آن میوه دل نوبر بستان جمال %~% وندرو جمع شده حسن گل و لطف زهر
# 8 خوبی از صورت او بود چو پر از طاوس %~% حسن از صورت او خوب چو طاوس از پر
# 9 از پی حسن بهین همه اجزا شد روی %~% وز پی روی رئیس همه اعضا شد سر
# 10 هر دم از آتش حسرت لب عشاقش خشک %~% دایم از آب لطافت گل رخسارش تر
# 11 او توانگر به جمال است و شده خوار و عزیز %~% ما بر او چو گدا او بر ما همچون زر
# 12 اوست پیدا و سرافراز میان خوبان %~% همچو در قلب سپهدار و علم در لشکر
# 13 سر انصاف به زیر قدم او آورد %~% سرو اگر داشت قد از قامت او بالاتر
# 14 بر جگر تیغ زند غمزه تیر اندازش %~% دل چون آهنش از رحم ندارد جوهر
# 15 سیف فرغانی دلبر به لطافت آب است %~% نه چنان آب که از وی بتوان کرد گذر
PageV1P052
### || [genre: Gh1]
# 1 مست عشقت به خود نیاید باز %~% ور ببری سرش چو شمع به گاز
# 2 ای به نیکی ز خوب رویان فرد %~% وی به خوبی ز نیکوان ممتاز
# 3 هر که در سایه تو باشد نیست %~% روز او را به آفتاب نیاز
# 4 هر که را عشق تو طهارت داد %~% در دو عالم نیافت جای نماز
# 5 قبله چون روی تست عاشق را %~% دل به سوی تو به که رو به حجاز
# 6 عشق تو در درون ما ازلی‌ست %~% ما نه اکنون همی کنیم آغاز
# 7 هیچ بی‌درد را نخواهد عشق %~% هیچ گنجشک را نگیرد باز
# 8 عشق بر من ببست راه وصال %~% شیر بر سگ نمی‌کند در باز
# 9 تا سخن از پی تو می‌گویم %~% بلبل از بهر گل کند آواز
# 10 عشق سلطان قاهر است و کند %~% صد چو محمود را غلام ایاز
# 11 همچو فرهاد بی‌نوایی را %~% عشق با خسروان کند انباز
# 12 هر که از بهر تو نگفت سخن %~% سخنش در حقیقت است مجاز
# 13 دلم از قوس ابروت آن دید %~% که هدف از کمان تیرانداز
# 14 به تو حسن تو ره نمود مرا %~% بوی مشک است مشک را غماز
# 15 نوبت تست سیف فرغانی %~% به سخن شور در جهان انداز
# 16 کآفرین می‌کنند بر سخنت %~% شکر از مصر و سعدی از شیراز
# 17 سوز اهل نیاز نشناسد %~% متنعم درون پرده ناز
PageV1P053
### || [genre: Gh1]
# 1 ای رخ خوب تو آفتاب جهان سوز %~% عشق تو چون آتش و فراق تو جان سوز
# 2 شوق لقا تو باده طرب انگیز %~% عشق جمال تو آتشی است جهان سوز
# 3 در دل مجنون چه سوز بود زلیلی %~% هست مرا از تو ای نگار همان سوز
# 4 خلق جهان مختلف شدند نگارا %~% پرده برانداز از آن یقین گمان سوز
# 5 کرد سیه دل مرا به دود ملامت %~% عقل که چون هیزم تر است گران سوز
# 6 رو غم آن ماه‌رو مخور که ندارد %~% هر دهنی تاب آن طعام دهان سوز
# 7 در ره سودای او مباش کم از شمع %~% گر نکشندت برو بمیر در آن سوز
# 8 با که توان گفت سر عشق چو با خود %~% دم نتوان زد ازین حدیث زبان سوز
# 9 در سخن ار گرم گشت سیف از آن گشت %~% تا به دلی در فتد ازین سخنان سوز
PageV1P054
### || [genre: Gh1]
# 1 ایا به حسن چو شیرین به ملک چون پرویز %~% قد تو سرو روان است و سرو تو گل ریز
# 2 به روزگار تو جز عاشقی کنم نسزد %~% به عهد خسرو چون کار خر کند شبدیز
# 3 اگر زلعل تو مستان عشق نقل خوهند %~% بخنده لب بگشا و شکر ز پسته بریز
# 4 بریز پای میاور چو خاک و برمگذر %~% مرا که نیست به جز دامن تو دست آویز
# 5 گرم به تیغ برانی ز پیش تو نروم %~% نه من ز تو نه ز حلوا کند مگس پرهیز
# 6 من شکسته گر از تو جفا کشم چه عجب %~% نه دست دفع بلا دارم و نه پای گریز
# 7 کسی کز آتش عشق تو گرم گشت دلش %~% از آب گرد برآرد به آه دردآمیز
# 8 به عهد حسن تو شد زنده سیف فرغانی %~% که مرده خفته نماند به روز رستاخیز
# 9 از آن زمان که چو فرهاد بر تو عاشق شد %~% چو وجد گفته شیرین اوست شورانگیز
PageV1P055
### || [genre: Gh1]
# 1 جرعه‌ای می نخورده از دستش %~% بیخودم کرد نرگس مستش
# 2 هر که از جام عشق او می‌خورد %~% توبه گر سنگ بود بشکستش
# 3 به کسی مبتلا شدم که نرست %~% مرغ از دام و ماهی از شستش
# 4 به همه جای می‌رود حکمش %~% به همه کس همی رسد دستش
# 5 از عنایت مپرس کن معنی %~% نیست در حق بنده گر هستش
# 6 هر که عاشق نشد به دامن دوست %~% نرسد دست همت پستش
# 7 سیف از مشک بوی دوست شنید %~% بر گریبان خویشتن بستش
PageV1P056
### || [genre: Gh1]
# 1 گر چه جان می‌دهم از آرزوی دیدارش %~% جان نو داد به من صورت معنی‌دارش
# 2 بنگر آن دایره روی و برو نقطه خال %~% دست تقدیر به صد لطف زده پرگارش
# 3 بوستانی‌ست که قدر شکر و گل بشکست %~% ناردان لب و رخساره چون گلنارش
# 4 ملک خسرو برود در هوس بندگیش %~% آب شیرین ببرد لعل شکر گفتارش
# 5 نقد جان رفت درین کار خریدارش را %~% برو ای حسن و دگر تیز مکن بازارش
# 6 از پی نصرت سلطان جمالش جمع است %~% لشکر حسن به زیر علم دستارش
# 7 تا غم تلخ گوارش نخوری یکچندی %~% کام شیرین نکنی از لب شکربارش
# 8 عشق دردی‌ست که چون کرد کسی را بیمار %~% گر بمیرد نخوهد صحت خود بیمارش
# 9 لوح ما از قلم دوست نه آن نقش گرفت %~% کآب بر وی گذرد محو کند آثارش
# 10 آنچه داری به کف و آنچه نداری جز دوست %~% گر نیاید مطلب ور برود بگذارش
# 11 سیف فرغانی نزدیک همه زنده‌دلان %~% مرده‌ای باش اگر جان ندهی در کارش
PageV1P057
### || [genre: Gh1]
# 1 قند خجل می‌شود از لب چون شکرش %~% قوت دل می‌دهد بوسه جان پرورش
# 2 زهر غمش می‌خورم بوک به شیرین لبان %~% کام دلم خوش کند پسته پر شکرش
# 3 لذت قند و نبات چاشنیی از لبش %~% چشمه آب حیوة رشحه لعل ترش
# 4 از دهنش قند ریخت لعل شکربار او %~% در قدمش مشک بیخت زلف پریشان سرش
# 5 دل شده را قوت جان از لب لعل وی است %~% هر که بهشتی بود آب دهد کوثرش
# 6 پرده ز رخ بر گرفت دوش شبم روز کرد %~% معنی خورشید داشت صورت مه پیکرش
# 7 از کله و از قبا هست برون یار ما %~% یار شما خرگهی‌ست خیمه بود چادرش
# 8 در بر او دیگری می‌خورد آب حیوة %~% ما چو گدایان کوی نان طلبیم از درش
# 9 دعوی عشق تو کرد سیف و به تو جان بداد %~% گر چه نگوید دروغ هیچ مکن باورش
PageV1P058
### || [genre: Gh1]
# 1 شبی از مجلس مستان برآمد ناله چنگش %~% رسید از غایت تیزی به گوش زهره آهنگش
# 2 چو بشنودم سماع او نگردد کم نخواهد شد %~% ز چشم ژاله اشک وز گوشم ناله چنگش
# 3 چگونه گلستان گوید کسی آن دلستانی را %~% که گل با رنگ و بوی خود نموداری است از رنگش
# 4 لب شیرین آن دلبر در آغشته است پنداری %~% به آب چشمه حیوان شکر در پسته تنگش
# 5 کفی از خاک پای او به دست پادشا ندهم %~% وگر چون من گدایی را دهد گوهر به همسنگش
# 6 مشهر کردمی خود را چو شعر خویش در عالم %~% بنام عاشقی او گر از من نامدی ننگش
# 7 فغان از سیف فرغانی برآمد ناگهان گویی %~% به گوش عاشقان آمد سحرگه ناله چنگش
PageV1P059
### || [genre: Gh1]
# 1 ترکی است یار من که نداند کس از گلش %~% او تندخو و بنده نه مرد تحملش
# 2 پسته دهان که در سخن و خنده می‌شود %~% ز آن پسته پر شکر طبق روی چون گلش
# 3 پایان زلف جعد پریشان سرش ندید %~% چندانک دور کرد دل اندر تسلسلش
# 4 بی او ز زندگانی چون سیر گشته‌ام %~% ز آن جان خطاب می‌کنم اندر ترسلش
# 5 چندین هزار ترک تتاری نغوله را %~% گیسو بریده بینی از آشوب کاکلش
# 6 آهوی جان بنده چراگاه خویش یافت %~% بر برگ گل چو مشک بیفشاند سنبلش
# 7 دیوانه‌ای شود که نیاید به هوش باز %~% هر عاقلی که دید به مستی شمایلش
# 8 هر صورتی که نقش کند در ضمیر من %~% اندیشه بر خطا بود اندر تخیلش
# 9 او زیور عروس جمال خود است و نیست %~% بهر مزید حسن به زیور تجملش
# 10 او شاه بیت نظم جهان است زینهار %~% جز مهر و مه ردیف مکن در تغزلش
# 11 آن کس که اسب در پی این شهسوار راند %~% رختش به آب رفت و خر افتاد بر پلش
# 12 جان برد و عشوه داد و همه ساله آن بود %~% با او تقرب من و با من تفضلش
# 13 با گلستان چهره او فارغ است سیف %~% از بوستان و حسن گل و بانگ بلبلش
PageV1P060
### || [genre: Gh1]
# 1 آنچه ز تست حال من گفت نمی‌توانمش %~% چون تو بمن نمی‌رسی من به تو چون رسانمش
# 2 هر نفسم فراق تو وعده به محنتی کند %~% هر چه به من رسد ز تو دولت خویشن دانمش
# 3 زهرم اگر دهی خورم چون شکر و ز غیر تو %~% گر شکری رسد به من همچو مگس برانمش
# 4 زخم گر از تو آیدم مرهم روح سازمش %~% رنج چو از تو باشدم راحت خویش خوانمش
# 5 ملکم اگر جهان بود ترک کنم برای تو %~% اسبم اگر فلک بود در پی تو دوانمش
# 6 تیر که از کمان تو در طرفی روان شود %~% برکنم از نشانه و در دل خود نشانمش
# 7 مرد طبیب را خبر از تپش جگر دهد %~% خون دلی که همچو اشک از مژه می‌چکانمش
# 8 دل به تو داده‌ام ولی باز درین ترددم %~% تا به تو چون گذارمش یا ز تو چون ستانمش
# 9 سیف اگر ز بهر تو مال فدا کند مرا %~% «دست به جان نمی‌رسد تا به تو برفشانمش»
PageV1P061
### || [genre: Gh1]
# 1 چو شد به خنده شکر بار پسته دهنش %~% شد آب لطف روان از لب چه ذقنش
# 2 از آنش آب دهن چون جلاب شیرین است %~% که هست همچو شکر مغز پسته دهنش
# 3 گشاده شست جفا ابروی کمان شکلش %~% کشیده تیر مژه نرگس سپه شکنش
# 4 کمان ابروی او تیر غمزه‌ای نزند %~% که دل نگیرد همچون هدف به خویشتنش
# 5 بر آفتاب کجا سایه افگند هرگز %~% مهی که مطلع حسن است جیب پیرهنش
# 6 برهنه گر شود آب روان جان بینی %~% چو در پیاله شراب از قرابه بدنش
# 7 چو زیر برگ بنفشه گل سپید بود %~% به زیر موی چو شعر سیه حریر تنش
# 8 به زیر هر شکنش عنبر است خرواری %~% که باربند عبیر است زلف چون رسنش
# 9 میان آتش شوقند و آب دیده هنوز %~% به زیر خاک شهیدان سوخته کفنش
# 10 مرا که در طلبش خضروار می‌گشتم %~% چو آب حیوان ناگاه بود یافتنش
# 11 کجا رسم ز لب او به بوسه‌ای چو دمی %~% «رها نمی‌کند ایام در کنار منش»
PageV1P062
### || [genre: Gh1]
# 1 چون برآمد آفتاب از مشرق پیراهنش %~% ماه رقاصی کند چون ذره در پیرامنش
# 2 از لباس بخت عریانم و گرنه کردمی %~% دست در آغوش او بی‌زحمت پیراهنش
# 3 دست بختم برفشاند آستین تا ساق عرش %~% گر بگیرد پای او گردم به سر چون دامنش
# 4 نرگس اندر بوستان رخساره او دید و گفت %~% حال بلبل بین و با گل عمر ضایع کردنش
# 5 راستی جز شربت وصلش مرا دارد زیان %~% گر طبیبم احتما فرماید از غم خوردنش
# 6 ز آرزوی او همی خواهد که همچون ماهتاب %~% افتد از بام فلک خورشید اندر روزنش
# 7 وصل و هجر دوست می‌کوشند هر یک تا کنند %~% دست او در گردنم یا خون من در گردنش
# 8 با قد و بالای آن مه سرو را ای باغبان %~% یا به جای خویش بنشان یا ز بستان برکنش
# 9 دامن دلهای ما پر خار انده کرد باز %~% آن که هر ساعت کند پیراهنی پر گل تنش
# 10 گر ملامت گر نداند حال شبهای مرا %~% ز آفتاب روی او چون روز گردد روشنش
# 11 سیف فرغانی بدو نامه نمی‌یارد نوشت %~% ای صبا هر صبحدم می‌بر سلامی از منش
PageV1P063
### || [genre: Gh1]
# 1 من ز عشق تو رستم از غم خویش %~% ور بمیرم گرفته‌ام کم خویش
# 2 در درون خراب من بنگر %~% لمن الملک بشنو از غم خویش
# 3 زیر ابروت ماه رخسارت %~% بدر دارد هلال در خم خویش
# 4 کای تو در کار دیگران همه چشم %~% نیک بنگر به کار درهم خویش
# 5 بی‌من ار زنده ای به جان و به طبع %~% تا نمیری بدار ماتم خویش
# 6 ور سلیمان دیو خود باشی %~% ای تو سلطان ملک عالم خویش
# 7 همچو انگشت خود یدالله را %~% یابی اندر میان خاتم خویش
# 8 شمع ارواح مرده را چو مسیح %~% زنده می‌کن چو آتش از دم خویش
# 9 همت اندر طلب مقدم دار %~% می‌رو اندر پی مقدم خویش
# 10 هر دم اندر سفر همی کن شاد %~% عالمی را به فر مقدم خویش
# 11 گر دلی خسته یابی از غم عشق %~% رو از آن خسته جوی مرهم خویش
# 12 دوست را گرنه‌ای تو نامحرم %~% سر عشقش مگو به محرم خویش
# 13 سیف فرغانی اندرین پرده %~% هیچ ازین تیزتر مکن بم خویش
PageV1P064
### || [genre: Gh1]
# 1 دل سقیم شفا یابد از اشارت عشق %~% اگر نجات خوهی گوش کن عبارت عشق
# 2 چو غافلان منشین راه رو که برخیزد %~% دو کون از سر راهت به یک اشارت عشق
# 3 خبر دهد که تو مردی و شد دلت زنده %~% ز مرگ رستی اگر بشنوی بشارت عشق
# 4 چو هیزم ار چه بسی سوختی ولی خامی %~% که همچو دیگ نجوشیدی از حرارت عشق
# 5 تو بر وضوی قدم باش و دل مده به کسی %~% که دوستی حدث بشکند طهارت عشق
# 6 گرت دل است که سرمایه‌دار وصل شوی %~% ز سوز بگذر و درساز با خسارت عشق
# 7 چو آسمان اگرش صدهزار باشد چشم %~% همیشه کور بود مرد بی‌بصارت عشق
# 8 ورای عشق خرابی است تا سرت نرود %~% برون منه قدمی هرگز از عمارت عشق
# 9 غلام‌وار همی کن ایاز را خدمت %~% که خواجه چاکر بنده است در امارت عشق
# 10 شبی ز شربت وصلش دهان کنی شیرین %~% چو تلخ کام شوی روزی از مرارت عشق
# 11 دگر ز حادثه غم نیست سیف فرغانی %~% تو را که خانه به تاراج شد ز غارت عشق
PageV1P065
### || [genre: Gh1]
# 1 مرا که در تن بی‌قوت است جانی خشک %~% ز عشق دیده تر دارم و دهانی خشک
# 2 تو را به مثل من ای دوست میل چون باشد %~% که حاصلم همه چشمی تر است و جانی خشک
# 3 ز چشم بر رخم از عشق آن دو لاله تر %~% مدام آب بقم خورده زعفرانی خشک
# 4 درو ز سیل بلایی بترس اگر یابی %~% ز آب دیده من بر زمین مکانی خشک
# 5 اگر لب و دهن من به بوسه تر نکنی %~% بپرسش من مسکین کم از زبانی خشک
# 6 بر توانگر و درویش شکر کم گوید %~% گدا چو از در حاتم رود به نانی خشک
# 7 به آب لطف تو نانم چو تر نشد کردم %~% همای‌وار قناعت به استخوانی خشک
# 8 ز خون دیده و سوز جگر چو مرغابی %~% منم به دام زمانی تر و زمانی خشک
# 9 ز سوز عشق رخ زرد و اشک رنگینم %~% بسان آبی تر دان و ناردانی خشک
# 10 سحاب‌وار به اشکی کنم جهانی تر %~% چو آفتاب به تابی کنم جهانی خشک
# 11 ز آه گرمم در چشمه دهان آبی %~% نماند تا به زبان تر کنم لبانی خشک
# 12 مرا به وصل خود ای میوه دل آبی ده %~% از آنکه بر ندهد هیچ بوستانی خشک
# 13 میان زمره عشاق سیف فرغانی %~% چو بر کناره بام است ناودانی خشک
PageV1P066
### || [genre: Gh1]
# 1 هلال حسن به عهد رخ تو یافت کمال %~% که هم جمال جهانی و هم جهان جمال
# 2 ز روی پرده برافگن که خلق را عید است %~% هلال ابروی تو همچو غره شوال
# 3 محیط لطف چو دریا مدام در موج است %~% میان دایره روی تو ز نقطه خال
# 4 رخ تو بر طبق روی تو بدان ماند %~% که بر رخ گل سرخ است روی لاله آل
# 5 ز نور چهره تو پرتوی مه و خورشید %~% ز قوس ابروی تو گوشه‌ای کمان هلال
# 6 به پیش تست مکدر چو سیل و تیره چو زنگ %~% به روشنی اگر آیینه باشد آب زلال
# 7 ز خرقه‌ها بدر آیند چون کند تاثیر %~% شراب عشق تو در صوفیان صاحب حال
# 8 به وصف آن دهن و لب کجا بود قدرت %~% مرا که لکنت عجز است در زبان مقال
# 9 گدای کوی توام کی بود چو من درویش %~% به نزد چون تو توانگر عزیز همچون مال
# 10 ز شاخ بید کجا بادزن کند سلطان %~% وگرچه مروحه گردان ترک اوست شمال
# 11 چو کوزه ز آب وصالت دهان من پر کن %~% به قطره‌ای دو که لب خشک مانده‌ام چو سفال
# 12 رخ تو دید و بنالید سیف فرغانی %~% چو گل شکفت مگو عندلیب را که منال
# 13 بیا که در شب هجران تو بسی دیدیم %~% «جزای آنکه نگفتیم شکر روز وصال»
PageV1P067
### || [genre: Gh1]
# 1 دل ز غمت زنده شد ای غم تو جان دل %~% نام تو آرام جان درد تو درمان دل
# 2 من به تو اولی که تو آن منی آن من %~% دل به تو لایق که تو آن دلی آن دل
# 3 عشق ستمکار تو رفته به پیکار جان %~% شوق جگر خوار تو آمده مهمان دل
# 4 تر کنم از آب چشم روی چونان خشک را %~% چون جگری بیش نیست سوخته بر خوان دل
# 5 بنده ز پیوند جان حبل تعلق برید %~% تا سر زلف تو شد سلسله جنبان دل
# 6 انده دنیا نداد دامن جانم ز دست %~% تا غم تو برنکرد سر ز گریبان دل
# 7 عشق تو چون چتر خویش بر سر جان باز کرد %~% سر به فلک برکشید سنجق سلطان دل
# 8 روی ز چشمم مپوش تا نتواند فگند %~% کفر سر زلف تو رخنه در ایمان دل
# 9 تا برهاند مرا ز انده من سالهاست %~% تا غم تو می‌کشد تنگی زندان دل
# 10 از صدف لفظ خویش معنی چون در دهد %~% گوهر شعرم که یافت پرورش از کان دل
PageV1P068
### || [genre: Gh1]
# 1 ای ز زلفت حلقه‌ای بر پای دل %~% گر درین حلقه نباشد وای دل
# 2 هر که را سودای تو در سر بود %~% در دوکونش می‌نگنجد پای دل
# 3 غرقه گرداب حیرت از تو شد %~% کشتی اندیشه در دریای دل
# 4 آن سعادت کو که بتوانیم گفت %~% با تو ای شادی جان غمهای دل
# 5 نه دلم را در غمت پروای من %~% نه مرا در عشق تو پروای دل
# 6 رفته همچون آب در اجزای خاک %~% آتش عشق تو در اجزای دل
# 7 چون غمت را غیر دل جایی نبود %~% هست دل جای غم و غم جای دل
# 8 هر دو عالم چیست نزد عارفان %~% ذره‌ای گم گشته در صحرای دل
# 9 سیف فرغانی چو حلقه بسته‌دار %~% جان خود پیوسته بر درهای دل
PageV1P069
### || [genre: Gh1]
# 1 تنی داری بسان خرمن گل %~% عرق از وی روان چون روغن گل
# 2 صبا از رشک اندام چو آبت %~% فگنده آتش اندر خرمن گل
# 3 چمن از خجلت روی چو ماهت %~% شکسته چون بنفشه گردن گل
# 4 گر از رویت بهار آگاه باشد %~% پشیمان گردد از آوردن گل
# 5 به سیل تیره ابر نوبهاری %~% بریزد آب روی روشن گل
# 6 غم تو در گریبان دل من %~% چو خار آویخته در دامن گل
# 7 منم از خوردن غمهای تو شاد %~% چو زنبور عسل از خوردن گل
# 8 اگر از خاک کویت بو بگیرد %~% قبای غنچه و پیراهن گل
# 9 چو در برگ از خزان زردی فزاید %~% ز روح نامیه اندر تن گل
# 10 مها از سیف فرغانی میازار %~% نخواهد عندلیب آزردن گل
# 11 گلت را همچو بلبل دوست‌دارست %~% جعل باشد نه بلبل دشمن گل
PageV1P070
### || [genre: Gh1]
# 1 چو بیند روی تو ای نازنین گل %~% کند بر تو هزاران آفرین گل
# 2 تو با این حسن اگر در گلشن آیی %~% نهد پیش رخت رو بر زمین گل
# 3 اگر بلبل کند ذکر تو در باغ %~% ز نامت نقش گیرد چون نگین گل
# 4 چو از ذکر لبت شیرین کند کام %~% شود در حلق زنبور انگبین گل
# 5 گلی تو از گریبان تا به دامن %~% بهر جانب بریز از آستین گل
# 6 اگر در خانه گل خواهی به هر وقت %~% برو آیینه برگیر و ببین گل
# 7 ندارد باغ جنت همچو تو سرو %~% نباشد شاخ طوبی را چنین گل
# 8 به رنگ و بو چو تو نبود که چون تو %~% خط و خالی ندارد عنبرین گل
# 9 اگر با من نشینی عیب نبود %~% که دایم خار دارد همنشین گل
PageV1P071
### || [genre: Gh1]
# 1 چو روی تو گل رنگین ندیدم %~% تو را چون گل وفا آیین ندیدم
# 2 من اندر مرکز رخسار خوبان %~% چو خالت نقطه مشکین ندیدم
# 3 ندیدم چون تو کس یا کس چو تو نیست %~% ز مشغولی به مه پروین ندیدم
# 4 چو تو ای بت رخت را سجده کرده %~% بت سنگین دل سیمین ندیدم
# 5 برآرم نعره عشقت چو فرهاد %~% که چون تو خسرو شیرین ندیدم
# 6 چو تو در روم نبود دلستانی %~% نه اندر چین ولی من چین ندیدم
# 7 به سوی سیف فرغانی نظر کن %~% که چون او عاشق مسکین ندیدم
PageV1P072
### || [genre: Gh1]
# 1 گر کسی را حسد آید که تو را می‌نگرم %~% من نه در روی تو در صنع خدا می‌نگرم
# 2 من از آن توام و هر چه مرا هست توراست %~% روشن است این که به چشم تو تو را می‌نگرم
# 3 خصم گوید که روا نیست نظر در رویش %~% من اگر هست و اگر نیست روا می‌نگرم
# 4 تشنه‌ام نیست شگفت ار طلبم آب حیوة %~% دردمندم نه عجب گر به دوا می‌نگرم
# 5 نور حسنی‌ست در آن روی بدان ملتفتم %~% من در آن آینه از بهر صفا می‌نگرم
# 6 روی زیبای تو آرام و قرار از من برد %~% من دگر باره در آن روی چرا می‌نگرم
# 7 هر طرف می‌نگرم تا که ببینم رویت %~% چون تو در جان منی من به کجا می‌نگرم
# 8 به حیات خودم امید نمی‌ماند هیچ %~% چون به حال خود و انصاف شما می‌نگرم
# 9 مدتی شد که به من روی همی ننمایی %~% عیب بخت است نه آن تو چو وامی‌نگرم
# 10 سیف فرغانی در غیر نظر چند کنی %~% گل چو دستم ندهد ز آن به گیا می‌نگرم
# 11 ور میسر نشود دیدن رویت چه کنم %~% «می‌روم وز سر حسرت به قفا می‌نگرم»
PageV1P073
### || [genre: Gh1]
# 1 تا نقش تو هست در ضمیرم %~% نقش دگری کجا پذیرم
# 2 آن هندوی چشم را غلامم %~% و آن کافر زلف را اسیرم
# 3 چشم تو به غمزه دلاویز %~% مستی است که می‌زند به تیرم
# 4 ای عشق مناسبت نگه‌دار %~% او محتشم است و من فقیرم
# 5 صدسال اگر بسوزم از عشق %~% و این خود صفتی است ناگزیرم
# 6 باشد چو چراغ حاصلم آن %~% کاخر چو بسوختم بمیرم
# 7 گر عشق بسوزدم عجب نیست %~% کو آتش تیز و من حریرم
# 8 شمعم که به عاقبت درین سوز %~% هم کشته شوم اگر نمیرم
# 9 در گوش نکردم از جوانی %~% پندی که بداد عقل پیرم
# 10 برخاسته‌ام بدان کزین پس %~% «بنشینم و صبر پیش گیرم»
# 11 دل زنده به عشق تست غم نیست %~% گر من ز محبتت بمیرم
PageV1P074
### || [genre: Gh1]
# 1 ای غم تو روغن چراغ ضمیرم %~% کم مکن ای دوست روغنم که بمیرم
# 2 کز مدد روغن تو نور فرستد %~% سوی فتیل زبان چراغ ضمیرم
# 3 چون به هوای تو عشق زنده دلم کرد %~% شمع مثال ار سرم برند نمیرم
# 4 یوسف عهدی به حسن و گرچه چو یعقوب %~% حزن فراق تو کرده بود ضریرم
# 5 چون ز پی مژده وصال روان شد %~% از در مصر عنایت تو بشیرم
# 6 از اثر بوی وصل چون دم عیسی %~% نفحه پیراهن تو کرد بصیرم
# 7 سوی تو رفتم چو مه دقیقه دقیقه %~% کرد شعاع رخ تو بدر منیرم
# 8 سلسله در من فگند حلقه زلفت %~% همچو نگین کرد پای بسته به قیرم
# 9 مست بدم گر سپاه حسن حشر کرد %~% تاختن آورد و عشق برد اسیرم
# 10 بر در شهر دلم نقاره زد و گفت %~% کز پی سلطان حسن ملک بگیرم
# 11 جان بدر دل برم چو اسب به نوبت %~% چون ز رخ دوست شاه یافت سریرم
# 12 خاتم دولت چو کرد عشق در انگشت %~% من ز نگینش چو موم نقش پذیرم
# 13 کس به جز از من نیافت عمر دوباره %~% ز آنکه جوان شد ز عشق دولت پیرم
# 14 از پی شاهان اگر چو زر بزنندم %~% من بجز از سکه تو نام نگیرم
# 15 من به سخن بانگ زاغ بودم و اکنون %~% خوشتر از آواز بلبل است صفیرم
# 16 وز اثر قطره ابر عشق صدف وار %~% حامل درند ماهیان غدیرم
# 17 چون دلم از غش خود چو سیم صفا یافت %~% با زر خالص برابر است شعیرم
# 18 رقص کن اکنون که گرم گشت سماعم %~% بزم بیا را که خمر گشت عصیرم
PageV1P075
### || [genre: Gh1]
# 1 از عشق دل افروزم چون شمع همی سوزم %~% چون شمع همی سوزم از عشق دل افروزم
# 2 از گریه و سوز من او فارغ و من هر شب %~% چون شمع ز هجر او می‌گریم و می‌سوزم
# 3 در خانه گرم هر شب از ماه بود شمعی %~% بی‌روی چو خورشیدت چون شب گذرد روزم
# 4 در عشق که مردم را از پوست برون آرد %~% از شوق شود پاره هر جامه که بردوزم
# 5 هر چند فقیرم من گر دوست مرا باشد %~% چون گنج غنی باشم گر مال بیندوزم
# 6 دانش نکند یاری در خدمت او کس را %~% من خدمت او کردن از عشق وی آموزم
# 7 چون سیف اگر باشم در صحبت آن شیرین %~% خسرو نزند پنجه با دولت پیروزم
PageV1P076
### || [genre: Gh1]
# 1 ای سعادت مددی کن که بدان یار رسم %~% لطف کن تا من دل داده به دلدار رسم
# 2 او ز من بنده به این دیده خون‌بار رسد %~% من از آن دوست به یاقوت شکربار رسم
# 3 عندلیبم ز چمن دور زبانم بسته است %~% آن زمان در سخن آیم که به گلزار رسم
# 4 تا بدان دوست رسم بگذرم از هر چه جز اوست %~% بزنم بر سپه آنگه به سپهدار رسم
# 5 نخوهم ملک دو عالم چو ببینم رویش %~% جنتم یاد نیاید چو به دیدار رسم
# 6 کس بدان یار به رفتن نتوانست رسید %~% برسانیدن آن یار بدان یار رسم
# 7 گرچه نارفته بدان دوست نخواهی پیوست %~% تا نگویی که بدان دوست به رفتار رسم
# 8 دوست پیغام فرستاد که در فرقت من %~% صبر کن گرچه به سالی به تو یک‌بار رسم
# 9 گفتمش کی بود آن بار معین کن! گفت: %~% من گلم وقت بهاران به سر خار رسم
# 10 نعمت عشق مرا کز دگران کردم منع %~% گر کنی شکر چو مردان به تو بسیار رسم
# 11 تو چو بیماری و چون صحت راحت‌افزای %~% رنج زایل کنم آنگه که به بیمار رسم
# 12 از در باغ خودم میوه ده ای دوست که من %~% نه چنان دست درازم که به دیوار رسم
# 13 از درت گرچه گدایان به درم واگردند %~% چه شود گر من درویش به دینار رسم
# 14 من به رنگین سخنان از تو نیابم بویی %~% ور چه در گفتن طامات به «عطار» رسم
# 15 سیف فرغانی در کار تویی مانع من %~% پایم از دست بهل تا به سر کار رسم
PageV1P077
### || [genre: Gh1]
# 1 ای منور به روی تو هر چشم %~% در دلم نور تو چو در سر چشم
# 2 هر دم از حسن تو دگر رنگی %~% روی تو جلوه کرده بر هر چشم
# 3 مه چو خورشید جویدت هر روز %~% تا به رویت کند منور چشم
# 4 دست صدقم کشد به میل نیاز %~% خاک پایت چو سرمه اندر چشم
# 5 به خیال تو خانه دل را %~% هر نفس می‌کند مصور چشم
# 6 تا مرا در غم تو با لب خشک %~% دل به خون جگر کند تر چشم
# 7 هر که را آب چشم بهر تو نیست %~% همچو سیلش شود مکدر چشم
# 8 بچشم زهرم ار کنی در جام %~% بکشم بارم ار نهی بر چشم
# 9 دل چو مست می محبت شد %~% خمر عشق تو بود و ساغر چشم
# 10 از سر ناز در چمن روزی %~% ای مه لاله روی عبهر چشم
# 11 هست در باغ همچو من بیمار %~% بهر تو نرگس مزور چشم
# 12 هم ز چشم تو خوب منظر روی %~% هم ز روی تو خوب منظر چشم
# 13 هر که دل در تو بست بی بصر است %~% گر گشاید به روی دیگر چشم
# 14 پرده بر وی فروگذار که هست %~% این دل همچو خانه را در چشم
PageV1P078
### || [genre: Gh1]
# 1 گر عیب کنی که زار می‌نالم %~% من زار ز عشق یار می‌نالم
# 2 بلبل چو بدید گل بنالد من %~% بی دلبر گل عذار می‌نالم
# 3 از عشق گل رخش به صد دستان %~% دلسوزتر از هزار می‌نالم
# 4 بی‌قامت همچو سرو او دایم %~% چون فاخته بر چنار می‌نالم
# 5 در چنگ فراق آهنین پنجه %~% باریک شدم چو تار می‌نالم
# 6 گرچه به نصیحتم خردمندان %~% گویند فغان مدار می‌نالم
# 7 چون دیگ پرآب بر سر آتش %~% می‌جوشم و زار زار می‌نالم
# 8 چون چنگ فغانم اختیاری نیست %~% از دست تو ای نگار می‌نالم
# 9 تا همچو نیم دهان نهی بر لب %~% دور از تو رباب‌وار می‌نالم
PageV1P079
### || [genre: Gh1]
# 1 عشق تو زیر و زبر دارد دلم %~% وز جهان آشفته‌تر دارد دلم
# 2 پیش ازین شوریده دل بودم ولیک %~% این زمان شوری دگر دارد دلم
# 3 لاف عشقت می‌زند با هر کسی %~% زین سخن جان در خطر دارد دلم
# 4 دست در زلف تو زد دیوانه‌وار %~% من نمی‌دانم چه سر دارد دلم
# 5 عشق چون پا در میان دل نهاد %~% دست با غم در کمر دارد دلم
# 6 در حصار سینه تنگیها کشید %~% ز آن ز تن عزم سفر دارد دلم
# 7 تا مدد از روی تو نبود کجا %~% بار غم از سینه بردارد دلم
# 8 کمتر از خاکم اگر جز خون خویش %~% هیچ آبی بر جگر دارد دلم
# 9 دور کن از من قضای هجر خود %~% از تو اومید این قدر دارد دلم
# 10 نزد من کز سیم و زر بی‌بهره‌ام %~% ورچه گنجی پر گهر دارد دلم
# 11 ملک دنیا استخوانی بیش نیست %~% کش چو سگ بیرون در دارد دلم
# 12 سیف فرغانی چو غم از بهر اوست %~% غم ز شادی دوستر دارد دلم
PageV1P080
### || [genre: Gh1]
# 1 مرا گر دولتی باشد که روزی با تو بنشینم %~% ز لبهای تو می‌نوشم ز رخسار تو گل چینم
# 2 شبی در خلوت وصلت چو بخت خود همی خفتم %~% اگر اقبال بنهادی ز زانوی تو بالینم
# 3 مرا گر بی توام غم نیست از هجران و تنهایی %~% به هر چیزی که روی آرم درو روی تو می‌بینم
# 4 اگر چون گل خس و خاری گزینی بر چو من یاری %~% من آن بلبل نیم باری که گل را بر تو بگزینم
# 5 خراج جان و دل خواهی تو را زیبد که سلطانی %~% زکات حسن اگر بدهی به من باری که مسکینم
# 6 جهانی شاد و غمگین‌اند از هجر و وصال تو %~% به وصلم شادمان گردان که از هجر تو غمگینم
# 7 دلم ببرید چون فرهاد عمری کوه اندوهت %~% مکن ای خسرو خوبان طمع در جان شیرینم
# 8 زکین و مهر دلداران سخن رانند با یاران %~% تو با من کین بی‌مهری و با تو مهر بی‌کینم
# 9 نظر کردم به تو خوبان بیفتادند از چشمم %~% چو مه دیدم کجا ماند دگر پروای پروینم
# 10 مسلمان آن زمان گردد که گوید سیف فرغانی %~% که من بی‌وصل تو بی‌جان و بی‌عشق تو بی‌دینم
# 11 چنان افتاده عشقت شدم جانا که چون سعدی %~% «ز دستم بر نمی‌آید که یک دم بی تو بنشینم»
PageV1P081
### || [genre: Gh1]
# 1 ای گشته نهان از من پیدات همی جویم %~% جای تو نمی‌دانم هرجات همی جویم
# 2 بر من چو شوی پیدا من در تو شوم پنهان %~% از من چو شوی پنهان پیدات همی جویم
# 3 اندر سر هر مویی از تو طلبم رویی %~% هر چند نیم زیبا زیبات همی جویم
# 4 چون تو به دلی نزدیک از چه ز تو من دورم %~% هر جا که رود این دل آنجات همی جویم
# 5 ز آن پای تو می‌بوسم کانجاست سر زلفت %~% یعنی سر زلفت را در پات همی جویم
# 6 هر چند تو پیدایی چون روز مرا در دل %~% من شمع به دست دل شبهات همی جویم
# 7 با دنیی و با عقبی وصل تو نیابد سیف %~% دل از همه برکندم یکتات همی جویم
PageV1P082
### || [genre: Gh1]
# 1 از لطف و حسن یارم در جمع گل عذاران %~% چون بر گل است شبنم چون بر شکوفه باران
# 2 در صحبت رقیبان هست آن نگار دایم %~% شمعی به پیش کوران گنجی به دست ماران
# 3 ای جمله بی تو غمگین چون عندلیب بی گل %~% من از غم تو شادم چون بلبل از بهاران
# 4 در طبع من که هستم قربان روز وصلت %~% خوشتر ز ماه عیدی در چشم روزه‌داران
# 5 سر بر زمین نهاده پیش رخ تو شاهان %~% برقع فگنده بر روی از شرم تو نگاران
# 6 هنگام باده خوردن از لعل شکرینت %~% ز آب حیوة پر شد جام شراب خواران
# 7 در خدمت تو شیرین همچون شراب وصل است %~% این باده به تلخی همچون فراق یاران
# 8 در دوستیت خلقی با من شدند دشمن %~% رستم فرو نماند از حرب خرسواران
# 9 چون گل جهان گرفتی ای جان و ناشکفته %~% در گلشن جمالت یک غنچه از هزاران
# 10 ای صد هزار مسکین امیدوار این در %~% زنهار تا نبندی در بر امیدواران
# 11 در روزگار عشقش با غم بساز ای دل %~% کاین غم جدا نگردد از تو به روزگاران
# 12 ای رفته وز فراقت مانند سیف شهری %~% نالان چو دردمندان گریان چو سوگواران
# 13 ای عقل در غم او یک دم مرا چو سعدی %~% «بگذار تا بگریم چون ابر در بهاران»
PageV1P083
### || [genre: Gh1]
# 1 ای کوی تو ز رویت بازار گل فروشان %~% ما بلبلان مستیم از بهر گل خروشان
# 2 بازار حسن داری دکان درو ملاحت %~% و آن دو عقیق شیرین دروی شکر فروشان
# 3 خون جگر نظر کن سوداپزان خود را %~% با گوشت پاره دل در دیگ سینه‌جوشان
# 4 خواهی که گرد کویت دیوانه سر نگردم %~% چون رو بمن نمودی دیگر ز من مپوشان
# 5 هر شب ز بار عشقت در گوشه‌های خلوت %~% گردون فغان برآرد از ناله خموشان
# 6 با محنتی که دارند از آشنایی تو %~% بیگانگان شنودند آواز گفت و گوشان
# 7 از جام وصلت ای جان هرگز بود که ما را %~% مجلس به هم برآید ز افغان باده نوشان
# 8 چون سیف بر در تو بی‌کار مزد یابد %~% محروم نبود آن کو در کار بود کوشان
# 9 تا کی کند چو گاوان در ما زبان درازی %~% کوته نظر که دارد طبع درازگوشان
PageV1P084
### || [genre: Gh1]
# 1 ای مرغ صبح بشکن ناقوس پاسبانان %~% تا من دمی برآرم اندر کنار جانان
# 2 در خواب کن زمانی آسودگان شب را %~% کان ماه رو نترسد ز آواز صبح خوانان
# 3 ای کاشکی رقیبان دانند قیمت تو %~% گل را چه قدر باشد در دست باغبانان
# 4 کار رقیب مسکین خود بیش ازین چه باشد %~% کز گله گرگ راند همچو سگ شبانان
# 5 در عشق صبر باید تا وصل رو نماید %~% اینجا به کار ناید تدبیر کاردانان
# 6 پیران کار دیده گفتند راست ناید %~% پیراهن تعشق جز بر تن جوانان
# 7 لب بر لب چو شکر آن را شود میسر %~% کو چون مگس نترسد از آستین فشانان
# 8 رفت از جفای خصمان سرگشته گرد عالم %~% آن کو به گرد کویت می‌گشت شعر خوانان
# 9 ز افغان سیف ای جان شبها میان کویت %~% «خفته خبر ندارد سر بر کنار جانان»
PageV1P085
### || [genre: Gh1]
# 1 بگشای لب شیرین بازار شکر بشکن %~% بنمای رخ رنگین ناموس قمر بشکن
# 2 چون چشم ترم دیدی لب بر لب خشکم نه %~% آن شربت هجران را تلخی به شکر بشکن
# 3 دنیا ز دهان تو مهر از خمشی دارد %~% آن طرفه غزل برخوان و آن مهر بزر بشکن
# 4 گر کان بدخشان را سنگی است برو رنگی %~% تو حقه در بگشا سنگش به گهر بشکن
# 5 ور نیشکر مصری از قند زند لافی %~% تو خشک نباتش را ز آن شکر تر بشکن
# 6 دل گنج زرست او را در بسته همی دارم %~% دست آن تو زربستان حکم آن تو در بشکن
# 7 در کفه میزانت کعبه چه بود سنگی %~% ای قبله جان ز آن دل ناموس حجر بشکن
# 8 هان ای دل اشکسته گر دوست خوهد خود را %~% از بهر رضای او صدبار دگر بشکن
# 9 رو بر سر کوی او بنشین و به دست خود %~% پایی که همی بردت هر سو به سفر بشکن
# 10 چون سیف به کوی او باید که درست آیی %~% خود عشق تو را گوید کز خود چه قدر بشکن
PageV1P086
### || [genre: Gh1]
# 1 عشق را حمل بر مجاز مکن %~% جان ده ار عاشقی و ناز مکن
# 2 با خودی گرد کوی عشق مگرد %~% مؤمنی بی‌وضو نماز مکن
# 3 دست با خود به کار دوست مبر %~% به سوی قبله پا دراز مکن
# 4 با چنین رو به گرد کعبه مگرد %~% جامه کعبه بی‌نماز مکن
# 5 چون دلت نیست محرم توحید %~% سفر کعبه و حجاز مکن
# 6 از پی تن قبای ناز مدوز %~% مرده را جز کفن جهاز مکن
# 7 قدمت در مقام محمودی‌ست %~% خویشتن بنده ایاز مکن
# 8 راز در دل چو دانه در پنبه است %~% همچو حلاج کشف راز مکن
# 9 به نسیمی که بر دهانت وزد %~% لب خود همچو غنچه باز مکن
# 10 باز کن چشم تا ببینی دوست %~% چون بدیدی دگر فراز مکن
# 11 تا توانی چو سیف فرغانی %~% عشق را حمل بر مجاز مکن
PageV1P087
### || [genre: Gh1]
# 1 بپوش آن رخ و دلربایی مکن %~% دگر با کسی آشنایی مکن
# 2 به چشم سیه خون مردم مریز %~% به روی چو مه دلربایی مکن
# 3 ز من پند بنیوش و دیگر چو شمع %~% به هر مجلسی روشنایی مکن
# 4 مرو از بر ما و گر می‌روی %~% دگر عزم رفتن چو آیی مکن
# 5 به امثال من بعد ازین التفات %~% به سگ روی نان می‌نمایی مکن
# 6 سخن آتشی می‌فروزی مگوی %~% نظر فتنه‌ای می‌فزایی مکن
# 7 مرا غمزه تو به صد رمز گفت %~% تو نیز ای فلان بی‌وفایی مکن
# 8 به چشمی که کردی به ما یک نظر %~% به دیگر کس ار آن نمایی مکن
# 9 چو شمع فلک نور از آن روی تافت %~% تو روشن‌دلی تیره‌رایی مکن
# 10 گر او را خوهی ترک عالم بگوی %~% تو سلطان وقتی گدایی مکن
# 11 محبت وفاق است مر دوست را %~% خلافی به طبع مرایی مکن
# 12 چو معشوق رند است و می می‌خورد %~% اگر عاشقی پارسایی مکن
PageV1P088
### || [genre: Gh1]
# 1 ای شکر لب نظری سوی من مسکین کن %~% ترک یک بوسه بگو کام مرا شیرین کن
# 2 دهن و قند لبت پسته شکر مغزست %~% تو از آن پسته مرا طوطی شکرچین کن
# 3 نرگس مست بگردان دل و جان برهم زن %~% سنبل جعد بیفشان و جهان مشکین کن
# 4 ز آن تنی کز سمن و یاسمنش عار آید %~% دم به دم پیرهنی پر ز گل و نسرین کن
# 5 تو ز کار دگران هیچ نمی‌پردازی %~% تا بگویم که نگاهی به من غمگین کن
# 6 همه ذرات جهان از تو مدد می‌خواهند %~% آفتابا نظری سوی من مسکین کن
# 7 عالمی بیدق نطع هوس وصل تواند %~% آخر ای شاه رخ خود سوی این فرزین کن
# 8 با تو در هر ندبم دست عمل جان بازی است %~% ببری یا ببرم عاقبتم تعیین کن
# 9 نخوهم دیدن خود آرزویم دیدن تست %~% روی چون آینه بنما و مرا خودبین کن
# 10 آستان در تو خواستم از دولت گفت %~% تا برو سر نهم ای بخت مرا تمکین کن
# 11 گفت هیهات که آن خوابگه شیران است %~% آن به تو کی رسد از خاک چو سگ بالین کن
# 12 از پی فاتحه وصل دعایی گفتم %~% تا برین ختم شود فاتحه را آمین کن
# 13 سیف فرغانی شوریده شد از دیدن تو %~% تو به شیرین لب خود شور ورا تسکین کن
PageV1P089
### || [genre: Gh1]
# 1 ای چشم من از رخ تو روشن %~% چشمی به کرشمه بر من افگن
# 2 اکنون که به دیدن تو ما را %~% شد چشم چو آب دیده روشن
# 3 جان و دل و عقل هر سه هستند %~% در عشق تو چون دو چشم یک تن
# 4 ای مردم چشم دل خیالت! %~% دارم ز تو من درین نشیمن
# 5 در جامه تنی چو ریسمانی %~% در سینه دلی چو چشم سوزن
# 6 دل در طلب تو هست فارغ %~% چون مردم چشم از دویدن
# 7 روی تو به نیکویی مه و نور %~% چشم من و خواب آب و روغن
# 8 شد چشم بد و زبان بدگوی %~% اندر حق تو ز همت من
# 9 نابینا همچو چشم نرگس %~% ناگویا چون زبان سوسن
# 10 ای دلبر دوست تو همی باش %~% ایمن پس ازین ز چشم دشمن
# 11 تا چشم بود نهاده در سر %~% تا جان باشد نهفته در تن
# 12 از روی تو چشم بر نداریم %~% کز روی تو جان ماست گلشن
PageV1P090
### || [genre: Gh1]
# 1 ای لب لعلت شکرستان من! %~% وی دهنت چشمه حیوان من!
# 2 تا سر زلف تو ندیدم دگر %~% جمع نشد حال پریشان من
# 3 درد فراق تو هلاکم کند %~% گر نکند وصل تو درمان من
# 4 بی‌لب خندان تو دایم چو آب %~% خون چکد از دیده گریان من
# 5 هست بلای دل من حسن تو %~% باد فدای تن تو جان من
# 6 من تنم و مهر تو جان من است %~% من شبم و تو مه تابان من
# 7 جز تو در آفاق مرا هیچ نیست %~% ای همه آن تو و تو آن من
# 8 گر به فراقم بکشی راضیم %~% هم نکنی کار به فرمان من
# 9 گر چه فغان می‌نکنم آشکار %~% الحذر از ناله پنهان من
# 10 ناله چو بلبل کنم از شوق تو %~% ای رخ خوب تو گلستان من
# 11 سیف همی گوید تو یوسفی %~% بی تو جهان کلبه احزان من
PageV1P091
### || [genre: Gh1]
# 1 مرغ دلم صید کرد غمزه چون تیر او %~% لشکر خود عرض داد حسن جهان گیر او
# 2 باز سپید است حسن طعمه او مرغ دل %~% شیر سیاه است عشق با همه نخجیر او
# 3 عشق نماز دل است مسجد او کوی دوست %~% ترک دو عالم شناس اول تکبیر او
# 4 هست وضوش آب چشم روز جوانیش وقت %~% فوت شود وصل دوست از تو به تاخیر او
# 5 عشق چو صبح است دید روی چو خورشید دوست %~% بر دل هر کس که تافت نور تباشیر او
# 6 خمر الهی است عشق ساقی او دست فضل %~% بی خبری از دو کون مبدا تاثیر او
# 7 عشق چو آورد حکم از بر سلطان حسن %~% در تو عملها کند حزن به تقریر او
# 8 عشق جوان نورسید تا چو خرابات شد %~% خانقه دل که بود عقل کهن پیر او
# 9 مرغ دل عاشق است آن که چو قصدش کنی %~% زخم خوری چون هدف از پر بی تیر او
# 10 گر تو ندانی که چیست این همه نظم بدیع %~% دوست به حسن آیتی‌ست وین همه تفسیر او
# 11 ورنه تو بیدار دل حال چو من خفته را %~% خواب پریشان شمار وین همه تعبیر او
# 12 زمزمه شعر سیف نغمه داودی است %~% نفخه صور دل است صوت مزامیر او
PageV1P092
### || [genre: Gh1]
# 1 به رنگ خود نیم زان رو وز آن مو %~% که گل را رنگ بخشد مشک را بو
# 2 دو چشمم خیره شد دروی ندانم %~% نگارستان فردوس است یا رو
# 3 ندارد هیچ خوبی فر آن ماه %~% ندارد پر طاوسان پرستو
# 4 دهان چون پسته و پسته پر از قند %~% لبان چون شکر و شکر سخن‌گو
# 5 عجب گر ملک روم و چین نگیرد %~% نگار ترک رو با خال هندو
# 6 ز من چون شیر از آتش می‌گریزد %~% بلی از سگ گریزان باشد آهو
# 7 نهاده دام اندر حلقه زلف %~% فگنده تاب در زنجیر گیسو
# 8 ایا چون ساحری کار تو مشکل %~% ایا چون سامری چشم تو جادو
# 9 اگر در گلشن آیی سرو آزاد %~% زند در پیش بالای تو زانو
# 10 کسی را وصل تو گردد میسر %~% که جان بر کف بود زر در ترازو
# 11 اگرچه آسمانش پشت باشد %~% نیارد با تو زد خورشید پهلو
# 12 کسی کو پیش گیرد کار عشقت %~% نهد کار دو عالم را به یک سو
# 13 جفای تو وفا باشد ازیرا %~% ز نیکو هرچه آید هست نیکو
# 14 از آن ساعت که تیر غمزه خوردم %~% من از دست کمانداران ابرو
# 15 هماندم سیف فرغانی بدانست %~% که جرم عاشقان جرمی است معفو
PageV1P093
### || [genre: Gh1]
# 1 چو هیچ می‌نکنی التفات با ما تو %~% چه فایده است درین التفات ما با تو
# 2 برای چیست تکاپوی من به هر طرفی %~% چو در میانه مسافت همین منم تا تو
# 3 ز بس که خلعت عشق تو جان من پوشید %~% خیالم است که در جامه این منم یا تو
# 4 به چشم معنی چندان که باز می‌نگرم %~% ز روی نسبت ما قطره‌ایم و دریا تو
# 5 پس این تویی و منی در میانه چندان است %~% که قطره بحر ببیند تو ما شوی ما تو
# 6 ترا به بردن دلهای خلق معجزه‌ای است %~% که دلبران همه سحرند و دست بیضا تو
# 7 اجل به کشتن من قصد داشت عشقت گفت %~% که این وظیفه از آن من است فرما تو
# 8 شب وصال دهان بر لبم نهادی و گفت %~% منم به لب شکر و طوطی شکرخا تو
# 9 بدان که هست تو را با دهان من نسبت %~% که در جهان به سخن می‌شوی هویدا تو
# 10 فدا کند پس ازین جان و دل به دست آرد %~% چو دید بنده که در دل همی کنی جا تو
# 11 ز فرقت تو چو مرده است سیف فرغانی %~% توی به وصل خود این مرده را مسیحا تو!
PageV1P094
### || [genre: Gh1]
# 1 ای صبا قصه عشاق بر یار بگو %~% خبری از من دلداده به دلدار بگو
# 2 از رسانیدن پیغام رهی عار مدار %~% به گلستان چو درآیی سخن خار بگو
# 3 چون به حضرت رسی امسال بدان راحت جان %~% آنچه از رنج رسیدست به من پار بگو
# 4 ور به قانون ادب بر در او ره یابی %~% با شفا یک دو سخن از من بیمار بگو
# 5 خبر آدم سرگشته به رضوان برسان %~% قصه بلبل شوریده به گلزار بگو
# 6 چون بدان خسرو شیرین ملاحت برسی %~% بیتکی چندش ازین مخزن اسرار بگو
# 7 غزلی کز من گوینده سماعت باشد %~% به اصولی که در آن طبع کند کار بگو
# 8 ور بپرسد که به رویم نگرانی دارد %~% شعف بنده بدان طلعت و دیدار بگو
# 9 خادمانی که در آن پرده عزت باشند %~% در اگر بر تو ببندند ز دیوار بگو
# 10 ور بدانی که دوم بار نیابی فرصت %~% وقت اگر دست دهد جمله به یک بار بگو
# 11 کای ازو روی نهان کرده چو اصحاب الکهف! %~% او سگ تست مرانش ز در غار بگو
# 12 سیف فرغانی بی روی تو تا کی گوید %~% ای صبا قصه عشاق بر یار بگو
PageV1P095
### || [genre: Gh1]
# 1 ای رقعه حسن را رخت شاه %~% ماییم ز حسن رویت آگاه
# 2 روی تو مه تمام بر سرو %~% رخساره گل شکفته بر ماه
# 3 در کوی تو کدیه کردن ای دوست %~% نزد همه همچو مال دلخواه
# 4 ما از همه کمتریم در ملک %~% ما از همه پس تریم در راه
# 5 کس نور صفا ندید در ما %~% کس آب بقا نیافت در چاه
# 6 نی مسند فقر را ز من صدر %~% نی رقعه عشق را زمن شاه
# 7 بربسته گلو چو میخ خیمه %~% پوشیده نمد چو چوب خرگاه
# 8 از صورت من جداست معنی %~% آمیخته نیست دانه با کاه
# 9 زین خرقه بود فضیحت من %~% کز پوست بود هلاک روباه
# 10 بر کسوت حال من چنان است %~% این خرقه که بر پلاس دیباه
# 11 آلوده به صد دراز دستی %~% این دامن و آستین کوتاه
# 12 ای گشته ز یاد دوست غافل %~% ذکرش ز زبان حال آگاه
# 13 چندان بشنو که حلقه گردد %~% در گوش دل تو های الله
# 14 تا دوست به دامت اوفتد سیف %~% از خویش خلاص خویشتن خواه
PageV1P096
### || [genre: Gh1]
# 1 ای پسته دهانت نرخ شکر شکسته %~% وی زاده زبانت قدر گهر شکسته
# 2 من طوطیم لب تو شکر بود که بینم %~% در خدمت تو روزی طوطی شکر شکسته
# 3 آنجا که چهره تو گسترده خوان خوبی %~% گردد ز شرم رویت قرص قمر شکسته
# 4 چون باز گرد عالم گشتم بسی و آخر %~% در دامت اوفتادم چون مرغ پر شکسته
# 5 نقد روان جان را جو جو نثار کردم %~% زین سان درست کاری ناید ز هر شکسته
# 6 من خود شکسته بودم از لشکر غم تو %~% این حمله بین که هجرت آورد بر شکسته
# 7 وز طعنه‌های مردم در حق خود چه گویم %~% هر کو رسید سنگی انداخت بر شکسته
# 8 بارم محبت تست ای جان و وقت باشد %~% کز بار خویش گردد شاخ شجر شکسته
# 9 گر من شکسته گشتم از عشق تو چه نقصان %~% هیچ از شکستگی شد بازار زر شکسته
# 10 امشب ز سنگ آهم در کارگاه گردون %~% شد شیشه‌های انجم در یکدگر شکسته
# 11 دی گفت عزت تو ما را به کس چه حاجت %~% من کس نیم چه دارم دل زین قدر شکسته
# 12 از هیبت خطابت شد سیف را دل ای جان %~% همچون ردیف شعرش سر تا بسر شکسته
PageV1P097
### || [genre: Gh1]
# 1 ای در سخن دهانت تنگ شکر گشاده %~% لعلت به هر حدیثی گنج گهر گشاده
# 2 ای ماه بنده تو هر لحظه خنده تو %~% ز آن لعل همچو آتش لؤلؤی تر گشاده
# 3 بهر بهای وصلت عشاق تنگ‌دل را %~% دستی فراخ باید در بذل زر گشاده
# 4 در طبعم آتش تو آب سخن فزوده %~% وز خشمم انده تو خون جگر گشاده
# 5 تن را به گرد کویت پای جواز بسته %~% دل را به سوی رویت راه نظر گشاده
# 6 تا لشکر غم تو بشکست قلب ما را %~% بر دل ولایت جان شد بیشتر گشاده
# 7 چون زلف بر گشایی زیبد گرت بگویم %~% کبک نگار بسته طاوس پر گشاده
# 8 شب در سماع دیدم آن زلف بسته تو %~% چون چتر پادشاهان روز ظفر گشاده
# 9 روی تو را نگویم مه ز آنکه هست رویت %~% گلزار نو شکفته فردوس در گشاده
# 10 گر عاشق تو فردا اندر سفر نهد پا %~% صد در ز خلد گردد اندر سفر گشاده
# 11 تا از سماع نامت چون عاشقان برقصد %~% از بند خاک گردد بیخ شجر گشاده
# 12 از بار فرقت تو جان از تن و تن از جان %~% بند تعلق خویش از یکدگر گشاده
# 13 عشق چو آتش تو از طبع بنده هر دم %~% همچون عصای موسی آب از حجر گشاده
# 14 ز آن سیف می‌نیاید در کوی تو که دایم %~% در هر قدم ز کویت چاهی است سر گشاده
PageV1P098
### || [genre: Gh1]
# 1 ای پیش تو ماه آسمان خیره %~% وز روی تو آب روشنان تیره
# 2 در چشم تو روی مردمی پیدا %~% در روی تو چشم مردمان خیره
# 3 بر درج درت ز لعل پیرایه %~% بر طرف مهت ز مشک زنجیره
# 4 با چشم تو نرگس است همخوابه %~% با لعل تو شکر است همشیره
# 5 همواره درون من به تو مایل %~% پیوسته رقیب تو ز من طیره
# 6 شیرین سخن تو تلخ شد با ما %~% آری به مرور می‌شود شیره
# 7 سیف از در تو شکسته باز آمد %~% چون لشکر کافر از در بیره
PageV1P099
### || [genre: Gh1]
# 1 از پسته تنگ خود آن یار شکر بوسه %~% دوشم به لب شیرین جان داد به هر بوسه
# 2 از بهر غذای جان ای زنده به آب و نان %~% بستد لب خشک من ز آن شکر تر بوسه
# 3 ای کرده رخت پیدا بر روی قمر لاله %~% وی کرده لبت پنهان در تنگ شکر بوسه
# 4 مه نور همی خواهد از روی تو در پرده %~% جان راز همی گوید با لعل تو در بوسه
# 5 نزد تو خریداران گر معدن سیم آرند %~% ای گنج گهر ز آن لب مفروش به زر بوسه
# 6 ای قبله جان هر شب بر خاک درت عاشق %~% چون کعبه روان داده بر روی حجر بوسه
# 7 چون جوف صدف او را پر در دهنی باید %~% و آنگاه طلب کردن ز آن درج گهر بوسه
# 8 خواهی که شکر بارد از چشم چو بادامت %~% رو آینه بین وز خود بستان به نظر بوسه
# 9 چون خاک سر کویت آهنگ هوا کرده %~% بر ذره به مهر دل داده مه و خور بوسه
# 10 هر جا که تو برخیزی از پای تو بستاند %~% زنجیر سر زلفت چون حلقه ز در بوسه
# 11 لطفت که چو اندیشه حد نیست کنارش را %~% از روی تو انعامی دیدیم مگر بوسه
# 12 سیف ار ز تو می‌خواهد بوسه تو برو می‌خند %~% کز لعل تو خوش باشد گر خنده و گر بوسه
# 13 گر پای رقیبانت بوسند محبانت %~% ترسا ز پی عیسی زد بر سم خر بوسه
PageV1P100
### || [genre: Gh1]
# 1 از آن شکر که تو در پسته دهان داری %~% سزد که راتبه جان من روان داری
# 2 به بوسه تربیتم کن که من برین درگه %~% نه آن سگم که تو تیمار من به نان داری
# 3 نظر در آینه کن تا تو را شود روشن %~% چو دیگران که چه رخسار دلستان داری
# 4 اگر کسی ندهد دل به چون تو دلداری %~% تو خویشتن بستانی که دست آن داری
# 5 جماعتی که در اوصاف تو همی گویند %~% که قد سرو و رخ همچو گلستان داری
# 6 نظر در آن گل رو می‌کنند بی‌خبرند %~% ز غنچه‌ها که بر اطراف بوستان داری
# 7 پیام داد به من عاشقی که ای مسکین %~% که همچو من به سخن رسم عاشقان داری
# 8 به روی گل دگران خرمند چون بلبل %~% تو از محبت او تا به کی فغان داری
# 9 چو عاشقان همه احوال خویش عرض کنند %~% تو نیز قصه خود بازگو زبان داری!
# 10 به بوسه‌ای چو رسیدی از آن دهان زنهار %~% ممیر کز لب لعلش غذای جان داری
# 11 چو دوست گفت سخن گفت سیف فرغانی %~% حدیث یا شکر است آن که در دهان داری
PageV1P101
### || [genre: Gh1]
# 1 ای که از سیم خام تن داری %~% قامتی همچو نارون داری
# 2 در قبایی کسی نمی‌داند %~% که تو در پیرهن چه تن داری
# 3 تا نگفتی سخن ندانستم %~% که تو شیرین زبان دهن داری
# 4 تو بدان دام زلف و دانه خال %~% صد گرفتار همچو من داری
# 5 تو چنین چشم و ابروی فتان %~% بهر آشوب مرد و زن داری
# 6 زیر هر غمزه‌ای نمی‌دانم %~% که چه ترکان تیغ زن داری
# 7 در همه شهر دل نماند درست %~% تا چنان زلف پر شکن داری
# 8 زنده در خرقه‌های درویشان %~% چه شهیدان بی‌کفن داری
# 9 در فراق تو سیف فرغانی %~% می‌کند صبر و خویشتن داری
PageV1P102
### || [genre: Gh1]
# 1 ای ز آفتاب رویت مه برده شرمساری %~% پیداست بر رخ تو آثار بختیاری
# 2 اندر بیان نگنجد وندر زبان نیاید %~% از عشق آنچه دارم و از حسن آنچه داری
# 3 ای نوش داروی جان اندر لبت نهفته %~% با مرهمی چنینم چون خسته می‌گذاری
# 4 افغان و زاری من از حد گذشت بی تو %~% گر چه بکرد بلبل بی گل فغان و زاری
# 5 امیدوار وصلم از خود مبر امیدم %~% صعب است ناامیدی بعد از امیدواری
# 6 چون خاک اگر عزیزی بنشست بر در تو %~% هر جا که رفت از آن پس چون زر ندید خواری
# 7 من با چنین ارادت در تو رسم به شرطی %~% کز بنده سعی باشد وز همت تو یاری
# 8 شیرین از آنی ای جان کز تلخی غم خود %~% فرهادوار هر دم سوزی ز من برآری
# 9 ای خوب‌تر ز لیلی هرگز مده چو مجنون %~% دیوانه دلم را زین بند رستگاری
# 10 گل را نمی‌توانم کردن به دوست نسبت %~% ای گل به پیش جانان در پیش گل چو خاری
# 11 هر جا که سیف باشد بستان اوست رویش %~% «چون است حال بستان ای باد نوبهاری»
PageV1P103
### || [genre: Gh1]
# 1 جانا به یک کرشمه دل و جان همی بری %~% دردم همی فزایی و درمان همی‌بری
# 2 روی چو ماه خویش و دل و جان عاشقان %~% دشوار می‌نمایی و آسان همی بری
# 3 اندر حریم سینه مردم به قصد دل %~% دزدیده می‌درآیی و پنهان همی بری
# 4 گه قصد جان به نرگس جادو همی کنی %~% گه گوی دل به زلف چو چوگان همی بری
# 5 چون آب و آتشند در و لعل در سخن %~% تو آب هر دو ز آن لب و دندان همی‌بری
# 6 خوبان پیاده‌اند و ازیشان برین بساط %~% شاهی برخ تو هر ندبی ز آن همی بری
# 7 با چشم و غمزه تو دلم دوش میل داشت %~% گفتا مرا به دیدن ایشان همی بری
# 8 عقلم به طعنه گفت که هرگز کس این کند %~% دیوانه را بدیدن مستان همی بری!
# 9 دل جان به تحفه پیش تو می‌برد سیف گفت %~% خرما به بصره زیره به کرمان همی بری!
PageV1P104
### || [genre: Gh1]
# 1 دلبرا حسن رخت می‌ندهد دستوری %~% که به هم جمع شود عاشقی و مستوری
# 2 آمدن پیش تو بختم ننماید یاری %~% رفتن از کوی تو عشقم ندهد دستوری
# 3 اگر از حال منت هیچ نمی‌سوزد دل %~% تو که این حال نبوده‌ست تو را معذوری
# 4 پیش عشاق تو بهتر ز غنا درویشی %~% نزد بیمار تو خوشتر ز شفا رنجوری
# 5 گر به نزدیک تو سهل است مرا طاقت نیست %~% اگرم یک نفس از روی تو باشد دوری
# 6 گر به دست اجل از پای درآید تن من %~% از می عشق بود در سر من مخموری
# 7 ما جهان را به تو بینیم که در خانه چشم %~% دیده مانند چراغ است و تو در وی نوری
# 8 پرده از روی برانداز دمی تا آفاق %~% به تو آراسته گردد چو بهشت از حوری
# 9 سیف فرغانی در کار جزا چشم مدار %~% پادشازاده ملکی چه کنی مزدوری
PageV1P105
### || [genre: Gh1]
# 1 ای رخ تو شاه ملک دلبری %~% همچو شاهان کن رعیت پروری
# 2 تا تو بر پشت زمین پیدا شدی %~% شد ز شرم روی تو پنهان پری
# 3 با چنین صورت که از معنی پر است %~% سخت بی‌معنی بود صورت‌گری
# 4 ز آرزوی شیوه رفتار تو %~% خانه بر بامت کند کبک دری
# 5 خسروان فرهادوارت عاشقند %~% ز آنکه از شیرین بسی شیرین‌تری
# 6 چشم تو از بردن دلهای خلق %~% شادمان همچون ز غارت لشکری
# 7 دلبری ختم است بر تو ز آنکه تو %~% جان همی افزایی ار دل می‌بری
# 8 از اثرهای نشان و نام تو %~% جان پذیرد موم از انگشتری
# 9 عشق تو ما را بخواهد کشت آه %~% عید شد نزدیک و قربان لاغری
# 10 در فراق تو غزلها گفته‌ام %~% بی شکر کردم بسی حلواگری
# 11 کاشکی از دل زبان بودی مرا %~% تا به یادت کردمی جان پروری
# 12 با چنین عزت که از حسن و جمال %~% در مه و خور جز به خواری ننگری
# 13 چون روا باشد که سعدی گویدت %~% «سرو بستانی تو یا مه یا پری»
# 14 سیف فرغانی همی گوید ترا %~% هر که هست از هر چه گوید برتری
PageV1P106
### || [genre: Gh1]
# 1 ای که تو جان جهانی و جهان جانی %~% گر به جان و به جهانت بخرند ارزانی
# 2 عشق تو مژده‌ور جان به حیات ابدی %~% وصل تو لذت باقی ز جهان فانی
# 3 خوب رویان جهان کسب جمال از تو کنند %~% آفتاب ار نبود مه نشود نورانی
# 4 ز آسمان گر به زمین درنگری چون خورشید %~% غیر مه هیچ نباشد که بدو می‌مانی
# 5 ماه در معرض روی تو برآید چه عجب %~% شب روان را چو عسس سخت بود پیشانی
# 6 ظاهر آن است که در باغ جمال کس نیست %~% خوب تر زین گل حسنی که تواش بستانی
# 7 از سلاطین جهان همت من دارد عار %~% گر تو یک روز گدای در خویشم خوانی
# 8 شرمسار است توانگر ز زرافشانی خود %~% چون گدای تو کند دست به جان افشانی
# 9 از چنین داد و ستد سود چه باشد چو به من %~% ندهی بوسه وگر من بدهم نستانی
# 10 خسته تیغ غمت را به بلا بیم مکن %~% کشته را چند به شمشیر همی ترسانی
# 11 سیف فرغانی از عشق بپرهیز و منه %~% پا در آن کار که بیرون شد از آن نتوانی
PageV1P107
### || [genre: Gh1]
# 1 کیست درین دور پیر اهل معانی %~% آن که به هم جمع کرد عشق و جوانی
# 2 قربت معشوق از اهل عشق توان یافت %~% راه بود بی شک از صور به معانی
# 3 گر تو چو شاهان برین بساط نشینی %~% نیست تو را خانه در حدود مکانی
# 4 در نفسی هر چه آن تست ببازی %~% در ندبی ملک هر دو کون نمانی
# 5 نور امانت ز تو چنان بدرخشد %~% کآتش برق از خلال ابر دخانی
# 6 خضر شوی در بقا و دانش و آنگاه %~% آب در اجزای تو کند حیوانی
# 7 علم تو آنجا رسد بدو که چو حلاج %~% گویی انا الحق و نام خویش ندانی
# 8 همچو عروسان به چشم سر تو پیدا %~% رو بنمایند رازهای نهانی
# 9 جسم تو ز آن سان سبک شود که تو گویی %~% برد بدن از جوار روح گرانی
# 10 فاتحه این حدیث دارد یک رنگ %~% ست جهت را بنور سبع مثانی
# 11 هر که مرو را شناخت نیز نپرداخت %~% از عمل جان به علمهای زبانی
# 12 گر خورد آب حیوة زنده نگردد %~% دل که ندارد بدو تعلق جانی
# 13 من نرسیدم بدین مقام که گفتم %~% گر برسی تو سلام من برسانی
PageV1P108
### || [genre: Gh1]
# 1 ایا خلاصه خوبان کراست در همه دنیی %~% چنین تنی همگی جان و صورتی همه معنی
# 2 غم تو دنیی و دین است نزد عاشق صادق %~% که دل فروز چو دینی و دل‌ربای چو دنیی
# 3 بر آستان تو بودن مراست مجلس عالی %~% به زیر پای تو مردن مراست پایه اعلی
# 4 اگر چه نیست تویی و منی میان من و تو %~% منم منم به تو لایق تویی تویی به من اولی
# 5 تو در مشاهده با دیگران و من شده قانع %~% ز روی تو به خیال و ز وصل تو به تمنی
# 6 خراب گشتن ملک است دل شکستن عاشق %~% حصار کردن قدس است بهر کشتن یحیی
# 7 ز زنده دل برباید رخ تو چون زر رنگین %~% به مرده روح ببخشد لب تو چون دم عیسی
# 8 چراغ ماه نتابد به پیش شمع رخ تو %~% شعاع مهر چه باشد به نزد نور تجلی
# 9 به دست دل قدم صدق سیف بر سر کویت %~% نهاده چون سر مجنون بر آستانه لیلی
PageV1P109
### || [genre: Gh1]
# 1 دی مرا گفت آن مه ختنی %~% که من آن توام تو آن منی
# 2 ما دو سر در یکی گریبانیم %~% چو جدامان کند دو پیرهنی!
# 3 گو لباس تن از میانه برو %~% چون برفت از میان ما دو تنی
# 4 گر فقیری به ما بود محتاج %~% حاجت از وی طلب که اوست غنی
# 5 دوست با عاشقان همی گوید %~% به اشارت سخن ز بی‌دهنی
# 6 عاشقان از جناب معشوقند %~% گر حجازی بوند و گر یمنی
# 7 همچو قرآن که چون فرود آمد %~% گویی آن هست مکی آن مدنی
# 8 علوی سبط مصطفی باشد %~% گر حسینی بود و گر حسنی
# 9 گر چه گویند خلق سلمان را %~% پارسی و اویس را قرنی
# 10 عاشق دوست را ز خلق مدان %~% در بحرین را مگو عدنی
# 11 روی پوشیده و برهنه به تن %~% مردگان را چه غم ز بی‌کفنی
# 12 غزل عشق چون سراییدی %~% خارج از پرده‌های خویشتنی
# 13 عاقبت مطربان مجلس وصل %~% بنوازندت ای چو دف زدنی
# 14 دوست گوید بیا که با تو مرا %~% دوی‌یی نیست من توام تو منی
# 15 سیف فرغانی اندرین کوی است %~% با سگان همنشین ز بی وطنی
PageV1P110
### || [genre: Gh1]
# 1 ای لب لعل تو را بنده بجان شیرینی %~% لب نگویم که شکر نیست بدان شیرینی
# 2 نام لعل لب جان بخش تو اندر سخنم %~% همچنان است که در آب روان شیرینی
# 3 لب نانی که به آب دهنت گردد تر %~% شهد دریوزه کند ز آن لب نان شیرینی
# 4 بوسه‌ای داد لبت قصد دگر کردم گفت %~% کین یکی بس بود از بهر دهان شیرینی
# 5 ز آن به وصف تو زبانم چو لبت شیرین شد %~% که بلیسیدم از آن لب به زبان شیرینی
# 6 ز آن لب ای دوست به صد جان ندهی یک بوسه %~% شکر ارزان کن و مفروش گران شیرینی
# 7 چون لبت بر شکر و قند بخندد گویند %~% بس کن از خنده که بگرفت جهان شیرینی
# 8 خوش در آمیخته‌ای با همگان و این سهل است %~% که خوش‌آمیز بود با همگان شیرینی
# 9 تلخی عیشم از این است و نمی‌یارم گفت %~% که تو با من ترش و با دگران شیرینی
# 10 بنده در وصف تو بسیار سخنها گفتی %~% اگر از آب نرفتی به زبان شیرینی
# 11 سخن هر کس امروز نشانی دارد %~% زاده طبع مرا هست نشان شیرینی
# 12 شعر من کهنه نگردد به مرور ایام %~% که تغیر نپذیرد به زمان شیرینی
# 13 بعد ازین هر که چو من خوان سخن آراید %~% گو ازین شعر بنه بر سر خوان شیرینی
# 14 سیف فرغانی از آن خسرو ملک سخنی %~% با چنین طبع که فرهاد چنان شیرینی
PageV1P111
### || [genre: Gh1]
# 1 ای شده حسن تو را پیشه جهان آرایی %~% عادت طبع من از وصف تو شکرخایی
# 2 ماه را زرد شود روی چو در وی نگری %~% روز را خیره شود چشم چو رخ بنمایی
# 3 یا بدان لب بده از وصل نصیب عشاق %~% یا چنان کن که چنین روی به کس ننمایی
# 4 بوسه‌ای دادی و پس طیره شدی لب پیش آر %~% تا همانجا نهمش باز اگر فرمایی
# 5 ز انتظار شب وصل تو مرا روز گذشت %~% می‌ندانم که چرا منتظر فردایی
# 6 بس که در آرزوی وصل تو چشمم بگریست %~% خواب را آب ببرد از حرم بینایی
# 7 ای دل خام طمع آب برین آتش زن %~% چند بر خاک درش باد همی پیمایی
# 8 ذره گم شده‌ای در هوس خورشیدی %~% قطره خشک لبی در طلب دریایی
# 9 من از این در نروم ز آنک گروهی عشاق %~% روی معشوق بدیدند به ثابت رایی
# 10 بلبل از باغ چو بیرون نرود گل بیند %~% زاغ بر مزبله گردد چو بود هرجایی
# 11 سیف فرغانی تا کی به تمنا گوید %~% بود آیا که خرامان ز درم بازآیی
PageV1P112
### || [genre: Gh1]
# 1 اگر خورشید و مه نبود برین گردون مینایی %~% تو از رو پرده برگیر و همی کن عالم آرایی
# 2 سزای وصف روی تو سخن در طبع کس ناید %~% که در تو خیره می‌ماند چو من چشم تماشایی
# 3 میان جمع مه رویان همه چون شب سیه مویان %~% تو با این روی چون خورشید همچون روز پیدایی
# 4 ترا لیلی نشاید گفت لیکن عاقل از عشقت %~% عجب نبود که چون مجنون برآرد سر به شیدایی
# 5 منم از عشق روی تو مقیم خاک کوی تو %~% مگس از بهر شیرینی ست در دکان حلوایی
# 6 اگر در روز وصل تو نباشم جمع با یاران %~% من و آه سحرگاه و شب هجران و تنهایی
# 7 مرا با غیر خود هرگز مکن نسبت مدان مایل %~% مسلمان چون کند نسبت مسیحا را به ترسایی
# 8 میان صبر و عشق ای جان نزاع است از برای دل %~% که اندر دل نمی‌گنجد غم عشق و شکیبایی
# 9 حرم بر عاشقان تنگ است از یاران غار تو %~% چو سگ بیرون در خسبم من مسکین ز بی جایی
# 10 عزیز مصر اگر ما را ملامت‌گر بود شاید %~% تو حسن یوسفی داری و من مهر زلیخایی
# 11 ز جان بازان این میدان کسی همدست من نبود %~% که من در راه عشق تو به سر رفتم ز بی‌پایی
# 12 چو سعدی سیف فرغانی به وصف پسته تنگت %~% چو طوطی گر سخن گوید کند ز آن لب شکرخایی
# 13 چو جنت دایم اندر وی همه رحمت فراز آید %~% «تو از هر در که بازآیی بدین خوبی و زیبایی»
PageV1P113
### || [genre: Gh1]
# 1 زهی خورشید را داده رخ تو حسن و زیبایی %~% در لطف تو کس بر من نبندد گر تو بگشایی
# 2 به زیورها نکورویان بیارایند گر خود را %~% تو بی‌زیور چنان خوبی که عالم را بیارایی
# 3 تو را همتا کجا باشد که در باغ جمال تو %~% کند پسته شکرریزی کند سنبل سمن سایی
# 4 اگر نزبهر آن باشد که در پایت فتد روزی %~% که باشد گل که در بستان برآرد سر به رعنایی
# 5 هم از آثار روی تست اگر گل راست بازاری %~% ادب نبود تو را گفتن که چون گل حورسیمایی
# 6 اگر روزی ز درویشی دلی بردی زیان نبود %~% که گر دولت بود یک شب به وصلش جان بیفزایی
# 7 چه باشد حال مسکینی که او را با غنای تو %~% نه استحقاق وصل تست و نی از تو شکیبایی
# 8 من مسکین بدین حضرت به صد اندیشه می‌آیم %~% ز بیم آنکه گویندم که حضرت را نمی‌شایی
# 9 اگر چه دیده مردم بماند خیره در رویت %~% ببخشی دیده را صد نور اگر تو روی بنمایی
# 10 تو از من نیستی غایب که اندر جان خیال تو %~% مرا در دل چو اندیشه است و در دیده چو بینایی
# 11 مرا با تو وصال ای جان میسر کی شود هرگز %~% که من از خود روم آن دم که گویندم تو می‌آیی
# 12 چنان شیرینی ای خسرو که چون فرهاد در کویت %~% جهانی چون مگس جمعند بر دکان حلوایی
# 13 کنون ای سیف فرغانی که پایت خسته شد در ره %~% برو بار سر از گردن بیفگن تا بیاسایی
PageV1P114
### || [genre: Gh1]
# 1 دل در غم چون تو بی‌وفایی %~% در بستم و می‌کشم جفایی
# 2 عمرت خوانم از آنکه با کس %~% چون عمر نمی‌کنی وفایی
# 3 هر روز به هر کسیت میلی %~% هر لحظه به دیگریت رایی
# 4 گر نیست دل تو راست با ما %~% می‌زن به دروغ مرحبایی
# 5 گم گشت و نشان همی نیابم %~% مسکین دل خویش را به جایی
# 6 در کوی خود ار ببینی او را %~% از ما برسان بدو دعایی
# 7 در دل غم غیر تست ای دوست %~% در خانه کعبه بوریایی
# 8 ای مرهم انده تو کرده %~% درد دل ریش را دوایی
# 9 وی مصقله غم تو داده %~% آیینه روح را صفایی
# 10 گر سود کند زیان ندارد %~% در کوی تو گه گهی گدایی
# 11 سیف از غم عشق تو سپر کرد %~% گر تیغ برو کشد قضایی
PageV1P115
### || [genre: Gh1]
# 1 تو قبله دل و جانی چو روی بنمایی %~% به طوع سجده کنندت بتان یغمایی
# 2 تو آفتابی و این هست حجتی روشن %~% که در تو خیره شود دیده تماشایی
# 3 به وصف حسن تو لایق نباشد ار گویم %~% بنفشه زلفی و گل روی و سرو بالایی
# 4 ز روی پرده برانداز تا جهانی را %~% بهاروار به گل سر به سر بیارایی
# 5 چگونه با تو دگر عشق من کمی گیرد %~% که لحظه لحظه تو در حسن می‌بیفزایی
# 6 به دست عشق درافگند همچو مرغ به دام %~% کمند عشق تو هر جا دلی است سودایی
# 7 بر آستان تو هستند عاشقان چندان %~% که پای بر سر خود می‌نهم ز بی‌جایی
# 8 به لطف بر سر وقت من آ که در طلبت %~% ز پا در آمدم و تو به دست می‌نایی
# 9 به هجر دور نیم از تو زآنکه هر نفسم %~% چو فکر در دل و در دیده‌ای چو بینایی
# 10 اگر چه ملک نخواهد شریک نتوانم %~% که روز و شب غم تو من خورم به تنهایی
# 11 درآمدن ز در دوست سیف فرغانی %~% میسرت نشود تا ز خود برون نایی
PageV1P116
### || [genre: Gh1]
# 1 الا ای شمع دل را روشنایی %~% که جانم با تو دارد آشنایی
# 2 چو دل پیوست با تو گو همی‌باش %~% میان جان و تن رسم جدایی
# 3 گرفتار تو زآن گشتم که روزی %~% به تو از خویشتن یابم رهایی
# 4 دلم در زلف تو بهر رخ تست %~% که مطلوب است در شب روشنایی
# 5 منم درویش همچون تو توانگر %~% که سلطان می‌کند از تو گدایی
# 6 مرا دی نرگس مست تو می‌گفت %~% منم بیمار تو نالان چرایی
# 7 بدو گفتم از آن نالم که هر سال %~% چو گل روزی دو سه مهمان مایی
# 8 نه من یک شاعرم در وصف رویت %~% که تنها می‌کنم مدحت سرایی
# 9 طبیعت «عنصری» عقلم «لبیبی» %~% دلم هست «انوری» دیده «سنایی»
# 10 اگر خاری نیفتد در ره نطق %~% بیاموزم به بلبل گل ستایی
# 11 من و تو سخت نیک آموخته‌ستیم %~% ز بلبل مهر و از گل بی‌وفایی
# 12 تو را این لطف و حسن ای دلستان هست %~% چو شعر سیف فرغانی عطایی
# 13 گشایش از تو خواهد یافت کارم %~% که هم دلبندی و هم دلگشایی
PageV1P117
### || [genre: Gh2]
# 1 دیدن روی تو را محرم نباشد چشم ما %~% دیده از جان ساخت باید دیدن روی ترا
# 2 از رخ و روی تو رنگی تابناک آمد بچشم %~% وز سر زلف تو بویی سر بمهر آمد بما
# 3 گر بیاد روی گلرنگ تو درخاکم نهند %~% تا بحشر از تربت من لاله گون روید گیا
# 4 نان لطف ای شاه در زنبیل فقرم ار نهی %~% همچو من درویش شد چون تو توانگر را گدا
# 5 گوهر عشقت که جان بی دلانش معدنست %~% قلب ما را آنچنان آمد که مس را کیمیا
# 6 از هوای تو هرآنکس را که در دل ذره ییست %~% روز و شب گو همچو ذره چرخ می زن درهوا
# 7 از صف مردان راه عشق تو هر دم کند %~% دفع تیر حادثه همچون سپر تیغ قضا
# 8 عشقت از شیطان کند انسان واز انسان ملک %~% آدمی از پشم قالی سازد از نی بوریا
# 9 بر سر کویت چو عاشق پای دار دامن کشد %~% دست او اورا چنان باشد که موسی را عصا
# 10 جای عاشق در دو عالم هیچ کس نارد بدست %~% کندران عالم که پای اوست آنجا نیست جا
# 11 همچو عاشق را توجه در دو عالم سوی تست %~% رو بدرگاه سلیمان کرد هدهد از سبا
# 12 سیف فرغانی برین در عذر گو حاجت بخواه %~% نزد او هم عذر مقبولست وهم حاجت روا
# 13 با بت اندر کعبه نتوان رفت وبا سگ در حرم %~% بر در جانان اگر از خویشتن رفتی بیا
# 14 سیف فرغانی چو غایب گردد از درگاه تو %~% ذره را با مهر کی باشد دگر بار التقا
PageV1P118
### || [genre: Gh2]
# 1 کسی که بار غم عشق آن پسر کشدا %~% زمانه غاشیه دولتش بسر کشدا
# 2 کسی مدام چومن بی مدام مست بود %~% که باده زآن لب شیرین چون شکر کشدا
# 3 کسی خورد می وصلش که بی ترش رویی %~% چوزهر ساغر تلخش دهند در کشدا
# 4 غلام آن مه سیمین برم که از پی او %~% مدام از رگ کان آفتاب زرکشدا
# 5 اگر مرا می عشقش زپا دراندازد %~% سرم نه بار کله تن نه بار سر کشدا
# 6 وگر زپنجه سیمین او بساغر زر %~% لبان خشک تو یکروز لعل ترا کشدا
# 7 درخت عقل بیک شاخ باده ازکف او %~% زبوستان نهاد تو بیخ بر کشدا
# 8 مرا از آن رخ معنی نما محقق شد %~% که روی او قلم نسخ در صور کشدا
# 9 بدست خود ید بیضای آفتاب رخت %~% سواد خجلت بر چهره قمر کشدا
# 10 زخود همی نرهم کاشکی می عشقش %~% بدست حکم خود از من مرا بدر کشدا
# 11 کسی که ساغر ازین خم خورد سزد که مدام %~% زعیب نیل کند بر رخ هنر کشدا
# 12 زعاشقانش تأثیر کرد در من عشق %~% که ذرهای زمین نم زیکدگر کشدا
# 13 اگر چه باخته ام نرد عشق می ترسم %~% که مهره وارم در ششدر خطر کشدا
# 14 همه عنای تو از تست سیف فرغانی %~% زخون شناس چو رگ زخم بیشتر کشدا
# 15 بدیگران دل ما می رود بیا ای دوست %~% (بیاور آنچه دل مابیکدگر کشدا)
PageV1P119
### || [genre: Gh2]
# 1 بیاور آنچه دل ما بیکدگر کشدا %~% بسر کشد آنچه دلم بار او بسر کشدا
# 2 غلام ساقی خویشم که بامداد پگاه %~% مرا زمشرق خم آفتاب بر کشدا
# 3 چو تیغ باده برآهختم از نیام قدح %~% زمانه باید تا پیش من سپر کشدا
# 4 چه زر چه سیم و چه خاشاک پیش مرد آن روز %~% که از میانه سیماب آب زر کشدا
# 5 خوش است مستی واز روزگار بی خبری %~% که چرخ غاشیه مست بی خبر کشدا
# 6 اگر بساغر زرین هزار باده کشم %~% هنوز همت من باده دگر کشدا
# 7 در نشاط (من) آنگه گشاده تر باشد %~% که مست باشم وساقی مرا بدر کشدا
PageV1P120
### || [genre: Gh2]
# 1 چنان بوصل تو میلیست خاطر مارا %~% که دل بصحبت یوسف کشد زلیخا را
# 2 بیابیا که بشب چون چراغ درخوردست %~% بروز شمع جمال تو مجلس مارا
# 3 ترا بصحبت ماهیچ رغبتی باشد %~% اگر بود بنمک احتیاج حلوا را
# 4 زخاک درگهت ابرام دور می دارم %~% که آب درنفزاید ز سیل دریا را
# 5 بوصف حسنت اگر دم نمی زنم شاید %~% که نیست حاجت مشاطه روی زیبا را
# 6 جفا و ناز بیکبارگی مکن امروز %~% ذخیره کن قدری زین متاع فردا را
# 7 زلعل خود شکری من گشاده می گویم %~% بده وگرنه میان بسته ایم یغما را
# 8 مرا ز لعل تویک بوسه آرزو کردن %~% سزد که عرصه فراخست مر تمنا را
# 9 زجام عشق تو مستم چنانکه بررویت %~% بوقت بوسه فراموش می کنم جا را
# 10 بوصل خویشم دی وعده کرده ای و امروز %~% چنین غزل زرهی بس بود تقاضا را
# 11 زبهر تاج وصال تو سیف فرغانی %~% (شب فراق نخواهد دواج دیبا را)
PageV1P121
### || [genre: Gh2]
# 1 مبدا عشق ز جاییست که نیز آنجا را %~% کسی ندیدست و نداند ازل آن مبدا را
# 2 سخن عشق بسی گفته شد و می گویند %~% کس ازین راه ندانست امد اقصا را
# 3 راست چون صورت عنقاست که نقاشانش %~% می نگارند و ندیدست کسی عنقا را
# 4 پایه عشق بلندست و ز سربازان هیچ %~% کس نیاورد بزیر قدم آن بالا را
# 5 گر تو از خود بدر آیی هم از اینجا که تویی %~% سیر ناکرده ببینی افق اعلا را
# 6 قلم عشق کند درج بنسخ کونین %~% در خط علم تو مجموعه ما او حی را
# 7 در کتب می نگریراه رو و کاری کن %~% کآینه حسن نبخشد رخ نازیبا را
# 8 گر زاغیار دلت سرد شود جان بخشی %~% نفس گرم تو تعلیم کند عیسی را
# 9 هر چه در قبضه الاست ز اعیان وجود %~% لقمه یی ساز از آن بهر دهان لا را
# 10 ترک دنیا کن اگر قربت جانان خواهی %~% که به عیسی نرساند سم خر ترسا را
# 11 کشته عشق شو ای زنده که هرگز چون جان %~% مرگ ممکن نبود کشته آن هیجا را
# 12 دست ازین جیب برون آر که آل فرعون %~% نتوانند سیه کرد ید بیضا را
# 13 تا تو در گوش دل خویش کنی کردستند %~% پر ز لؤلوی معانی صدف اسما را
# 14 ای جدل پیشه شفای خود ازین قانون ساز %~% کین اشارات نباشد پسر سینا را
# 15 سیف فرغانی رو وصف ره عشق مکن %~% چون بپیمانه کسی کیل کند دریا را
PageV1P122
### || [genre: Gh2]
# 1 رفتی و دل ربودی یکشهر مبتلا را %~% تا کی کنیم بی تو صبری که نیست ما را
# 2 بازآ که عاشقانت جامه سیاه کردند %~% چون ناخن عروسان از هجر تو نگارا
# 3 ای اهل شهر ازین پس من ترک خانه گفتم %~% کز نالهای زارم زحمت بود شما را
# 4 از عشق خوب رویان من دست شسته بودم %~% پایم بگل فروشد در کوی تو قضا را
# 5 از نیکوان عالم کس نیست همسر تو %~% بر انبیای دیگر فضلست مصطفا را
# 6 در دور خوبی تو بی قیمتند خوبان %~% گل در رسید و لابد رونق بشد گیا را
# 7 ای مدعی که کردی فرهاد را ملامت %~% باری ببین و تن زن شیرین خوش لقا را
# 8 تا مبتلا نگردی گر عاقلی مدد کن %~% در کار عشق لیلی مجنون مبتلا را
# 9 ای عشق بس که کردی با عقل تنگ خویی %~% مسکین برفت و اینک بر تو گذاشت جا را
# 10 مجروح هجرت ای جان مرهم زوصل خواهد %~% اینست وجه درمان آن درد بی دوا را
# 11 من بنده ام تو شاهی با من هرآنچه خواهی %~% می کن که بر رعیت حکم است پادشا را
# 12 گر کرده ام گناهی درملک چون تو شاهی %~% حدم بزن ولیکن از حد مبر جفا را
# 13 از دهشت رقیب دورست سیف از تو %~% در کویت ای توانگر سگ می گزد گدا را
# 14 سعدی مگر چو من بود آنگه که این غزل گفت %~% (مشتاقی و صبوری از حد گذشت یارا)
PageV1P123
### || [genre: Gh2]
# 1 کی بنگرد برحمت چشم خوش تو ما را %~% نرگس همی نیارد اندر نظر گیا را
# 2 دل می دهد گواهی کورا تو برد خواهی %~% چشمت بتیر غمزه گو جرح کن گوا را
# 3 ای محتشم بخوبی هستم فقیر عشقت %~% در شرع بر توانگر حقی بود گدا را
# 4 گر سایه جمالت بر خاک تیره افتد %~% چون آفتاب ذره روشن کند هوا را
# 5 حسنت بغایت آمد زآن صید کرد دل را %~% عشقت بقوت آمد از ما ببرد مارا
# 6 عشق فراخ گامت در دل نهاد پایی %~% بر میهمان شادی غم تنگ کرد جا را
# 7 بسیار جهد کردم اندر مقام خدمت %~% تا تحفه ای بسازم درگاه کبریا را
# 8 دل از درخت همت افشاند میوه جان %~% برگی جزین نباشد درویش بی نوا را
# 9 درآشنایی تو خویشی بریدم از خود %~% بیگانه وار منگر زین بیش آشنا را
# 10 قهرت شکست پایم گشتم مقیم کویت %~% لطفت گرفت دستم بردم بسر وفا را
# 11 سیف ار ز حکم یارت شمشیر بر سر آید %~% تسلیم شو چو مردان گردن بنه قضا را
# 12 زین صابر ضروری دیگر مجوی دوری %~% (مشتاقی و صبوری از حد گذشت یارا)
PageV1P124
### || [genre: Gh2]
# 1 سوخت عشق تو من شیفته شیدارا %~% مست برخاسته ای باز نشان غوغا را
# 2 کرد در ماتم جان دیده تر وجامه کبود %~% خشک مغزی دو بادام سیاهت مارا
# 3 قاب قوسین دو ابروی تو با تیر مژه %~% دور باشی است عجب قربت او ادنی را
# 4 چون ازآن روی کسی دور کند عاشق را %~% چون زخورشید کسی منع کند حربا را
# 5 لب شیرین ترا زحمت دندان رهی %~% ناگزیر است چو ابرام مگس حلوا را
# 6 شد محقق که بسان الف نسخ قدیست %~% پست با قامت تو سرو سهی بالا را
# 7 باغ را تحفه زخاک قدم خویش فرست %~% تا صبا سرمه کشد نرگس نابینا را
# 8 توز عشق تو اگر نامیه را روح دهی %~% بزبان آورد او سوسن ناگویا را
# 9 در دل بنده چو سودای کسی رخت نهد %~% بشکند عشق تو هنگامه آن سودا را
# 10 عشق تمغای سیه کرد مرا بر رخ زرد %~% تابخون آل کند چشم من آن تمغا را
# 11 رسن زلف تو در گردن جانم افتاد %~% عاقبت مار کشد مردم مار افسا را
# 12 گفتم ای چشم باشکم مددی کن سوی دل %~% رو بپنهان بکش آن آتش ناپیدا را
# 13 موج برخاسته را جوش فرو بنشاند %~% ابر کز قطره خود آب زند دریا را
# 14 روز وصل توکه احیای من کشته کند %~% ای تو جان داده بلب مرده بویحیی را
# 15 رستخیزی بشود گر تو برای دل من %~% وقت تعیین کنی آن طامة الکبری را
PageV1P125
### || [genre: Gh2]
# 1 چنان عشقش پریشان کرد ما را %~% که دیگر جمع نتوان کرد ما را
# 2 سپاه صبر ما بشکست چون او %~% بغمزه تیر باران کرد ما را
# 3 حدیث عاشقی با او بگفتیم %~% بخندید او و گریان کرد ما را
# 4 چو بربط برکناری خفته بودیم %~% بزد چنگی و نالان کرد ما را
# 5 لب چون غنچه را بلبل نوا کرد %~% چو گل بشکفت و خندان کرد ما را
# 6 بشمشیری که از تن سر نبرد %~% بکشت و زنده چون جان کرد ما را
# 7 غمش چون قطب ساکن گشت در دل %~% ولی چون چرخ گردان کرد ما را
# 8 کنون انفاس ما آب حیاتست %~% که از غمهای خود نان کرد ما را
# 9 بسان ذره بی تاب بودیم %~% کنون خورشید تابان کرد ما را
# 10 مرا هرگز نبینی تا نمیری %~% بگفت و کار آسان کرد ما را
# 11 چو بر درد فراقش صبر کردیم %~% بوصل خویش درمان کرد ما را
# 12 بسان سیف فرغانی بر این در %~% گدا بودیم سلطان کرد ما را
# 13 نسیم حضرت لطفش صباوار %~% بیکدم چون گلستان کرد ما را
# 14 چو نفس خویش را گردن شکستیم %~% سر خود در گریبان کرد ما را
# 15 کنون او ما و ما اوییم در عشق %~% دگر زین بیش چه توان کرد ما را
PageV1P126
### || [genre: Gh2]
# 1 هرچه غیر دوست اندر دل همی آید ترا %~% جمله ناپاکست وتو پاکی نمی شاید ترا
# 2 ورتو ذکر او کنی هرگه که ذکر او کنی %~% غافلی ازوی گر از خود یاد می آید ترا
# 3 زهر با یادش زیان نکند ولی بی یاد او %~% گر خوری تریاک همچون زهر بگزاید ترا
# 4 گر دلت جانان خوهد میل دل از جان قطع کن %~% وردلت جان می خوهد جانان نمی باید ترا
# 5 تا بهر صورت نظر داری بمعنی تیره ای %~% صیقلی چون آینه چندان که بزداید ترا
# 6 ور زخاک کوی او یک ذره در چشمت فتد %~% آفتابی بعد ازآن اندر نظر ناید ترا
# 7 چهره معنی چو نبود خوب زشتی حاصلست %~% هر نفس کز جان تو صورت بیاراید ترا
# 8 تا تو تن را خادمی جان از تعب آسوده نیست %~% خدمت تن ترک کن تا جان بیاساید ترا
# 9 ور گشایش می خوهی بر خود در راحت ببند %~% کین در ار بر خود نبندی هیچ نگشاید ترا
# 10 از برای نیش زنبورش مهیا داردست %~% گر زشیرینیش انگشتی بیالاید ترا
# 11 بر سر این کوی می کن پای محکم چون درخت %~% ورنه هر بادی چو خس زین کوی بر باید ترا
# 12 گر هزاران دم زنی بی عشق جمله باطلست %~% جهد کن تا یک نفس عشق ازتو بر باید ترا
# 13 تا زتو دجال نفست را خر اندر آخرست %~% تو نه ای عیسی اگر مریم همی زاید ترا
# 14 شرع می گوید که طاعت کن ولیکن نزد دوست %~% طاعت آن باشد که عشق دوست فرماید ترا
# 15 چون کنی درهرچه می بینی نظر از بهر دوست %~% دوست اندر هرچ بینی روی بنماید ترا
# 16 اندرین راهی که مشتاقان قدم از جان کنند %~% سر بجایش نه چو کفش از پا بفرساید ترا
# 17 سیف فرغانی کمال عشقت ار حاصل نشد %~% غیر نقصان بعد ازین چیزی نیفزاید ترا
PageV1P127
### || [genre: Gh2]
# 1 اگر دلست بجان می خرد هوای ترا %~% وگر تن است بدل می کشد جفای ترا
# 2 بیاد روی تو تازنده ام همی گریم %~% که آب دیده کشد آتش هوای ترا
# 3 کلید هشت بهشت ار بمن دهد رضوان %~% نه مردم اربگذارم درسرای ترا
# 4 اگر بجان وجهانم دهد رضای تو دست %~% بترک هر دو بدست آورم رضای ترا
# 5 بگیر دست من افتاده را که در ره عشق %~% بپای صدق بسر می برم وفای ترا
# 6 چه خواهی ازمن درویش چون ادا نکند %~% خراج هردو جهان نیمه بهای ترا
# 7 برون سلطنت عشق هرچه پیش آید %~% درون بدان نشود ملتفت گدای ترا
# 8 سزد اگر ندهد مهر دیگری دردل %~% که کس بغیر تو شایسته نیست جای ترا
# 9 مرا بلای تو ازمحنت جهان برهاند %~% چگونه شکر کنم نعمت بلای ترا
# 10 اگرچه رای تو درعشق کشتن من بود %~% برای خویش نکردم خلاف رای ترا
# 11 بدست مردم دیده چو سیف فرغانی %~% بآب چشم بشستیم خاک پای ترا
PageV1P128
### || [genre: Gh2]
# 1 ای که نام اشنوده باشی خسرو پرویز را %~% رو سفر کن تا ببینی خسرو تبریز را
# 2 بی گمان عاشق شدی شیرین برو فرهاد وار %~% گر بدی از لطف و حسن آن مملکت پرویز را
# 3 آفرین بر مادر گیتی و بر طبعش که او %~% نام خسرو کرد این شیرین شورانگیز را
# 4 لایق این مرتبه شیرین تواند بود و بس %~% گر شکر چین در خور ست این لعل شکر ریز را
# 5 هر شبی از پرتو خود شمع بر بالین نهد %~% آفتاب روی او مر صبح بیگه خیز را
# 6 غالیه ارزان شود هرگه که مشک افشان کند %~% بر تن همچون حریر آن شعر عنبر بیز را
# 7 چشم بیمارش چوبی پرهیز ریزد خون خلق %~% تن درستی کی بود بیمار بی پرهیز را
# 8 نزد مستان شراب عشق او تیره است آب %~% با لب میگون او صهبای دردآمیز را
# 9 سیف فرغانی مدام از فتنه حسنش بود %~% منتظر همچون شهیدان روز رستاخیز را
PageV1P129
### || [genre: Gh2]
# 1 اگر خورشید و مه نبود سعادت با درویش را %~% وگر مشک سیه نبود همان حکم است مویش را
# 2 ز شرق همت عشاق همچون صبح روشن دل %~% چه مطلعهای روحانیست مر خورشید رویش را
# 3 سزد از عبهر قدسی و از ریحان فردوسی %~% اگر رضوان کند جاروب بهر خاک کویش را
# 4 مقیم خاک کوی او بیک جو برنمی گیرد %~% بهشت هشت شادروان و نقد چار جویش را
# 5 کسی کو کم نکرد (دنیا) نیابد در رهش پیشی %~% کسی کو گم نگشت از خود نشاید جست و جویش را
# 6 گروهی کز غمش چون عود می سوزند جان خود %~% ز هر رنگی که می بینند می جویند بویش را
# 7 چو حلاج از شراب عشق او شد مست لایعقل %~% نمی کردند هشیاران تحمل های (و) هویش را
# 8 چو در میدان عشق او نه مرد جست و جو بودم %~% بمن کردند درویشان حوالت گفت و گویش را
# 9 ز صدر سینه هر ساعت توان دلرا برون کردن %~% ولی نتوان برون کردن ز دل مرآرزویش را
# 10 ز خون دل روان کردست جویی سیف فرغانی %~% ندانم تا چو سیل این جو چه سنگ آرد سبویش را
PageV1P130
### || [genre: Gh2]
# 1 ای بچشم دل ندیده روی یار خویش را %~% کرده ای بی عشق ضایع روزگار خویش را
# 2 کعبه رو سوی تو دارد همچو تو رو سوی او %~% گر تو روزی قبله سازی روی یار خویش را
# 3 عشق دعوی می کنی بار بلا بر دوش نه %~% نقد خود بر سنگ زن بنگر عیار خویش را
# 4 یا چو زن در خانه بنشین عاشق کار تو نیست %~% عشق نیکو می شناسد مرد کار خویش را
# 5 عاشق آن قومند کندر حضرت سلطان عشق %~% برگرفتند از ره خدمت غبار خویش را
# 6 روز اول چون بدولت خانه عشق آمدند %~% زآستان بیرون نهادند اختیار خویش را
# 7 بارگیر نفس شان در هر قدم جانی بداد %~% تا بدین منزل رسانیدند بار خویش را
# 8 دیگران از ترک جان در راه جانان قاصرند %~% زین شتر دل همرهان بگسل مهار خویش را
# 9 وندرین ره دام ساز از جان و جانان صید کن %~% پای بگشا باشه عنقا شکار خویش را
# 10 چون صدف گر در میان دارد در مهرش دلت %~% زآب چشم چون گهر پر کن کنار خویش را
# 11 ای توانگر سوی درویشان نظر کن ساعتی %~% تا بخدمت عرضه دارند افتخار خویش را
# 12 هر زمان در حلقه زنجیر زلفت می کشند %~% یک جهان عاشق دل دیوانه سار خویش را
# 13 سیف فرغانی ز هجرانت بکام دشمنست %~% چند دشمنکام داری دوستدار خویش را
PageV1P131
### || [genre: Gh2]
# 1 ای سیم بر زکات تن وجان خویش را %~% بردار از دلم غم هجران خویش را
# 2 تا درنیوفتددل مردم بمشک خط %~% رو سر بگیر چاه زنخدان خویش را
# 3 قومی بزور بازوی مرگ استدند باز %~% از دست محنت تو گریبان خویش را
# 4 گفتم بعقل دوش که ترک ادب بود %~% کز وصل او بجویم درمان خویش را
# 5 او طیره گشت و گفت ترا با ادب چه کار %~% تو عاشقی فرو مگذار آن خویش را
# 6 عیبم مکن اگر زتو بوسی طلب کنم %~% جمعیت درون پریشان خویش را
# 7 صد بوسه آرزو کنی از خویشتن اگر %~% بینی در آینه لب و دندان خویش را
# 8 عاشق شوی تو بر خود اگر هیچ بنگری %~% در خنده پسته شکر افشان خویش را
# 9 گر ماه در کنار تو آید روا مدار %~% قیمت چرا بری تن چون جان خویش را
# 10 در موسم بهار که یاد آورند باز %~% هر بلبلی هوای گلستان خویش را
# 11 در موسم بهار که یاد آوردند باز %~% هر بلبلی هوای گلستان خویش را
# 12 در بوستان نشیندو در حسرت تو سیف %~% بر گل فشاند اشک چو باران خویش را
PageV1P132
### || [genre: Gh2]
# 1 ای رفته رونق از گل روی تو باغ را %~% نزهت نبوده بی رخ تو باغ و راغ را
# 2 هر سال شهر را ز رخت در چهار فصل %~% آن زیب و زینت است کزا شکوفه باغ را
# 3 در کار عشق تو دل دیوانه را خرد %~% زآن سان زیان کند که جنون مر دماغ را
# 4 زردی درد بر رخ بیمار عشق تو %~% اصلیست آنچنانکه سیاهی کلاغ را
# 5 دلرا برای روشنی و زندگی غمت %~% چون شمع را فتیل و چو روغن چراغ را
# 6 اول قدم ز عشق فراغت بود ز خود %~% مزد هزار شغل دهند این فراغ را
# 7 از وصل تو نصیب برد سیف اگر دهند %~% طوق کبوتر و پر طاوس زاغ را
PageV1P133
### || [genre: Gh2]
# 1 ای بر گل روی تو حسد باغ ارم را %~% بت کیست که سجده نکند چون تو صنم را
# 2 خورشید نهد غاشیه حکم تو بر دوش %~% در موکب حسنت مه استاره حشم را
# 3 در جیب چمن باد صبا مشک فشاند %~% چون تو بفشانی سر آن زلف بهم را
# 4 تیر مژه بر جان بزن ای دوست چو چشمت %~% افگند در ابروی کمان شکل تو خم را
# 5 سگ بر سر کوی تو مرا پای نگیرد %~% در کعبه مجاور نکشد صید حرم را
# 6 حکمت نبود جور و گر از حکم تو باشد %~% بر لطف و کرم فضل بود جور و ستم را
# 7 گر بر سر من تیغ زنی عشق تو گوید %~% پا پیش نه و بوسه ده آن دست کرم را
# 8 در کویش اگر راه توان یافت بهر گام %~% سر نه که درو جای نماندست قدم را
# 9 بر خوان هوای تو دل عاشق جان سیر %~% هر لحظه بشادی بخورد لقمه غم را
# 10 عاشق چه کند ملک جهان بی تو که خسرو %~% بی صحبت شیرین نخوهد ملک عجم را
# 11 بی روی تو روزم چو شب است و عجب اینست %~% کاندیشه روی تو چراغست شبم را
# 12 آن ها که مقیمان زوایای وجودند %~% بینند بنور تو خبایای عدم را
# 13 خاک سر کوی تو بدینار خریدند %~% قومی که بپولی بفروشند درم را
# 14 آن لحظه که با یاد تو از سینه برآید %~% آثار نفسهای مسیح آمده دم را
# 15 رخت از همه آقاق بکوی تو نهد سیف %~% بر درگه خورشید زند صبح علم را
PageV1P134
### || [genre: Gh2]
# 1 گر چه وصلت نفسی می ندهد دست مرا %~% جز بیادت نزنم تا نفسی هست مرا
# 2 من چو وصل تو کسی را ندهم آسان دست %~% چون بدست آوری آسان مده از دست مرا
# 3 چون تو هشیار بدم نرگس مخمورت کرد %~% از می عشق بیک جرعه چنین مست مرا
# 4 مردمم شیفته خوانند و از آن بی خبرند %~% که چنین شیفته سودای تو کردست مرا
# 5 گو نگهدار کنون جام نکونامی خویش %~% آنکه او سنگ ملامت زدو بشکست مرا
# 6 تا من ابروی کمان شکل تو دیدم چون صید %~% تیر مژگانت ز هر سو بزد و خست مرا
# 7 ناوک غمزه وتیر مژه آید بر دل %~% از کمان خانه ابروی تو پیوست مرا
# 8 دوش بر آتش شوقت همه شب از دیده %~% آب می ریختم وسوز تو ننشست مرا
# 9 سیف فرغانی بی روی بهار آیینش %~% همچو بلبل بخزان نطق فروبست مرا
PageV1P135
### || [genre: Gh2]
# 1 کفر عشقت می کند منع از مسلمانی مرا %~% بند زلفت می کند جمع از پریشانی مرا
# 2 آن صفا کز کفر عشقت در دلم تأثیر کرد %~% هرگز آن حاصل نیاید زین مسلمانی مرا
# 3 پادشاه عشق اسیرم کرد و گفتا بعد ازین %~% بادل آزاد می کن بنده فرمانی مرا
# 4 از لب افشاندی گهر تا زد کمان آرزو %~% تیر حسرت در جگر زآن لعل پیکانی مرا
# 5 غوره در چشمم مکن چون ز اشک عنابی چکید %~% ناردان بر روی ازآن یاقوت رمانی مرا
# 6 دیگری با تو قرین و من زخدمت مانده دور %~% زاغ با گل همنشین و بلبل الحانی مرا
# 7 چون درخت میوه دارم شاخ بشکستی بسنگ %~% پس درین بستان چه سودست از گل افشانی مرا
# 8 خاک درگاه تو نفروشم بملک هر دو کون %~% من چنان نادان نیم آخر تومی دانی مرا
# 9 من چراغم وصل و هجرت آتش و نار منست %~% حاکمی گر زنده داری ور بمیرانی مرا
# 10 ساکنم همچون زمین ای دشمن اندر کوی دوست %~% گر فلک گردی چو قطب از جانجنبانی مرا
# 11 ثابتم در کار و ازعشقش بگردم دایره است %~% زین میان چون نقطه بیرون کرد نتوانی مرا
# 12 گر هزارم جان بود در پای او ریزم که نیست %~% در ره جانان ز جان دادن پشیمانی مرا
# 13 من بشعر از ملک عشقش صاحب دیوان شدم %~% داد سلطان غمش این شغل دیوانی مرا
# 14 بیت احزا نیست هر مصراع شعر من ازآنک %~% هجر یوسف سوخت چون یعقوب کنعانی مرا
# 15 من بزیر خیمه گردون نیارامم اگر %~% میخ بر دامن نکوبد سیف فرغانی مرا
PageV1P136
### || [genre: Gh2]
# 1 ای نبرده وصل تو روزی بمهمانی مرا %~% هیچت افتد کز فراق خویش برهانی مرا
# 2 در هلاک من چو هجرانت سبک دستی نکرد %~% بر درت از بهر وصلست این گرانجانی مرا
# 3 من بپای جست و جوی از بهر تو برخاستم %~% لطف باشد گر بگیری دست و بنشانی مرا
# 4 تو اگر آیی و گرنه من ترا خوانم مدام %~% من چو نامه تا نمی آیم نمی خوانی مرا
# 5 هر بهاری پیش ازین مانند بلبل درخزان %~% بر نمی آمد نفس از بی گلستانی مرا
# 6 می زنم بر بوی تو اکنون نوا چون عندلیب %~% کاش بشکفتی گلی زین بلبل الحانی مرا
# 7 من بآب صبر ازین گل شسته بودم پای روح %~% دست دل انداخت اندر ورطه جانی مرا
# 8 من چراغ مرده ام تو مجلس افروزی چو شمع %~% بر دهانم نه لبی تا زنده گردانی مرا
# 9 آفتابی در شرف من همچو ماهم در خسوف %~% روشنایی نیست بی آن روی نورانی مرا
# 10 از جهان بیزار گشتم چون بدیدم کوی دوست %~% از عمارت کی کشد خاطر بویرانی مرا
# 11 واله و حیران تو من بنده تنها نیستم %~% خود کجا باشد باستقلال سلطانی مرا
# 12 در فراخای جهان از ازدحام عاشقان %~% جای جولانی نماند از تنگ میدانی مرا
# 13 ای ز صحت بی تو رنجوریبراحت کن بدل %~% زحمتی کندر رهست از سیف فرغانی مرا
PageV1P137
### || [genre: Gh2]
# 1 در دل عاشق اگر قدر بود جانانرا %~% نظر آنست که در چشم نیارد جانرا
# 2 تو اگر عاشقی ای دل نظر از جان برگیر %~% خود بجان تو نباشد طمعی جانانرا
# 3 دعوی عشق نشاید که کند آن بدعهد %~% که چو سختی رسدش سست کند پیمانرا
# 4 قومی از دوستیش دشمن جان خویشند %~% ای توانگر بنگر همت درویشانرا
# 5 همتت گر بدو عالم نگرانی دارد %~% تو بدان لاشه بسر چون بری این میدانرا
# 6 دادن جان قدم چون تو جوامردی نیست %~% که بلب از دهن سگ بربایی نانرا
# 7 طالب دوست شکایت نکند از دشمن %~% چه غم از سرزنش مطرقه مر سندانرا
# 8 گر مرا درد و جهان دست دهد در ره دوست %~% قدم از جا نرود عاشق سرگردانرا
# 9 نرود با سر ملک و ننهد پا بر تخت %~% گر گدایی درش دست دهد سلطانرا
# 10 خویش و پیوند بیکباره حجاب راهند %~% ببر از جمله و بیگانه شمر خویشانرا
# 11 سیف فرغانی ناجسته میسر نشود %~% آنچه مردم بطلب باز نیابد آنرا
PageV1P138
### || [genre: Gh2]
# 1 ترا من دوست میدارم چو بلبل مر گلستانرا %~% مرا دشمن چرا داری چو کودک مرد بستانرا
# 2 چو کردم یک نظر در تو دلم شد مهربان بر تو %~% مسخر گشت بی لشکر ولایت چون تو سلطانرا
# 3 بخوبی خوب رویانرا اگر وصفی کند شاعر %~% تو آن داری بجز خوبی که نتوان وصف کرد آنرا
# 4 دلم کز رنج راه توبجانش می رسد راحت %~% چنان خو کرد با دردت که نارد یاد درمانرا
# 5 ز همت عاشق رویت بمیرد تشنه در کویت %~% وگر خود خون او باشد بریزد آب حیوانرا
# 6 چو بیند روی تو کافر شود اسلام دین او %~% چو زلف کافرت بیند نماند دین مسلمانرا
# 7 بعهد حسن تو پیدا نمی آیند نیکویان %~% ز ماه و اختران خورشید خالی کرد میدانرا
# 8 بسی سلطان و لشکر را هزیمت کرد در یکدم %~% شکسته دل که همره کرد با خود جان مردانرا
# 9 اگرچه در خورت نبود غزلهای رهی لیکن %~% مکن عیبش که کم باشد اصولی قول نادانرا
# 10 وصالت راست دل لایق که شبها در فراق تو %~% مددها کرد مسکین دل بخون این چشم گریانرا
# 11 همی ترسم که روز او سراسر رنگ شب گیرد %~% از آن با کس نمی گویم غم شبهای هجرانرا
# 12 وصال تو بشب کس را میسر چون شود هرگز %~% که تو چون روز گردانی بروی خود شبستانرا
# 13 مرا گویی بده صد جان و بوسی از لبم بستان %~% ندانستم که نزد تو چنین قیمت بود جانرا
# 14 بجان مهمان لعل تست چون من عاشقی مسکین %~% از آن لب یک شکر کم کن گرامی دار مهمانرا
# 15 بهجران سیف فرغانی مشو نومید از وصلش %~% که دایم در عقب باشد بهاری مر زمستانرا
PageV1P139
### || [genre: Gh2]
# 1 گر عاشقی فدا کن در ره عشق جان را %~% دانم که این دلیری نبود چو تو جبان را
# 2 خود چون تو بی بصارت نکند چنین تجارت %~% زیرا که آن حرارت نبود فسردگان را
# 3 ای شیخ گربه زاهد وز بهر نان مجاهد %~% بر خوان آرزوها همکاسه ای سگان را
# 4 ای از برای روزی شغل تو خانه سوزی %~% بنشین (و) کار او کن کوضامنست آن را
# 5 از بهر آب فردا امروز ترک نان کن %~% چون نان بآب دادی خاکی شمر جهان را
# 6 چو (ن) مرغ دانه می چین اندر زمین که ایزد %~% کرد آردبیز روزی غربیل آسمان را
# 7 چون عاشقان دنیا با کس مکن خصومت %~% همکاسه سگان دان جویندگان نان را
# 8 مردار مرده ریگی افتاده درمیانشان %~% وندر دهان گرفته هر ده یک استخوان را
# 9 ای تیز کرده دندان بر استخوان یاران %~% تا گوشتی نخاید بردوز لب دهان را
# 10 کنج دهان چو باشد از گنج ذکر خالی %~% ای زهردار غفلت ماری شمر زبان را
# 11 ای آسیای سودا اندر سرتو گردان %~% در ناو قالب خود چون آب دان روان را
# 12 وآن ماهیان معنی اندروی آشنا گر %~% تو جمع کرده با هم ماران و ماهیان را
# 13 ماران شده چو ثعبان ماهی نمانده دروی %~% کان نفس چو سگ آبی خورده یکان یکان را
# 14 تو پیش ازین چو عنقادر قاف قرب بودی %~% چون یاد می نیاری آن قدسی آشیان را
# 15 تو کرده ای زمستی در خانه دود هستی %~% تاریک دل نبیند آن شمع روشنان را
# 16 با او فراخ دل شو در بذل جان که نبود %~% زآن ماه خانه روشن مرتنگ روز نان را
# 17 گر در درون پرده چون سیف جای خواهی %~% هر شب چو سگ برین در بالین کین آستان را
PageV1P140
### || [genre: Gh2]
# 1 از جمال تو مگر نیست خبر سلطانرا %~% که سوی صورت ملک است نظر سلطانرا
# 2 بندگی تو ز شغل دو جهان آزادیست %~% زین چنین مملکتی نیست خبر سلطانرا
# 3 نگذرد از سر کوی تو چو من گر افتد %~% بر سر کوی تو یک روز گذر سلطانرا
# 4 با چنین زلف چو زنجیر عجب نبود اگر %~% حلقه در گوش کند عشق تو مر سلطانرا
# 5 کله دولت دایم دهد و برگیرد %~% کمر خدمت تو تاج ز سر سلطانرا
# 6 شاه حسن تو که اقطاع ده ماه و خور است %~% ندهد نان غلامی تو هر سلطانرا
# 7 غم عشق تو چو زنبور عسل نیش زند %~% بر دل خسته از آن تنگ شکر سلطانرا
# 8 با چنین منعه هجران که تو داری هرگز %~% با تو ممکن نبود وصل مگر سلطانرا
# 9 جای آنست که با چون تو پسر دربازد %~% آنچ میراث بماند ز پدر سلطانرا
# 10 تیر مژگان تو چون هست در اشکستن خصم %~% حاجتی نیست بتأیید و ظفر سلطانرا
# 11 سیف فرغانی از بهر تو می گوید شعر %~% کاحتیاج از همه بیش است بزر سلطانرا
PageV1P141
### || [genre: Gh2]
# 1 پیغام روی تو چو ببردند ماه را %~% مه گفت من رعیتم آن پادشاه را
# 2 خالت محیط مرکز لطفست و روشنست %~% کین نقطه نیست دایره روی ماه را
# 3 بهر سپید (رویی) حسنت نهاده اند %~% بر روی لاله رنگ تو خال سیاه را
# 4 دستارم از سرم بقدم درفتد چو تو %~% بر فرق راست کژ نهی ای جان کلاه را
# 5 خورشید روی روشن تو همچو آفتاب %~% بشکست پشت این مه انجم سپاه را
# 6 در گلشن جمال تو روی تو آن گلست %~% کز عکس خود چو لاله کند هر گیاه را
# 7 در عهد خوبی تو جوانانه می خورد %~% آن زاهدی که پیر بود خانقاه را
# 8 از عشقت آه می نکنم زآنکه در دلم %~% شوق تو آتشی است که می سوزد آه را
# 9 فردا که اهل حشر بخوانند حرف حرف %~% این روزنامه بمعاصی تباه را
# 10 ما را چه غم که از قبل عاشقان خود %~% روی تو عذر گفت هزاران گناه را
# 11 گر چاکر توام بغلامی کند قبول %~% بنده کنم هزار چو سلجوقشاه را
# 12 با عاشق تو خلق در آفاق گو مباش %~% چون دانه حاصلست نخواهیم کاه را
# 13 سیف از پی رضای تو گوید ثنای تو %~% پاداش از تو بد نبود نیکخواه را
# 14 بیچاره هیچ سود ندارد ز شعر خود %~% از آب خویش فایده یی نیست چاه را
# 15 ای دیده ور نظر برخ دیگران مکن %~% «آن روی بین که حسن بپوشید ماه را»
PageV1P142
### || [genre: Gh2]
# 1 پیغام روی تو چو ببردند ماه (را) %~% مه گفت من رعیتم آن پادشاه را
# 2 خالت محیط مرکز لطفست و روشنست %~% کین نقطه نیست دایره روی ماه را
# 3 بهر سپید رویی حسنت نهاده اند %~% بر روی لاله رنگ تو خال سیاه را
# 4 دستارم از سرم بقدم درفتد چو تو %~% بر فرق راست کژ نهی ای جان کلاه را
# 5 خورشید روی روشن تو همچو آفتاب %~% بشکست پشت این مه انجم سپاه را
# 6 در گلشن جمال تو روی تو آن گل است %~% کز عکس خود چو لاله کند هر گیاه را
# 7 در عهد خوبی تو جوانانه می خورد %~% آن زاهدی که پیر بود خانقاه را
# 8 از عشقت آه می نکنم زآنکه در دلم %~% شوق تو آتشیست که می سوزد آه را
# 9 فردا که اهل حشر بخوانند حرف حرف %~% این روزنامه بمعاصی تباه را
# 10 ما را چه غم که از قبل عاشقان خود %~% روی تو عذر گفت هزاران گناه را
# 11 گر چاکر تو (را) بغلامی کند قبول %~% بنده کنم هزار چو سلجوقشاه را
# 12 با عاشق تو خلق درآفاق گو مباش %~% چون دانه حاصلست نخواهیم کاه را
# 13 سیف از پی رضای تو گوید ثنای تو %~% پاداش از تو بد نبود نیکخواه را
# 14 بیچاره هیچ سود ندارد زشعر خود %~% ازآب خویش فایده یی نیست چاه را
# 15 ای دیده ور نظر برخ دیگری مکن %~% (آن روی بین که حسن بپوشید ماه را)
PageV1P143
### || [genre: Gh2]
# 1 زهی با صورت خوبت تعلق اهل معنی را %~% ز نقش روی تو زینت نگارستان دنیی را
# 2 درین ویرانه قالب ندارد جانم آرامی %~% که دل بردی بدان صورت سراسر اهل معنی را
# 3 مرا روی تو محبوبست همچون مال قارون را %~% مرا وصل تو مطلوبست چون دیدار موسی را
# 4 همی خواهم که دیدارت ببینم دم بدم لکن %~% من مسکین اگر طورم چه تاب آرم تجلی را
# 5 دل مرده کند زنده احادیث تو پندارم %~% لب تو در نفس دارد دم احیای عیسی را
# 6 من سرگشته می خواهم که بوسم خاک پای تو %~% دلیری بین که تا این حد رسانیدم تمنی را
# 7 ازین پس همچو قلاشان بپوشم جامه تقوی %~% که حکم قاضی عشقت قلم بشکست فتوی را
# 8 بعهد چون منی پر شد جهان از گفت و گوی تو %~% که از اشعار مجنونست شهرت حسن لیلی را
# 9 مرا ای دوست از دشمن نباشید بیم در عشقت %~% که از باد خزان نبود زیان مر شاخ طوبی را
# 10 سر دنیای دون بی تو ندارد سیف فرغانی %~% که عاشق بی تو نپسندد سرا بستان عقبی را
# 11 بنزد سیف فرغانی چه باشد ظلمت آبادی %~% اگر (در) روضه ننمایی بما نور تجلی را
PageV1P144
### || [genre: Gh2]
# 1 فرامش کرد جان تو تماشاگاه اعلی را %~% که خاکش دام دل باشد نگارستان دنیی را
# 2 منه رخت اندرین ویران که در خلد برین رضوان %~% بشارت می دهد هردم بتو فردوس اعلی را
# 3 بخارستان دنیا در مکن با هر خس آمیزش %~% که دولت بهر تو دارد پر از گل باغ عقبی را
# 4 تو اندر تیه دنیایی چو اسراییلیان حیران %~% عجب باشد که نفروشی بتره من وسلوی را
# 5 برو علم پیمبر را مسلمان وار تابع شو %~% که ترسایان ز جهل خود خدا گفتند عیسی را
# 6 بدستار و بدراعه نباشد قیمت عارف %~% که عزت زآستین نبود ید بیضای موسی را
# 7 چو ابراهیم اگر مردی بت آزر شکن تا کی %~% چو صورت بین بی معنی پرستی نقش مانی را
# 8 برسم صورت آرایان برای چشم رعنایان %~% چو تو پیراهنی شستی نجس شد جامه تقوی را
# 9 اگر تو ترک جان نکنی کمال او نگردد کم %~% وگر حاجی بزی نکشد چه نقصان عید اضحی را
# 10 مکن چون طالب دنیا جهان صورت آبادان %~% که در ویرانی صورت بیابی گنج معنی را
# 11 ورای دوست اندر دل بت است ای خواجه محوش کن %~% که اندر کعبه نپسندد مسلمان لات و عزی را
# 12 مکن گر شاه و سلطانی بظلم و جور ویرانی %~% که تا اکنون اثر مانده است عدل آباد کسری را
# 13 چو رهبر نیست ای ره رو تمسک کن بشعر من %~% چو در ره قایدی نبود عصا چشم است اعمی را
PageV1P145
### || [genre: Gh2]
# 1 نگار من که بلب جان دهد جهانی را %~% ببوسه یی بخرد از تو نیم جانی را
# 2 میان وصل و فراقش ز بهر ما سخنست %~% دو پادشا بخصومت خورند نانی را
# 3 میان دایره روی او ز خال سیاه %~% که نقطه زد ز دل لاله ارغوانی را
# 4 رخان آن شه خوبان نگر مگو دیگر %~% دو آفتاب کجا باشد آسمانی را
# 5 چو خوان لطف شود عام از میانه مرا %~% مران که از مگسی چاره نیست خوانی را
# 6 بتن ز خوردن اندوه او شدم لاغر %~% بغم ز گوشت جدا کردم استخوانی را
# 7 برید دولت از آن حضرتم پیام آورد %~% خلاصه این که بگویند مر فلانی را
# 8 اگر تو کم کنی از خود منت زیاده کنم %~% درین معامله سودیست هر زیانی را
# 9 خطاست همچو سگ کوی هر دری بودن %~% چو پرده باش و ملازم شو آستانی را
# 10 ز خاکدان در ماست سیف فرغانی %~% ز بلبلی نبود چاره گلستانی را
PageV1P146
### || [genre: Gh2]
# 1 عاشق روی توام از من مپوش آن روی را %~% پرده بردار از رخ و بررو میفگن موی را
# 2 تا بروز وصل تو چشمش نبیند روی خواب %~% هرکه یک شب همچو من در خواب دید آن روی را
# 3 گرد میدان زمین سرگشته گردم همچو گوی %~% من چو در میدان عشق تو فگندم گوی را
# 4 همتی دارم که گر دستم رسد هر ساعتی %~% طوق زر در گردن اندازم سگ آن کوی را
# 5 عشق سری بود پنهان رنگ رو پیداش کرد %~% مشک اگر پنهان بود پنهان ندارد بوی را
# 6 من زمشتاقان آن رویم ازیرا خوش بود %~% با رخ نیکوی گل مر بلبل خوش گوی را
# 7 تیر باران غمش را پیش وا رفتم بصبر %~% جز سپر نکند تحمل تیغ رو باروی را
# 8 دل همی جوید نگارم تا ستاند جان زمن %~% دل بترک جان بجوی آن دلبر دلجوی را
# 9 سبزه مژگان بماند بر کنار جوی چشم %~% کآب هردم جو شود آن چشم همچون جوی را
# 10 سیف فرغانی برو تصدیق سعدی کن که گفت %~% من بدین خوبی و زیبایی ندیدم روی را
# 11 بنده گر نیکست و گر بد در سخن نیکت ستود %~% نزد نیکویان جزا بد نیست نیکو گوی را
PageV1P147
### || [genre: Gh2]
# 1 ای بدل کرده آشنایی را %~% برگزیده زما جدایی را
# 2 خوی تیز ازبرای آن نبود %~% که ببرند آشنایی را
# 3 در فراقت چو مرغ محبوسم %~% که تصور کند رهایی را
# 4 مژه در خون چو دست قصابست %~% بی تو مر دیده سنایی را
# 5 شمع رخساره تو می طلبم %~% همچو پروانه روشنایی را
# 6 آفتابی و بی تو نوری نیست %~% ذره یی این دل هوایی را
# 7 عندلیبم بجان همی جویم %~% برگ گل دفع بینوایی را
# 8 بی جمالت چو سیف فرغانی %~% ترک کردم سخن سرایی را
# 9 چاره کارها بجستم و دید %~% چاره وصل است بی شمایی را
PageV1P148
### || [genre: Gh2]
# 1 ای سعادت زپی زینت وزیبایی را %~% بافته بر قد تو کسوت رعنایی را
# 2 عشق رویت چو مرا حلقه بزد بر در دل %~% شوق از خانه بدر کرد شکیبایی را
# 3 گر ببینم رخ چون شمع تو ای جان بیمست %~% کآب چشمم بکشد آتش بینایی را
# 4 ذرها گر همه خورشید شود بی رویت %~% نبود روز وشب عاشق سودایی را
# 5 من شوریده سر کوی ترا ترک کنم %~% گر مگس ترک کند صحبت حلوایی را
# 6 در دهان طمعم چون ترشی کند کند %~% لب شیرین تو دندان شکر خایی را
# 7 دهن تنگ تو چون ذره در سایه نهان %~% نفی کرده است زخود تهمت پیدایی را
# 8 صبر با غمزه غارت گرت افگند سپر %~% دفع شمشیر کند لشکر یغمایی را
# 9 هوس نرگس شیر افگن تو در کویت %~% با سگان انس دهد آهوی صحرایی را
# 10 بهرتو گوهر دین ترک همی باید کرد %~% زآنکه تو خاک شماری زر دنیایی را
# 11 سعدی ار شعرمن وحسن تو دیدی گفتی %~% غایت اینست جمال وسخن آرایی را
# 12 سیف فرغانی چون شمع خیالش با تست %~% چه غم ار روز نباشد شب تنهایی را
# 13 مرد نادان زغم آسوده بود چون کودک %~% خیز وچون تخته بشو دفتر دانایی را
PageV1P149
### || [genre: Gh2]
# 1 الا ای غمت شادی جان ما %~% تویی راحت جان پژمان ما
# 2 دلی کو جهانیست بردی برو %~% چه افتاده یی در پی جان ما
# 3 پری رویی از مردمت باک نیست %~% زدیوان نترسد سلیمان ما
# 4 غم تو چو کرد ازدل ما حرم %~% چو کعبه شریفست ارکان ما
# 5 چو از مشرب عشقت آبی خوریم %~% زدنیا بریده شود نان ما
# 6 چرا ما زمردم گدایی کنیم %~% جهان سر بسر ملک سلطان ما
# 7 همین بخت واقبال مارا بس است %~% که ما آن اوییم و اوآن ما
# 8 نگیریم چون عنکبوتان مگس %~% که عنقا شکارند مرغان ما
# 9 صبا چون گلی را گریبان گشود %~% بخاری درآویخت دامان ما
# 10 ندانم که بی اینچنین خار وگل %~% بدست که بودی گریبان ما
# 11 ننالم زفرقت اگر روز وصل %~% برآید ز شبهای هجران ما
# 12 چو یوسف به یعقوب خواهد رسید %~% سرورست در بیت احزان ما
# 13 زسر سیف فرغان بیا گوی کن %~% چو پا درنهادی بمیدان ما
PageV1P150
### || [genre: Gh2]
# 1 ای گل روی تو برده رونق گلزارها %~% در دل غنچه بسی حسن ترا اسرارها
# 2 گر بیاد روی تو آبی خورم در وقت مرگ %~% بی گل از خاک رهی سر بر نیارد خارها
# 3 گل که باشد پیش روی تو که او را چون گیاه %~% بعد ازین آرند و بفروشند در بازارها
# 4 با چلیپای سر زلفت که ناقوس اشکند %~% نعره توحید خیزد زین پس از زنارها
# 5 حسن شهر آشوب (تو) چون بر ولایت دست یافت %~% سروران ملک را در پا رود دستارها
# 6 کار من زهد است و توبه دادن مردم زمی %~% گر می عشقت خورم توبه کنم زین کارها
# 7 عشق داند نقش اغیار از دل عاشق سترد %~% سکه را آتش تواند بردن از دینارها
# 8 کس برون خانه محرم نیست سر عشق را %~% در فرو بند این سخن می گوی با دیوارها
# 9 گر درختانرا بود از سر حلاج آگهی %~% آنچه از وی می شنودی بشنوی از دارها
# 10 گر بهار وصل خواهی سیف فرغانی برو %~% همچو بلبل در خزان دم درکش از گفتارها
# 11 دلبرا بی من مرو گر گویدت پور حسن %~% خیز تا طوفی کنیم ای دوست در گلزارها
PageV1P151
### || [genre: Gh2]
# 1 ای کرده بعشق تو دل پرورش جانها %~% گردون چو رخت ماهی نادیده بدورانها
# 2 آنرا که چو تو سروی در خانه بود دایم %~% از بی خبری باشد رفتن سوی بستانها
# 3 آنرا که گل رویش زردی ز غمت گیرد %~% خاک قدمش باشد سرسبزی ریحانها
# 4 زانگشت خیال تو چون نقش پذیرفتم %~% از دست دلم یک یک چون رنگ برفت آنها
# 5 از رنگ تو و بویت در گل اثری دیدست %~% بلبل که نمی آید بیرون ز گلستانها
# 6 بهر من دل خسته ای ترک کمان ابرو %~% تیر مژه را کردی سر تیز چو پیکانها
# 7 ای زلف تو چون چوگان بیم است که از دستت %~% چون کوی بسر گردم گرد همه میدانها
# 8 گفتم بوفا با تو عهدی بکنم لیکن %~% از سخت دلی سستی اندر همه پیمانها
# 9 از آرزوی رویت بود آنکه ز بهر گل %~% وقتی طرف خاطر می رفت ببستانها
# 10 تو در حرم دلها ساکن شده ای وآنگه %~% سیف از هوس کعبه پیموده بیابانها
PageV1P152
### || [genre: Gh2]
# 1 ما را دلیست سوخته آتش طلب %~% آتش که دید پرتو او آب را سبب
# 2 زاشکم مدام سوزش دل در زیاد تست %~% این آب هست هیزم آن آتش طلب
# 3 گر عاشقی بمیل سهر در دو چشم کش %~% کحل کلام هر سحر از سرمه دان شب
# 4 ای غافلان ز عشق کفرتم بذنبکم %~% وی عاشقان دوست اتیتم بما وجب
# 5 در وصف حسن دوست چو خواهی دهن گشود %~% اول زبان عشق بیار و لب ادب
# 6 وآنگه هزار خوشه معنی طب ز جان %~% کندر درون سنبله صورتست حب
# 7 ای سحر غمزهای ترا سامری غلام %~% وی شکر حدیث ترا خامشی قصب
# 8 وی پایه ولای تو بالاترین مقام %~% وی نسبت هوای تو عالیترین نسب
# 9 نارالله است عشق تو چون کوره جحیم %~% شهرالله است روی تو همچون مه رجب
# 10 در آرزوی میوه باغ وصال تو %~% هرگز نگشت غوره اومید ما عنب
PageV1P153
### || [genre: Gh2]
# 1 روزی آن روی چو خورشید وبر و خال چوشب %~% دیدم و عشق مراباتو همین بود سبب
# 2 زین پس از پیش تو کوته نکنم دست نیاز %~% زین پس از کوی تو بیرون ننهم پای طلب
# 3 گوشه یی از سر کوی تو قصور فردوس %~% نیمه یی از مه روی تو هلال غبغب
# 4 دیدن تو ببرد قاعده غم ازدل %~% بوسه تو بنهد خاصیت جان در لب
# 5 در دهان گیر لب خویش دمی تا بینی %~% ذوق صد تنگ شکر جمع شده در دور طب
# 6 روی تو با خط مشکین تو می دانی چیست %~% آفتابیست (و) بر (هر) طرفش نیمه شب
# 7 بر سرم عشق تو مالید شبی دست قبول %~% در دلم مطرب اندوه تو زد چنگ طرب
# 8 در جهان دلم ای ترک سیه چشم گذشت %~% غارت هندوی زلف تو زیغمای عرب
# 9 سیف فرغانی در حضرت جانان دایم %~% خامشی غیر ادب دان وسخن ترک ادب
PageV1P154
### || [genre: Gh2]
# 1 ای خجل از روی خوبت آفتاب %~% روز من بی تو شبی بی ماهتاب
# 2 آفتاب از دیدن رخسار تو %~% آنچنان خیره که چشم از آفتاب
# 3 چون مرا در هجر تو شب خواب نیست %~% روز وصلت چون توان دیدن بخواب
# 4 بر سر کوی تو سودا می پزم %~% با دل پرآتش و چشم پرآب
# 5 عقل را با عشق تو در سر جنون %~% صبر را از دست تو پا در رکاب
# 6 خون چکان بر آتش سودای تو %~% آن دل بریان من همچون کباب
# 7 در سخن زآن لب همی بارد شکر %~% در عرق زآن رو همی ریزد گلاب
# 8 چشم مخمورت که ما را مست کرد %~% توبه خلقی شکسته چون شراب
# 9 از هوایی کآید از خاک درت %~% آنچنان جوشد دلم کز آتش آب
# 10 جز تو از خوبان عالم کس نداشت %~% سرو در پیراهن و مه در نقاب
# 11 بی خطا گر خون من ریزی رواست %~% ای خطای تو بنزد ما صواب
# 12 تو طبیب عاشقان باشی چرا %~% من دهم پیوسته سعدی را جواب
# 13 سیف فرغانی چو دیدی روی دوست %~% گر بشمشیرت زند رو بر متاب
PageV1P155
### || [genre: Gh2]
# 1 ای خطت سلسله یی بر قمر از عنبر ناب %~% وی دل و دیده ز سودای تو پرآتش و آب
# 2 دوش در وصف جمال تو چو در بستم دل %~% خوب رویان معانی بگشادند نقاب
# 3 خانه حسن ز بالای تو دارد استون %~% قبله روح ز ابروی تو دارد محراب
# 4 ای دل از یورتگه سینه برون زن خرگاه %~% کین ستون کرد مرا خیمه تن سست طناب
# 5 پیش روی تو ز رخساره خورشید چکد %~% عرق شرم چو اشک مطر از چشم سحاب
# 6 سایه بر کار چو من ذره کجا اندازی %~% که چو خورشید تو از پرتو خویشی در تاب
# 7 خانه سوزست (غمت) در دل من چون آتش %~% بی قرارست دل اندر بر من چون سیماب
# 8 آفتابا ز تو روزم بشب آمد تا چند %~% بر سر کوی تو شب روز کنم چون مهتاب
# 9 زلف جعد تومرا کرد مسلسل چون خط %~% کرده خط تو مرا زیر و زبر چون اعراب
# 10 چون شرابت بود اندر سرو آیینه بدست %~% گیرد آیینه ز عکس رخ تو رنگ شراب
# 11 نام شیرین لب خویش ار بزبان آری تو %~% در دهان شکرین تو شود شهد لعاب
# 12 همت عالی عشاق رخت تا حدیست %~% که ز دنیاشان در چشم نمی آید خواب
# 13 گر عنان تو بدست من درویش افتد %~% از سر شوق بپای تو درافتم چو رکاب
# 14 چشم داریم ز دادار بعقبی رحمت %~% ما که دیدیم بدنیا ز فراق تو عذاب
# 15 دی یکی سوخته چون من بتضرع میگفت %~% دست برداشته در حضرت رب الارباب
# 16 کای خداوند تو برگیرش اگر خود بمثل %~% « در میان من و معشوق همام است حجاب »
# 17 گفتن مدح تو از غایت مهر است مرا %~% عاشق آنست که طاعت نکند بهر ثواب
# 18 بحر شعر من اگر موج زند در عالم %~% غرقه چون حوت شود چشمه خورشید در آب
# 19 با غزلهای تر بنده که در مدح تو گفت %~% هست اشعار دگر خشکتر از رود رباب
# 20 آنچه از لطف و کرم در حق من فرمودی %~% یابی از بنده دعا و ز خداوند ثواب
# 21 بعد ازین کشتی اندیشه بساحل بردم %~% زآنک دریای مدیح تو ندارد پایاب
# 22 سیف فرغانی از ضبط برون شد سخنت %~% بی دلانرا نبود ضبط سخن رای صواب
PageV1P156
### || [genre: Gh2]
# 1 ای پسته دهانت شیرین و انگبین لب %~% من تلخ کام مانده در حسرت چنین لب
# 2 بودیم بر کناری عطشان آب وصلت %~% زد بوسه تو ما را چون نان در انگبین لب
# 3 هرگز برون نیاید شیرینی از زبانش %~% هرکو نهاده باشد باری دهان برین لب
# 4 عاشق از آستینت شکر کشد بدامن %~% چون تو بگاه خنده گیری در آستین لب
# 5 تا در مقام خدمت پیش تو خاک بوسد %~% روزی دو ره نهاده خورشید بر زمین لب
# 6 از بهر آب خوردن باری دهان برو نه %~% تا لعل تر بریزد از کوزه گلین لب
# 7 با داغ مهر مهرت ای بس گدا که چون من %~% از آرزوی لعلت مالند بر نگین لب
# 8 از معجزات حسنت بر روی تو بدیدم %~% هم شکرآب دندان هم پسته آتشین لب
# 9 دل تلخ کام هجرست او را بجای باده %~% زین بوسهای شیرین درده بشکرین لب
# 10 تا چند باشد ای جان پیش در تو ما را %~% چون مرغ بهر دانه از خاک بوسه چین لب
# 11 تو سرخ روی حسنی تا کرد شیر شیرین %~% خط نبات رنگت همچون ترانگبین لب
# 12 چون فاخته بنالم اکنون که مر ترا شد %~% همچون گلوی قمری زآن خط عنبرین لب
# 13 هنگام شعر گفتن شوقت مرا قرین دان %~% زآن سان که در خموشی (با) لب بود قرین لب
PageV1P157
### || [genre: Gh2]
# 1 ایا چوحسن بمعنی نکو بصورت خوب %~% وصال تست مرا همچو عافیت مطلوب
# 2 شهید عشق تو بعد از اجل چو جان زنده %~% گدای کوی تو نزد همه چو زر محبوب
# 3 چو جان حدیث تو شیرین ولیک شورانگیز %~% غم تو در دل عاشق چو وجد در مجذوب
# 4 لبت که مست کند همچو خمر عاشق را %~% میی زدرد مصفا ولی بشهد مشوب
# 5 تو رو نمودی ومشغول شد بغم عاشق %~% بلا بیامد و منسوب شد بصبر ایوب
# 6 بنور روی تو پیش از بروز بتوان دید %~% جمال صورت کامن پس حجاب غیوب
# 7 ایا بملک سلیمان بحسن چون یوسف %~% منم بعشق زلیخا بحزن چون یعقوب
# 8 نه بهر جنت و حورست کوشش عاشق %~% نه بهر ملک بود مشتغل علی بحروب
# 9 امید وصل تو اندر دل و منم محزون %~% کلید باب فرح با من ومنم مکروب
# 10 کرا که نام برآمد بدفتر عشقت %~% بخواند سر معمازخط نامکتوب
# 11 بنزد عاشق جز ذکر تو سخن باطل %~% بنزد بنده بجز عشق تو هنر معیوب
# 12 گرم بدست فتد اندهت بصد شادیش %~% غذای روح کنم ای غم تو قوت قلوب
# 13 که بی عیار محبت دل رهی قلبست %~% وگر بسکه شاهان شود چو زر مضروب
# 14 اگر نه سایه تو بر من اوفتد هستم %~% چو ذره یی که بود آفتاب ازو محجوب
# 15 رجای وصل تو در جان سیف فرغانیست %~% چنانکه در دل عاصی امید عفو ذنوب
PageV1P158
### || [genre: Gh2]
# 1 ای گلستان حسن ترا بنده عندلیب %~% درد مراست نرگس بیمار تو طبیب
# 2 بازم بخوان بلطف و بنازم ز در مران %~% هرچند گل نیاز ندارد بعندلیب
# 3 در حال من نظر کن و از آه من بترس %~% کز عشق بهره مندم و از وصل بی نصیب
# 4 زنهار با غریب و گدا لطف کن که من %~% در کوی تو گدایم و در شهر تو غریب
# 5 در شهر با توام خبر عشق فاش شد %~% از اشکم این تواتر و از شعرم این نسیب
# 6 عقلم چنان برفت که امروز عاجزست %~% ز اصلاح من معلم وز ارشاد من ادیب
# 7 حسنت رضا نداد بسامان (کار) من %~% لیلی روا نداشت که مجنون بود لبیب
# 8 با روی چون نگار تو خاک رهست گل %~% با زلف مشکبار تو درد سرست طیب
# 9 با جز تو دوستی نبود شغل اهل دل %~% حاشا که دستکار مسیحا بود صلیب
# 10 این بنده از وصال تو محروم بهر چیست %~% او در طلب مجد و تویی در دعا مجیب
# 11 تیر دعای من بنشانه نمی رسد %~% الرمی قد تواتر والسهم لایصیب
# 12 من داعی توام باجابت امیدوار %~% داعیک لایرد و راجیک لایخیب
# 13 نبود شکیب از گل روی تو سیف را %~% تا عندلیب منبر گل را بود خطیب
PageV1P159
### || [genre: Gh2]
# 1 طوطی خجل فرو ماند از بلبل زبانت %~% مجلس پر از شکر شد از پسته دهانت
# 2 جعد بنفشه مویان تابی ز چین زلفت %~% حسن همه نکویان رنگی ز گلستانت
# 3 ما را دلیست دایم در هم چو موی زنگی %~% از خال هندو آسا وز چشم ترک سانت
# 4 همچون نشانه تا کی بر دل نهد جراحت %~% ما را بتیر غمزه ابروی چون کمانت
# 5 سرگشته یی که گردن پیچید در کمندت %~% دست اجل گشاید پایش ز ریسمانت
# 6 زآن بر درت همیشه از دیده آب ریزم %~% تا خون دل بشویم از خاک آستانست
# 7 جانم تویی و بی تو بنده تنیست بی جان %~% وین نیز اگر بخواهی کردم فدای جانت
# 8 یا آنکه نیست از خط بر عارضت نشانی %~% منشور ملک حسنست این خط بی نشانت
# 9 گر با چنین میانی از مو کمر کنندت %~% بار کمر ندانم تا چون کشد میانت
# 10 در وصف خوبی تو صاحب لسان معنی %~% بسیار گفت لیکن ناورد در بیانت
# 11 پا در رکاب کردی اسب مراد را سیف %~% روزی اگر فتادی در دست من عنانت
# 12 ای رفته از بر ما ما گفته همچو سعدی %~% « خوش می روی بتنها تنها فدای جانت »
PageV1P160
### || [genre: Gh2]
# 1 ای چو فرهاد دلم عاشق شیرین لبت %~% مستی امشبم از باده دوشین لبت
# 2 نیست شیرین که زفرهاد برای بوسی %~% ملک خسرو طلبد شکر رنگین لبت
# 3 وه چه شیرین صنمی تو که دهان من هست %~% تا بامسال خوش از بوسه پارین لبت
# 4 محتسب سال دگر بر سر کویت آرد %~% همچنین بی خودم از باده نوشین لبت
# 5 طبع شوریده من این همه شیرین کاری %~% می کند در سخن امروز بتلقین لبت
# 6 سیف فرغانی چون وصف تو می کرد گرفت %~% طبعم اندر شکر افشاندن آیین لبت
PageV1P161
### || [genre: Gh2]
# 1 چو حسن روی تو آوازه در جهان انداخت %~% هوای عشق تو در جان بی دلان انداخت
# 2 سمن بران همه چوگان خویش بشکستند %~% کنون که شاه رخت گوی در میان انداخت
# 3 از آن میانه گل و لاله را برآمد نام %~% چو بحر حسن تو خاشاک بر کران انداخت
# 4 کمان ابروی خود بین که ترک غمزه تو %~% خطا نکرد خدنگی کزآن کمان انداخت
# 5 ترا بدیدم و صبر و قرار رفت از من %~% مگس چو دید عسل خویشتن در آن انداخت
# 6 عقاب عشق توام صید کرد و در اول %~% چو گوشت خورد و بآخر چو استخوان انداخت
# 7 چو تو ز نور سپر پیش روی داشته ای %~% کجا بسوی تو تیر نظر توان انداخت
# 8 مرا یقین شده بود آنکه من بتو برسم %~% کرشمهای توام باز در گمان انداخت
# 9 بجهد بنده بوصلت رسد اگر بتوان %~% ببیل خاک زمین را بر آسمان انداخت
# 10 بشعر وصف جمال تو خواستم کردن %~% ولی جلال توام عقده بر زبان انداخت
# 11 چو خواستم که کنم نسبتش بلعل و عقیق %~% لب تو ناطقه را سنگ در دهان انداخت
# 12 کسی که در ره عشق آمد او دو عالم را %~% چو میخ کفش برفتن یکان یکان انداخت
# 13 بآب شعر رهی غسل دل کند درویش %~% که آتش طلبش در میان جان انداخت
# 14 ترا چو دید بسی گفت سیف فرغانی %~% «چه فتنه بود که حسن تو در جهان انداخت »
PageV1P162
### || [genre: Gh2]
# 1 ای که شاهان جهانند گدایان درت %~% پادشاهست گدایی که بیابد نظرت
# 2 چون توانگر اگرت تحفه نیارم بر در %~% همچو درویش بیایم بگدایی بدرت
# 3 ای برو خوب چو اشکوفه باران دیده %~% چند چون گل بشکفتی و نخوردیم برت
# 4 بحیات ابدی زنده شود گر روزی %~% بسر کشته هجران خود افتد گذرت
# 5 حسن حورست ترا لطف پری و کرده %~% دست تقدیر مقید بلباس قدرت
# 6 صد ازین سر که تن مردم ازو برپایست %~% دل برابر نکند با سر مویی ز سرت
# 7 جان شیرین نستانند بتلخی زآن کس %~% که ورا کام خوش است از لب همچون شکرت
# 8 ای چو دینار درست از دل اشکسته ما %~% همچو سکه ز درم محو نگردد اثرت
# 9 میوه روح منی باغ بهر کس مسپار %~% ور نه همچون دگران سنگ زنم بر شجرت
# 10 روی بنمای و مپندار که من چون سعدی %~% «دوست دارم که بپوشی رخ همچون قمرت »
# 11 سیف فرغانی خورشید رخش در جلوه است %~% گر ندیدی خللی هست مگر در بصرت
PageV1P163
### || [genre: Gh2]
# 1 دلم بربود دوش آن نرگس مست %~% اگر دستم نگیری رفتم از دست
# 2 چه نیکو هر دو با هم اوفتادند %~% دلم با چشمت این دیوانه آن مست
# 3 نمی دانم دهانت هست یا نیست %~% نمی دانم میانت نیست یا هست
# 4 تویی آن بی دهانی کو سخن گفت %~% تویی آن بی میانی کو کمر بست
# 5 بجانم بنده آزاده یی کو %~% گرفتار تو شد وز خویشتن رست
# 6 دگر با سیف فرغانی نیاید %~% دلی کز وی برید و در تو پیوست
# 7 گدایی کز سر کوی تو برخاست %~% بسلطانیش بنشاندند و ننشست
PageV1P164
### || [genre: Gh2]
# 1 ای که لبت منبع آب بقاست %~% درد تو بیماری دلرا دواست
# 2 آه که اندر طلب تو مرا %~% رفت دل و درد دل ای جان بجاست
# 3 گر همه آفاق بگیرد کسی %~% آنکه توانگر بتو نبود گداست
# 4 بهر دل تو چه توان ترک کرد %~% مال ندارم من و جان خود تراست
# 5 هر دو جهان مملکت من شود %~% گر تو بگویی که فلان آن ماست
# 6 هرچه کنی بر سر ما حاکمی %~% گر بکشی از طرف ما رضاست
# 7 محنت عشقت بهمه کس رسید %~% دولت وصل تو ندانم کراست
# 8 درد دل و عشق بهم گفته اند %~% کام دل و عشق بهم نیست راست
# 9 گوهر وصلت که ندارد بها %~% کشته هجران ترا خون بهاست
# 10 چاکر تو بر همه کس مهترست %~% بنده تو در دو جهان پادشاست
# 11 روی بهر سو که کنم در نماز %~% قبله اگر روی تو باشد رواست
# 12 زهر چو از جام تو نوشم شکر %~% تیغ گر از دست تو باشد عطاست
# 13 در غزل ای دوست دعاگوی تست %~% سیف که دشنام تو او را دعاست
PageV1P165
### || [genre: Gh2]
# 1 دل کنون زنده بجان نیست که جانان اینجاست %~% وآن حیاتی که بدو زنده بود جان اینجاست
# 2 نام شکر چه بری قند لب او حاضر %~% ذکر شیرین چکنی خسرو خوبان اینجاست
# 3 طوطی تنگ دلم لیک ز شکر پس ازین %~% بار منت نکشم کآن شکرستان اینجاست
# 4 پیش ازین گر چه بسی نعره زدم چون بلبل %~% گریه چون ابر کنم کآن گل خندان اینجاست
# 5 مجلسی پر ز عزیزان زلیخا مهرند %~% دست دل خسته که آن یوسف کنعان اینجاست
# 6 نیکوان نور ندارند چو استاره بروز %~% کامشب از طالع سعد آن مه تابان اینجاست
# 7 امشب ای صبح تو در دامن شب پنهان باش %~% کآفتابی که برآید ز گریبان اینجاست
# 8 شست دل در طلب ماهی اومید انداخت %~% جان خضروار که آن چشمه حیوان اینجاست
# 9 هرکرا درد دلی بود و نمی گفت بکس %~% گو بجو مرهم آن درد که درمان اینجاست
# 10 از مجاری شکر پیش جگر سوختگان %~% نمک افشانده که چندین دل بریان اینجاست
# 11 عشق در دل غم و انده نبود دور از تو %~% جور لشکر بکش ای خواجه کی سلطان اینجاست
# 12 زین غزل جمله بیک قول شدند اهل سماع %~% همه گوینده چو بلبل که گلستان اینجاست
# 13 سیف فرغانی تو نیز بگو چون دگران %~% «خانه امشب چو بهشتست که رضوان اینجاست »
PageV1P166
### || [genre: Gh2]
# 1 در رخت می نگرم جلوه گه جان اینجاست %~% در قدت می نگرم سرو خرامان اینجاست
# 2 من دل سوخته خواهم که لب تشنه خویش %~% بر دهان تو نهم کآبخور جان اینجاست
# 3 خانه یی چون حرم و بر در و بامش عشاق %~% چون مگس جمع شده کآن شکرستان اینجاست
# 4 پرده داران تو گر چند بسنگم بزنند %~% نروم همچو سگ از در که مرا نان اینجاست
# 5 من دوا یابم اگر لطف تو گوید که بده %~% مرهم وصل که این خسته هجران اینجاست
# 6 اندرین مجمع اگر جمع شوم شاید ازآنک %~% رخ و زلفی که مرا کرد پریشان اینجاست
# 7 یوسف حسنی و در هر طرفی چون یعقوب %~% از برای تو بسی عاشق گریان اینجاست
# 8 تو امام همه خوبانی و با آن قامت %~% قبله کافر و محراب مسلمان اینجاست
# 9 تو زر لطف کنی بخش و چو من درویشی %~% آخر ای گنج گهر با دل ویران اینجاست
# 10 باز روح ار ز پی صید روان شد آن تن %~% که بدل همچو جلاجل کند افغان اینجاست
# 11 دور ازین باغ رقیب تو بهرجا که بود %~% همچو اشکسته سفالیست که ریحان اینجاست
# 12 ای بکعبه شده در بادیه چون اعرابی %~% آب باران چه خوری چشمه حیوان اینجاست
# 13 سیف فرغانی از آن نور روان چون خورشید %~% روز وصلی که ندارد شب هجران اینجاست
PageV1P167
### || [genre: Gh2]
# 1 تبارک الله از آن روی دلستان که تراست %~% ز حسن و لطف کسی را نباشد آن که تراست
# 2 گمان مبر که شود منقطع بدادن جان %~% تعلق دل از آن روی دلستان که تراست
# 3 بخنده ای بت بادام چشم شیرین لب %~% شکر بریزد از آن پسته دهان که تراست
# 4 ز جوهری که ترا آفریده اند ای دوست %~% چگونه جسم بود آن تن چو جان که تراست
# 5 ز راه چشم بدل می رسد خدنگ مژه %~% مرا مدام ز ابروی چون کمان که تراست
# 6 چه خوش بود که چو من طوطیی شکر چیند %~% ببوسه زآن لب لعل شکرفشان که تراست
# 7 بغیر ساغر می کش بر تو آبی هست %~% ببوسه یی نرسد کس از آن لبان که تراست
# 8 اگر کمر بگشایی و زلف باز کنی %~% میان موی تو گم گردد آن میان که تراست
# 9 چو عندلیب مرا صد هزار دستانست %~% بوصف آن دو رخ همچو گلستان که تراست
# 10 صبا بیامد و آورد بوی تو گفتم %~% هزار جان بدهم من بدین نشان که تراست
# 11 بیا که هیچ کس امروز سیف فرغانی %~% ندارد آب سخن اینچنین روان که تراست
PageV1P168
### || [genre: Gh2]
# 1 اختر از خدمت قمر دور است %~% مگس از صحبت شکر دور است
# 2 ما از آن بارگاه محرومیم %~% تشنه مسکین از آبخور دور است
# 3 پای من از زمین درگه او %~% راست چون آسمان ز سر دور است
# 4 جهد کردم بسی ولی چکنم %~% بخت و کوشش ز یکدگر دور است
# 5 پادشاهان چه غم خورند اگر %~% گربه از خانه سگ زدر دور است
# 6 تو بدست کرم کنم نزدیک %~% که بپای من این سفر دور است
# 7 یوسف عهدی و منم بی تو %~% همچو یعقوب کز پسر دور است
# 8 در فراق تو ای پسر هستم %~% همچو یوسف که از پدر دور است
# 9 اندرین حال حکمتی مخفیست %~% بنده از خدمت تو گر دور است
# 10 هر کرا قرب نیست با سلطان %~% از بلا ایمن از خطر دور است
# 11 همچو پروانه می زنم پر و بال %~% گرچه آن شمعم از نظر دور است
# 12 شاخ اگر هست بر درخت دراز %~% دست کوتاهم از ثمر دور است
# 13 عشق بگریزد از دل جان دوست %~% عیسی از پایگاه خر دور است
# 14 خشک لب بی تو یوسف فرغانیست %~% طبع از انشای شعر تر دور است
# 15 شاید ار خانه پر عسل نکند %~% نحل چون از گل و زهر دور است
PageV1P169
### || [genre: Gh2]
# 1 جانا زرشک خط تو عنبر در آتش است %~% وزلعل آبدار تو گوهر در آتش است
# 2 دل درغم تو دانه گوهر در آسیاست %~% خط بر رخ تو خرده عنبر درآتش است
# 3 کردم نظر بر آن رخ چون آتش کلیم %~% خال تو چون خلیل پیمبر در آتش است
# 4 از شرم چون نبات در آبم که گفته ام %~% کان مه بگاه خشم چو شکر در آتش است
# 5 عاشق بآب دیده چون سیم حل شده %~% در بوته بلای تو چون زر در آتش است
# 6 از آب گرم اشک فروغم زیاده شد %~% کز عشق تو چو شمع مرا سر در آتش است
# 7 از تاب هجر تو دل بریان من بسوخت %~% آبی بده زوصل که چاکر درآتش است
# 8 دراشک ودرغم تو نگارا تن ودلم %~% چون ماهی اندر آب وسمندر در آتش است
# 9 مارا بسان هیزم تر در فراق تو %~% نیمی درآب ونیمه دیگر درآتش است
# 10 من سوختم در آتش عشق و تو چون شکر %~% آگه نه ای که عود معطر درآتش است
# 11 صیدت شدم چو مرغ وز بهر خلاص خود %~% بالی نمی زنم که مرا پر در آتش است
# 12 ازرنگ خویش روی تو ای آبدار لطف %~% گویی که آفتاب منور در آتش است
# 13 سیف ازتو دور مانده وشعرش بنزد تست %~% زر در خزینه شه وزرگر در آتش است
PageV1P170
### || [genre: Gh2]
# 1 ما غریبیم وشهر ازآن شماست %~% با چنین رو جهان جهان شماست
# 2 پادشاهان چو بنده می گویند %~% ما رعیت ولایت آن شماست
# 3 عهد خسرو ندید از شیرین %~% شر و شوری که در زمان شماست
# 4 باچنین چشم مست عاشق کش %~% هرکه میرد از کشتگان شماست
# 5 گر براتی بجان کنند وبسر %~% بدهم چون برو نشان شماست
# 6 جان عاشق نشانه آن تیر %~% که زابروی چون کمان شماست
# 7 زردی روی زعفرانی من %~% از رخ همچو ارغوان شماست
# 8 ابر گوهرفشان دو چشم منست %~% پسته پرشکر دهان شماست
# 9 آب حیوان یک جهان عاشق %~% در دو لعل شکرفشان شماست
# 10 کم زاصحاب کهف نیست بقدر %~% هرکه چون سگ برآستان شماست
# 11 غم جانرا بخود نمی گیرد %~% دل که چون لامکان مکان شماست
# 12 سیف فرغانی ارچه چیزی نیست %~% بلبلی بهر گلستان شماست
# 13 سخن خود نمی تواند گفت %~% که دهانش پر از زبان شماست
PageV1P171
### || [genre: Gh2]
# 1 عذر قدمت بسر توان خواست %~% بوسی زلبت بزر توان خواست
# 2 گرچه تو کرم کنی ولیکن %~% بی زر نتوان اگر توان خواست
# 3 درکیسه خراج مصر باید %~% تا ازلب تو شکر توان خواست
# 4 بوسی برتو چه قدر دارد %~% دانم زتو اینقدر توان خواست
# 5 بالای تو سرو میوه دارست %~% این میوه ازآن شجر توان خواست
# 6 نی نی غلطم درین حکایت %~% ازسرو کجا ثمر توان خواست
# 7 ازمعدن اگر چه هیچ ندهند %~% عیبی نبود گهر توان خواست
# 8 گنج از (تو) توقع است مارا %~% آنرا زکدام در توان خواست
# 9 وآنچ ازدر تو رسد بدرویش %~% هرگز زکسی دگر توان خواست
PageV1P172
### || [genre: Gh2]
# 1 آن کو بدر تو سر نهاده است %~% پای از دو جهان بدر نهاده است
# 2 در دام غم تو طایر وهم %~% با بال شکسته پر نهاده است
# 3 سلطان که بسکه نقش نامش %~% بر چهره سیم و زر نهاده است
# 4 تا باشدش آب روی حاصل %~% بر خاک در تو سر نهاده است
# 5 در خانه دل ز دست عشقت %~% غم بر سر یکدگر نهاده است
# 6 عاشق چه کند چو اندرین ره %~% از بهر تو پای در نهاده است
# 7 باری بکشد بپشت همت %~% چون روی بدین سفر نهاده است
# 8 بیچاره سری گرفته بر دست %~% پای از همه پیشتر نهاده است
# 9 از بهر مراد دل درین راه %~% جا نیست که در خطر نهاده است
# 10 عاشق سر خدمتی عجب نیست %~% در پای رقیب اگر نهاده است
# 11 ترسا بنهد ز بهر عیسی %~% سر بر قدمی که خر نهاده است
# 12 رویت که بنور او توان دید %~% ارواح که در صور نهاده است
# 13 دیر است که از پس هوایت %~% اندر پی ما شرر نهاده است
# 14 در پیش رخ تو عقل کوریست %~% کش آینه در نظر نهاده است
# 15 از بهر بهای بوسه تو %~% کش روح به از شکر نهاده است
# 16 گر جان برود تفاوتی نیست %~% اندر لبت آن اثر نهاده است
# 17 خورشید و مهت نمی توان گفت %~% در من خرد این قدر نهاده است
# 18 کز جبهه تو هزار اکلیل %~% بر تارک ماه و خور نهاده است
# 19 آن خشک لبی که دست عشقش %~% داغی ز تو بر جگر نهاده است
# 20 از خون جگر بر آستانت %~% صد نقطه بچشم تر نهاده است
PageV1P173
### || [genre: Gh2]
# 1 دلبر ما کهربا بر دست بست %~% هیچ می دانی چرا بر دست بست
# 2 دل بنرخ که ستاند بعد ازین %~% دل ربا چون کهربا بر دست بست
# 3 بندم اندر ششدر غم سخت کرد %~% مهره یی کآن جان فزا بر دست بست
# 4 آن نه مهره دانه دام دلست %~% کان صنم از بهر ما بر دست بست
# 5 مرغ دل را همچو باز نو گرفت %~% ریسمان آورد و پا بر دست بست
# 6 قصه دریا و در شد پایمال %~% چون گهر کان صفا بر دست بست
# 7 حسن روی آرای بر پشت زمین %~% اینچنین زیور کرا بر دست بست
# 8 گوییا هرگز چنین پیرایه یی %~% شاخ را از گل صبا بر دست بست
# 9 هست این مهره بر آن ساعد چنانک %~% آب جردی از هوا بر دست بست
PageV1P174
### || [genre: Gh2]
# 1 دلبری کز لطف گویی بر تنش جان غالبست %~% حسن بر رویش چو نزهت بر گلستان غالبست
# 2 نیکوان را بر بدن غالب بود اوصاف روح %~% بر بهشتی گرچه تن دارد ولی جان غالبست
# 3 ملک سلطانیست او را در جمال و حسن از آن %~% عشق او بر بنده چون بر ملک سلطان غالبست
# 4 آب حیوانست مضمر در لب لعلش ولیک %~% چون سخن گوید شکر بر آب حیوان غالبست
# 5 گرچه در دعوی خوبی ماه را حجت قویست %~% آفتاب روی او بر وی ببرهان غالبست
# 6 ور مرا از وی نداند کس عجب نبود ازآنک %~% هرکه چیزی دوست می دارد برو آن غالبست
# 7 گرچه در انعام عام او تأمل میکنم %~% بار جای وصل بر من خوف هجران غالبست
# 8 چون زنان پوشیده باید داشت از نامحرمان %~% آنچه از اسرار او بر جان مردان غالبست
# 9 سیف فرغانی ز درد عشق او احوال خویش %~% با گروهی گو که این حالت برایشان غالبست
PageV1P175
### || [genre: Gh2]
# 1 آنکوبتست زنده بجانش چه حاجتست %~% قوت از غم تو کرده بنانش چه حاجتست
# 2 عاشق بسان مرده بودجان اوست دوست %~% چون دوست دست داد بجانش چه حاجتست
# 3 آن کو بدل حدیث تو تکرار می کند %~% از بهر ذکر تو بزبانش چه حاجتست
# 4 وآن کس که از جهانش تمنا وصال توست %~% چون یافت وصال تو بجهانش چه حاجتست
# 5 عاشق بهشت از پی روی تو می خوهد %~% چون دید روی تو بجنانش چه حاجتست
# 6 عاشق بمال دل ندهد بهر آنکه اوست %~% کان گهر بگوهر کانش چه حاجتست
# 7 او بر در تو از همه خلقست بی نیاز %~% آنرا که کس تویی بکسانش چه حاجتست
# 8 با او چو دست لطف بیاری بر آوری %~% زآن پس بیاری دگرانش چه حاجتست
# 9 از کشف و از عیان نتوان گفت نزد او %~% چون عین او تویی بعیانش چه حاجتست
PageV1P176
### || [genre: Gh2]
# 1 من می روم و دلم بر تست %~% جان نیز ملازم در تست
# 2 گرچه نبود دلت بر من %~% ای دلبر من دلم بر تست
# 3 با بنده اگر چه سر گرانی %~% سوگند گران من سر تست
# 4 گر چاکر اگر غلام خواهی %~% این بنده غلام و چاکر تست
# 5 پهلوی جمالت ای دلارام %~% فربه ز میان لاغر تست
# 6 خاصیت آب زندگانی %~% اندر لب روح پرور تست
# 7 ای از تن تو شده پر از گل %~% پیراهن تو که در بر تست
# 8 رویی بنما که چشم جانها %~% روشن برخ منور تست
# 9 ملک دل و جان گرفتی آری %~% سلطانی و حسن لشکر تست
# 10 ای شهد روان بگاه خنده %~% زآن پسته که تنگ شکر تست
# 11 زآن پسته بسیف شکرش ده %~% بستان ز وی آنچه در خور تست
PageV1P177
### || [genre: Gh2]
# 1 تا مرا آن ماه تابان دوستست %~% جمله دشمن کامیم زآن دوستست
# 2 دوستی خونت بخواهد ریختن %~% هوش دارای دل که این آن دوستست
# 3 کی بمن پردازی ای جان چون ترا %~% هر طرف چون من هزاران دوستست
# 4 دوست می دارد ترامسکین دلم %~% عیب نتوان کردنش جان دوستست
# 5 با دلم زلف ترا پیوندهاست %~% کافرست اما مسلمان دوستست
# 6 هرکه با من بیندت گوید همی %~% کین گدا با چون تو سلطان دوستست
# 7 آشکارش خلق دشمن می شوند %~% هر که چون من باتو پنهان دوستست
# 8 دشمن او می شود پیراهنش %~% دامنش گربا گریبان دوستست
# 9 عاشقان را عامیان گر دشمنند %~% دیو کی با نوع انسان دوستست
# 10 همچو باز از بانگ زاغانش چه باک %~% بلبلی گر با گلستان دوستست
# 11 سایه محروم است ازآن گوید چرا %~% ذره با خورشید تابان دوستست
# 12 هرکه همچون من بجز تو میل کرد %~% عاشقش مشمر که سگ نان دوستست
# 13 سیف فرغانی بکن گر عاشقی %~% جان فدای او که جانان دوستست
PageV1P178
### || [genre: Gh2]
# 1 دل چون بجان نظر فگند جای عشق تست %~% دل جان شود درو چو تمنای عشق تست
# 2 سیمرغ وار خود نتوان یافتن نشان %~% زآن دل که آشیانه عنقای عشق تست
# 3 جانم فدای تو که دل مرده رهی %~% از زنده کردگان مسیحای عشق تست
# 4 ای نور دیده درتن مشکات شکل ما %~% مصباح روح زنده باحیای عشق تست
# 5 چون جان بزندگی ابد شادمان بود %~% آن دل که درحمایت غمهای عشق تست
# 6 فرهاد وار در پس هر سنگ بی دلیست %~% بیگانه خسروست که شیدای عشق تست
# 7 من خام کیستم که پزم دیگ این هوس %~% هرجا سریست مطبخ سودای عشق تست
# 8 گردن کش خرد که هوا را نداد دست %~% سرمست و پای کوب زصهبای عشق تست
# 9 افراز و شیب کون و مکان زیر پای کرد %~% دل منزلی ندید که بالای عشق تست
# 10 ما خامشیم و مهر ادب بر زبان چو سیف %~% این جمله گفت و گو بتقاضای عشق تست
# 11 موج غم تو از صدف دل برون فگند %~% این نظم را که گوهر دریای عشق تست
PageV1P179
### || [genre: Gh2]
# 1 روز رخت که غره ماه جمال تست %~% هر شب مدد کننده بدر کمال تست
# 2 هم نظم شعر من خبری از حدیث عشق %~% هم حسن روی گل اثری از جمال تست
# 3 عنقای عقل بنده چو پروانه چراغ %~% پر سوخته ز پرتو شمع جلال تست
# 4 تیر نظر همی نرسد آفتاب را %~% آنجا که قوس ابروی همچون هلال تست
# 5 در بوستان که خلعت سبز از بهار یافت %~% لاله نمونه یی زد و گل برگ آل تست
# 6 تا باز جره گرچه کند مرغ ملک صید %~% خسرو شکار طوطی شیرین مقال تست
# 7 چندین غزل که مردم از آن رقص میکنند %~% تأثیر وجد عاشق شوریده حال تست
# 8 با آنک اهل مدرسه لالند ازین حدیث %~% آنجا چو نیک در نگری قیل و قال تست
# 9 عین الحیات را بکفی خاک کی خرد %~% آن سوخته که تشنه آب وصال تست
# 10 سیف اردرین طریق کمالی نیافتی %~% در خویشتن تصور نقصان کمال تست
# 11 آن دوست در تصور ناید خیال وار %~% در وصف او هر آنچه تو گفتی خیال تست
PageV1P180
### || [genre: Gh2]
# 1 هر کو نه خدمت تو کند در بطالتست %~% وآن کو نه مدحت تو کند در ضلالتست
# 2 قومی بکار دنیی وقومی بآخرت %~% مشغولیی که با تو نباشد بطالتست
# 3 نظمی که می کنیم وبآخر نمی رسد %~% از داستان عشق تو اول مقالتست
# 4 از حال ما خبر ز مجانین عشق پرس %~% هشیار را خبر نبود کین چه حالتست
# 5 گفتم بدل که تحفه جانان مکن زجان %~% گو را بکار ناید ومارا خجالتست
# 6 ابرام نامه گرچه ازآن در بریده ام %~% آهم رسول صادق وشعرم رسالتست
# 7 ای عالم ار تو وعده بجنت کنی خطاست %~% مشتاق دوست را که ز حورش ملالتست
# 8 آنکو بعلم وعقل خود از دوست باز ماند %~% عقلش جنون شناس که علمش جهالتست
# 9 وقتست سیف را که نگوید دگر سخن %~% ذکرت بدل کند که زبان را کلالتست
PageV1P181
### || [genre: Gh2]
# 1 باری گر آمدی و نشد یار از آن تو %~% اکنون بیا که یار بیکبار از آن تست
# 2 چون دوست طالب تو بود ملک را چه قدر %~% هرگه که ری بحکم تو شد خوار از آن تست
# 3 در مکه گر قریش ترا قصد کرده اند %~% یک شهر چون مدینه پرانصار از آن تست
# 4 بسیار و اندکی که ترا بود اگر برفت %~% هرچ آن ماست اندک و بسیار از آن تست
# 5 گر بیش ازین غمی بدو غمخواره یی نبود %~% زین پس غم آن دیگر و غمخوار از آن تست
# 6 ای حضرت تو مجمع اوصاف نیکویی %~% تو گلشنی و این همه ازهار از آن تست
# 7 عالم بتو منور و گیتی مزین است %~% ای آفتاب این همه انوار از آن تست
# 8 گر بخت را ز خواب خلل گشت سرکران %~% مژده ترا که دولت بیدار از آن تست
# 9 با زلف همچو عنبر و لعل شکر فروش %~% دکان خلق بسته و بازار از آن تست
# 10 لطفیست مر ترا که ز عشاق دل برد %~% با این متاع جمله خریدار از آن تست
# 11 قندی همی خواهد دل رنجورم از لبت %~% دارو مگیر باز که بیمار از آن تست
# 12 زین دل که در تصرف مهر تو آمده است %~% اندازه یی بکن که چه مقدار از آن تست
# 13 بر قلب دشمنان زن و بشکن که بعد ازین %~% ز اشعار سیف تیغ گهردار از آن تست
# 14 از یار اگر چه دور شدی یار از آن تست %~% وز کار اگر نفور شدی کار از آن تست
PageV1P182
### || [genre: Gh2]
# 1 طوطی روح که دامش قفس ناسوتست %~% عندلیبی است که جایش چمن لاهوتست
# 2 بشکرهای ملون چو مگس حاجت نیست %~% طوطیی را که ز خوان ملکوتش قوتست
# 3 یوسف عقل ترا نفس تو چون زندانست %~% یونس روح ترا جسم تو بطن الحوتست
# 4 ای بدنیا متمتع اگر این عمره و حج %~% از پی نام کنی کعبه ترا حانوتست
# 5 در کهولت چو صبی طبع جوان آیین را %~% زآن مریدی تو که پیر خردت فرتوتست
# 6 دل تو مرده دنیا و چنین تا لب گور %~% سوبسو مرده کش توتن چون تابوتست
# 7 هرکه او تشنه دنیاست ازو ناید عشق %~% مطلب آب ز چاهی که درو هاروتست
# 8 ای جوانمرد تو مرد پیرزن دنیا را %~% زهره یی دان که رخش آفت صد ماروتست
# 9 دل خودبین تو امروز چو افعی شد کور %~% زآن زمرد که بگرد لب چون یاقوتست
# 10 خویشتن را تو چو داود شماری لیکن %~% هر سر موی تو در ملک یکی جالوتست
# 11 سیف فرغانی رو خدمت درویشان کن %~% کرم قزاز بریشم گر برگ توتست
PageV1P183
### || [genre: Gh2]
# 1 گرمرا زلفت اوفتد در دست %~% نکنم کوته ازتو دیگر دست
# 2 گرچه من هم نمی رسم شادم %~% که بزلفت نمی رسد هر دست
# 3 خاک پای تو گوهریست عزیز %~% کی رسد بنده را بگوهر دست
# 4 تا زلعلت شکر بدست آریم %~% چون مگس می زنیم برسر دست
# 5 هرکرا بر لب تو دست بود %~% کی بیالاید او بشکر دست
# 6 اهل دل را نداد در همه عمر %~% دلستانی زتو نکوتر دست
# 7 برسرت جان فشان کنم کامروز %~% نیست چیزی دگر مرا بر دست
# 8 عذر خود گفت سیف فرغانی %~% که فقیرم نمی دهد زر دست
# 9 در دلم هست مهر تو چه شود %~% اگرت شعر من بود در دست
PageV1P184
### || [genre: Gh2]
# 1 گرچه از بهر کسی جان نتوان داد ز دست %~% چیست جان کز پی جانان نتوان داد ز دست
# 2 ای گلستان وفا خار جفا لازم تست %~% از پی خار گلستان نتوان داد ز دست
# 3 همچو تو دوست مرا دست بدشواری داد %~% چون بدست آمدی آسان نتوان داد ز دست
# 4 گرچه آن زلف پریشانی دلراست سبب %~% آن سر زلف پریشان نتوان داد ز دست
# 5 دی یکی گفت برو ترک غم عشق بگو %~% بچنان وسوسه ایمان نتوان داد ز دست
# 6 خاک کوی تو بملک دو جهان نفروشم %~% گوهر قیمتی ارزان نتوان داد ز دست
# 7 جای موری که مرا دست دهد بر در تو %~% بهمه ملک سلیمان نتوان داد ز دست
# 8 محنتت را که گدایانش چو نعمت بخورند %~% بهمه دولت سلطان نتوان داد ز دست
# 9 سیف فرغانی اگر چند توانگر باشی %~% بر درش جای گدایان نتوان داد ز دست
PageV1P185
### || [genre: Gh2]
# 1 عاشق اینجا از برای دیدن یار آمدست %~% بلبل شوریده بهر گل بگلزار آمدست
# 2 این جهان بازار کار عشق جانانست ازو %~% آن برد مقصود کو با زر ببازار آمدست
# 3 عاشقم او را ندانم دولتست این یا فضول %~% کآن توانگر را چو من مفلس خریدار آمدست
# 4 تا جهانی خلق را چون ذره سرگردان کند %~% آفتاب حسن در رویش پدیدار آمدست
# 5 دوست چون در نیکویی یکتاست همچون آفتاب %~% عاشقش زآن در عدد چون ذره بسیار آمدست
# 6 بر چنو یوسف جمالی سوره آیات حسن %~% راست چون تورات بر موسی بیکبار آمدست
# 7 در میان جمع خوبان یار ما(گویی مگر) %~% در چمن طاوس روحانی برفتار آمدست
# 8 بس کلهداران دولت را قباها خرقه شد %~% تا سر این تاج خوبان زیر دستار آمدست
# 9 چون عسل جانم بیادش کام شیرین می کند %~% تا نبات خط بر آن لعل شکر بار آمدست
# 10 هر کرا بر لوح دل پیوست عشقش حرف خویش %~% بی زبان وبی دهان چون خط بگفتار آمدست
# 11 روح باغ میوه عشق (است)وهمت باغبان %~% وین تن خاکی بگردش همچو دیوار آمدست
# 12 سعدی از قدر تو غافل بود آن ساعت که گفت %~% (این تویی یا سرو بستانی برفتار آمدست)
# 13 سیف فرغانی سنایی شد بشعر و نظم اوست %~% نافه مشکی که از وی بوی عطار آمدست
PageV1P186
### || [genre: Gh2]
# 1 دلم بسلسله زلف یار در بندست %~% اگر قبول کنی حال من ترا پندست
# 2 زبند مهرش چون پای دل شود آزاد %~% مرا که باسر زلفش هزار پیوندست
# 3 بسان لیلی بگشایی وببندی زلف %~% ترا خبر نه (که) مجنونی اندرین بندست
# 4 برآوری زمن تلخ کام هر دم شور %~% ازآنکه پسته شیرین تو شکر خندست
# 5 ازآرزوی رخ تو اگر بباغ روم %~% کدام لاله برخساره تو مانندست
# 6 زکات خوبی خود را دمی بباغ خرام %~% که گل بدیدن روی تو آرزومندست
# 7 زعاشقان تو امروزدر زمانه منم %~% کسی که او بسلامی زدوست خرسندست
# 8 کسی که او اثر صبح روز وصل ندید %~% شب فراق چه داند که تا سحر چندست
# 9 جواب سعدی گفتم بالتماس کسی %~% که او هزار چو من بنده را خداوندست
# 10 دل مرا که شد ازدست درهمه حالی %~% بخاک پای و سر کوی دوست سوگندست
# 11 چو عندلیب همی نال سیف فرغانی %~% ازآنکه گل را ایام حسن یکچندست
PageV1P187
### || [genre: Gh2]
# 1 بداد باز مراصحبت نگاری دست %~% وگرچه داشته بودم زعشق باری دست
# 2 چنین نگار که امروز دست داد مرا %~% نمی دهد دگران را بروزگاری دست
# 3 میسرم شد ناگاه صحبت یاری %~% که وصل او ندهد جز بانتظاری دست
# 4 اگر بپای رقیبش سری نهم شاید %~% که می زنم زبرای گلی بخاری دست
# 5 چو پای در ره مهرش نهاد جان زآن پس %~% نرفت بیش دلم را بهیچ کاری دست
# 6 مرا گرفت گریبان و برد پای از جای %~% ازآستین مدد پنجه یی برآر ای دست
# 7 ایا چو لعل نگین نام دار در خوبی %~% چو خاتم ار دهدم چون تو نامداری دست
# 8 بصد نگار منقش بخلق بنمایم %~% درخت وار مزین بهر بهاری دست
# 9 درین مصاف ازو دل برد نه جان ای دوست %~% چو برپیاده بیابد چوتو سواری دست
# 10 چو درکمند تو بی اختیار افتادم %~% زدامن تو ندارم باختیاری دست
# 11 تو خاک پای خود ای دوست درکف من نه %~% اگر بنزد تو دارم فقیرواری دست
# 12 غریب شهر توام از خودم مکن نومید %~% کنون که در تو زدم چون امیدواری دست
# 13 بود که جان ببرم از میان بحر فراق %~% اگر شبی بزنم باتو در کناری دست
# 14 مگیر خانه درین کوی سیف فرغانی %~% اگر ترا ندهد دلبری و یاری دست
# 15 برو برو که بجز استخوان درین بازار %~% نمی دهد سگ قصاب را شکاری دست
PageV1P188
### || [genre: Gh2]
# 1 هان ای نسیم صبح که بویت معطرست %~% همراه با تو خاک سر کوی دلبرست
# 2 منشور نیکویی ز در او همی دهند %~% سلطان ماه را که زاستاره لشکرست
# 3 کس دید صورتی که نکوتر زروی اوست %~% کس خواند سورتی که زالحمد برترست
# 4 محتاج نیست بر سر ره مشک ریختن %~% کآنجا که اوست پای نهد خاک عنبرست
# 5 آنجا که اوست شب نبود کز ضیا ونور %~% با آفتاب سایه آن مه برابرست
# 6 من خود گدای کویم ویک شهر چون منند %~% درویش عشق او که بخوبی توانگرست
# 7 ای در جهان لطف ملکشاه نیکوان %~% در حسن هر غلام ترا ملک سنجرست
# 8 اندر مقام قرب تو بالاست دست آن %~% کزبهر خدمتت سرش از پا فروترست
# 9 جان را بوصف صورت تو رویها نمود %~% معنی ناپدید که در لفظ مضمرست
# 10 بر آدمی برای تو در بسته ام ولیک %~% بازآ که بر پری همه دیوارها درست
# 11 در وصف خوبی تو تعجب همی کنند %~% کین شیوه شعر شعر کدامین سخن ورست
# 12 بر خاک تیره ریخته همچون در از صدف %~% این قطرهای صافی از ابر مکدرست
# 13 در وصف دوست کاغذ دیوان شعر من %~% کی چون مداد خشک شود چون سخن ترست
# 14 تا دست می دهد سخن دوست گوی سیف %~% کز هر چه میرود سخن دوست خوشترست
# 15 چون بهریار نیست سخن صوت جارحست %~% چون بهر دوست نیست غزل قول منکرست
PageV1P189
### || [genre: Gh2]
# 1 بازم از جور فلک این دل غمناک پرست %~% بازم از خون جگر دیده نمناک پرست
# 2 این زمان ازاثر خار فراق یاران %~% چون گریبان گلم دامن دل چاک پرست
# 3 کز نگاران دلارام و زیاران عزیز %~% شد تهی پشت زمین وشکم خاک پرست
# 4 باغ عیشم که بصد گونه ریاحین خوش بود %~% از گل و لاله تهی گشت وزخاشاک پرست
# 5 چون مرا زهر غم دوست بجان کرد گزند %~% تو چنان گیر که عالم همه تریاک پرست
# 6 گرچه زآن دلبر دلدار و زافغان رهی %~% خانه خاک تهی گنبد افلاک پرست
# 7 سیف فرغانی زنهار ترش روی مباش %~% که ببخت تو ازآن غوره برین تاک پرست
# 8 کیسه عمر تهی چون شود از غم مارا %~% چو ازین نوع گهر کوزه سباک پرست
PageV1P190
### || [genre: Gh2]
# 1 صحبت جانان بر اهل دل از جان خوشترست %~% عاشقانرا خاک کویش زآب حیوان خوشترست
# 2 چون زعشق او رسد رنجی بدل دردی بجان %~% عاشقان را رنج دل از راحت جان خوشترست
# 3 شاهباز عشق چون مرغ دلی را صید کرد %~% وقت اواز حال بلبل در گلستان خوشترست
# 4 دست اندرکار او به از قدم بر تخت ملک %~% پای در بند وی از سردر گریبان خوشترست
# 5 بنده رااز دست جانان خار غم در پای دل %~% ازگل صد برگ بر اطراف بستان خوشترست
# 6 دیده گریان عاشق دایم اندر چشم دوست %~% از تبسم کردن گلهای خندان خوشترست
# 7 گرچه از حنسست آن دلبر چو خورشید آشکار %~% عشق همچون ذره اند سایه پنهان خوشترست
# 8 آنچه اندر حق عاشق کرد معشوق اختیار %~% گر هلاک جان بود مشتاق راآن خوشترست
# 9 مور اگر در خانه خود انس دارد با غمش %~% خانه آن مور از ملک سلیمان خوشترست
# 10 وصل جانانرا چو دل بر ترک جان موقوف دید %~% جان بداذ وگفت کز جان وصل جانان خوشترست
# 11 تا بکیخسرو در ایران دیدها روشن شود %~% چشم رستم را زسرمه خاک توران خوشترست
# 12 سیف فرغانی درین ناخوش سرا با درد عشق %~% وقت این مشتی گدا از وقت سلطان خوشترست
PageV1P191
### || [genre: Gh2]
# 1 نسخه عشق تو بر رق دلم مسطورست %~% وصف روی توبگویم که مرا دستورست
# 2 گرنویسم پراز اسرار کتابی گردد %~% آنچه بر رق دل (من) مسطورست
# 3 همه آفاق بریدم بمثالی فرمان %~% که زسلطان جمال تو مرا منشورست
# 4 شوق دردل ارنی گوی شبی همچوکلیم %~% آمدم برسر کوی تو که جانرا طورست
# 5 آتش روی تو دیدم که ندارد تابی %~% پیش او چشمه خورشید که آبش نورست
# 6 هرکسی را (که) بمعنی بتو نزدیکی نیست %~% صورتش گر بمثل جان بوداز دل دورست
# 7 هرکرا عشق تو در بزم بزم ازل جامی داد %~% گر چه مستی نکند تا بابد مخمورست
# 8 زانده تست سخن گفتن منوین اشعار %~% شکری زآن قصب و شهدی ازآن زنبورست
# 9 چون بسمع تو رسانند بگو کاین ابیات %~% آه آن شیفته و ناله آن رنجورست
# 10 همه در بزم از دست (تو) نالم چون چنگ %~% تا که ابریشم رگ برتن چون طنبورست
# 11 دیده چون دید که چون گل بجمالی معروف %~% بنده زآن روز چو بلبل بسخن مشهورست
# 12 عاشق ارمدحت معشوق کند عیبی نیست %~% بلبل ار ناله کند ازپی گل معذورست
# 13 سیف فرغانی مرده است و من اسرافیلم %~% وین سخن نفخه عشقست وزبانم صورست
PageV1P192
### || [genre: Gh2]
# 1 اختر ازخدمت قمر دورست %~% مگس از صحبت شکر دورست
# 2 ما ز درگاه دوست محرومیم %~% تشنه مسکین از آبخور دورست
# 3 پای ما از زین حضرت او %~% راست چون آسمان زسر دورست
# 4 همچو پروانه می زنم پر وبال %~% گرچه آن شمعم از نظر دورست
# 5 پادشاهان چه غم خورند اگر %~% گربه از خانه سگ زدر دورست
# 6 در فراق تو ای پسر هستم %~% همچو یوسف که از پدر دورست
# 7 یوسف عهدی و منم بی تو %~% همچو یعقوب کز پسر دورست
# 8 تو بدست کرم کنم نزدیک %~% کی به پای من این سفر دورست
# 9 جهد کردم بسی ولی چه کنم %~% بخت و کوشش زیکدگر دورست
# 10 اندرین حال حکمتی عجبست %~% بنده از خدمت تو گر دورست
# 11 هرکه نزدیک نیست با سلطان %~% ازبلا ایمن ازخطر دورست
# 12 شاخ اگر هست بر درخت دراز %~% دست کوتاهم از ثمر دورست
# 13 بی تو در دیگران نظر نکنم %~% که معانی ازین صور دورست
# 14 خشک لب بی تو سیف فرغانیست %~% زآن از انشای شعرتر دورست
# 15 شاید از خانه پر عسل نکند %~% نحل چون از گل وزهر دورست
PageV1P193
### || [genre: Gh2]
# 1 دلرا چو کرد عشق تهی و فرو نشست %~% ای صبر باوقار تو برخیز کو نشست
# 2 بی بند عشق هیچ کس از جای برنخاست %~% در حلقه یی که آن بت زنجیر مو نشست
# 3 آنرا که زندگی دل از درد عشق اوست %~% گر چه بمرد از طلب اومگو نشست
# 4 بی روی دوست سعی نمودیم و بر نخاست %~% این بار غم که بر دل تنگم ازو نشست
# 5 آن کو بجست و جوی تو برخاست مر ترا %~% تا ناورد بدست نخواهد فرو نشست
# 6 مشتاق روی خوب تو در انتظار او %~% حالی اگر چه داشت بد اما نکو نشست
# 7 فردا بروح عشق تو ای جان چو آدمی %~% برخیزد آن سگی که برین خاک کو نشست
# 8 هم عاقبت چو بلبل شوریده شاد شد %~% ماهی بر وی دوست که سالی ببو نشست
# 9 آنکس که در طریق تو گم گشت همچو سیف %~% از گفت و گو خمش شدو از جست و جو نشست
PageV1P194
### || [genre: Gh2]
# 1 هرچه خواهی کن که برما دست حکمت مطلقست %~% حق حکم تو زما تسلیم وحکم تو حقست
# 2 در ادای حق ودر ادراک حکمتهای تو %~% نفس کامل ناقص آمد عقل بالغ احمقست
# 3 غرقه دریای شوقت از ملایک برترست %~% کشته هیجای عشقت با شهیدان ملحقست
# 4 ملک عالم بر در دل رفت درویش ترا %~% گفت رو بیرون در بنشین که جا مستغرقست
# 5 پای مال اسب همت کرد شاه این بساط %~% نطع گردون راکه از انجم هزاران بیذقست
# 6 ازسر ره چون کسی را دور شد خرسنگ نفس %~% بعد از آن بر فرق اکوان پای سیرش مطلقست
# 7 هردم از دریای دل موج اناالحق می زند %~% تشنه وصلت که در قاموس شوقت مغرقست
# 8 عاشق تو درمیان خلق با رخسار زرد %~% همچو اندر خیل انجم ماه زرین بیرقست
# 9 اندر آن هیجا که شاهان را علم شد سرنگون %~% این شکسته دل چو اندر قلب لشکر سنجقست
# 10 سر بباز وجان فشان رخصت مده خود را برفق %~% برکسی کین درزند ابواب رخصت مغلقست
# 11 سیف فرغانی برین درگاه ازهر تحفه یی %~% درد دل را قیمت وخون جگر را رونقست
PageV1P195
### || [genre: Gh2]
# 1 دل تنگم و ز عشق توام بار بر دلست %~% وز دست تو بسی چو مرا پای در گلست
# 2 شیرین تری ز لیلی و در کوی تو بسی %~% فرهاد جان سپرده و مجنون بی دلست
# 3 گر چه ز دوستی تو دیوانه گشته ام %~% جز با تو دوستی نکند هرکه عاقلست
# 4 گر من ببوسه مهر نهم بر لبت رواست %~% شهد عقیق رنگ تو چون موم قابلست
# 5 در روز وصلت از شب هجرم غمست و من %~% روزی نمی خوهم که شبش در مقابلست
# 6 دلرا مدام زاری از اندوه عشق تست %~% اشتر بناله چون جرس از بار محملست
# 7 روز وصال یار اجل عمر باقی است %~% وقت وداع دوست شکر زهر قاتلست
# 8 بیند ترا در آینه جان خویشتن %~% دلرا چو با خیال تو پیوند حاصلست
# 9 هرجا حدیث تست ز ما هم حکایتیست %~% این شاهباز را سخنش با جلاجلست
# 10 من چون درای ناله کنانم ولی چه سود %~% محمول این شتر چو جرس آهنین دلست
# 11 اشعار سیف گوهر در پای عشق تست %~% این نظم در سراسر این بحر کاملست
PageV1P196
### || [genre: Gh2]
# 1 تو آن شاهی که سلطانت غلامست %~% زشاهان جز ترا خدمت حرامست
# 2 تو داری ملک وبر سلطان خراجست %~% توداری حسن وز خورشید نامست
# 3 بپیش آفتاب روی تو ماه %~% اگر چه بدر باشد ناتمامست
# 4 بشب استاره اندر شبهه افتد %~% که روی تو کدام ومه کدامست
# 5 ملاحت را بسی اسرار مضمر %~% در آن صورت چو معنی در کلامست
# 6 حلاوت در لب لعل تو دایم %~% چو شین درشهد وسین اندر سلامست
# 7 گرم در حلقه خاصان در آری %~% عجب نبود که الطاف تو عامست
# 8 اگر ناسوخته در هجر وصلت %~% طمع دارم مرا سودای خامست
# 9 چو بیگانه ننالم گرچه برمن %~% برای دوست از دشمن ملامست
# 10 بمروارید چون قطره است خوش دل %~% صدف کز آب دریا تلخ کامست
# 11 بشعر اندر میان دوستانش %~% چو سعدی سیف فرغانی همامست
PageV1P197
### || [genre: Gh2]
# 1 بس کور دلست آنکه بجز تو نگرانست %~% یا خود نظرش با تو ودل باد گرانست
# 2 روی تو دلم را بسوی خود نگران کرد %~% آن را که دلی هست برویت نگرانست
# 3 در حسن نباشد چوتو هرکس که نکوروست %~% چون آب نباشد بصفا هرچه روانست
# 4 جان دل من شد غم عشق تو ازیرا %~% دل زنده بعشق تو چو تن زنده بجانست
# 5 دل کو خط آزادی خویش ازهمه بستد %~% جان داد بخطی که برو از تو نشانست
# 6 هر طفل که از مادر ایام بزاید %~% در عشق شود پیر اگرش بخت جوانست
# 7 هر چند که جان در خطرست از غمت ای دوست %~% دل کونه غم دوست خورد دشمن جانست
# 8 چون کرد درونی بغم عشق تعلق %~% آنست درونی که برون از دو جهانست
# 9 با یار غم عشق مرا بر تن وبر دل %~% نی کاه سبک باشد ونی کوه گرانست
# 10 سودا زده یی دوش چو فرهاد همی گفت %~% کین دلبر ما خسرو شیرین پسرانست
# 11 مه طلعت و خورشید رخ و زهره جبینست %~% شکر لب وشیرین سخن وپسته دهانست
# 12 تو دلبر خود را بکسی نام مگو سیف %~% کآن چیز که در دل گذرد دوست نه آنست
# 13 اینست یکی وصف زاوصاف کمالش %~% کندر دل وجان ظاهر واز دیده نهانست
PageV1P198
### || [genre: Gh2]
# 1 دلبرا عشق تو نه کار منست %~% وین که دارم نه اختیار منست
# 2 آب چشم من آرزوی توبود %~% آرزوی تو درکنار منست
# 3 آنچه ازلطف ونیکویی درتست %~% همه آشوب روزگار منست
# 4 تا غمت در درون سینه ماست %~% مرگ بیرون در انتظار منست
# 5 عشق تا چنگ در دل من زد %~% مطربش نالهای زار منست
# 6 شب زافغان من نمی خسبد %~% هر کرا خانه در جوار منست
# 7 خار تو در ره منست چو گل %~% پای من در ره تو خار منست
# 8 دوش سلطان حسنت از سر کبر %~% با خیالت که یار غار منست
# 9 سخنی در هلاک من می گفت %~% غم عشق تو گفت کار منست
# 10 سیف فرغانی ازسر تسلیم %~% با غم تو که غمگسار منست
# 11 گفت گرد من از میان برگیر %~% که هوا تیره از غبار منست
PageV1P199
### || [genre: Gh2]
# 1 ای که لعل لب تو آبخور جان منست %~% تو اگر آن منی هر دوجهان آن منست
# 2 آب دریا ننشاند پس ازین شعله او %~% گربآتش رسد این سوز که درجان منست
# 3 بتمنای وصال تو بسی سودا پخت %~% طمع خام که اندر دل بریان منست
# 4 خود (تو) یک روز نگفتی که بدو مرهم وصل %~% بفرستم که دلش خسته هجران منست
# 5 دارم امید که منسوخ نگردد بفراق %~% آیت رحمت وصل توکه در شان منست
# 6 تا بوصلت نشوم جمع نگویم با کس %~% آنچه در فرقت تو حال پریشان منست
# 7 درد هجران تو بیماری مرگست مرا %~% روی بنمای که دیدار تو درمان منست
# 8 رخ چون لاله مپوش ازمن مسکین که منم %~% عندلیب تو وروی تو گلستان منست
# 9 یوسف من چو زمن دور بود چون یعقوب %~% ملک اگر مصر بود کلبه احزان منست
# 10 ور مرا زلف چو چوگان تو در چنگ آید %~% سربسر گوی زمین عرصه میدان منست
# 11 آدمی کو زغم عشق مرا منع کند %~% گر فرشته است درین وسوسه شیطان منست
# 12 گر دهی تاج وگر تیغ زنی بر گردن %~% سر سرتست که در قید گریبان منست
# 13 سیف فرغانی در عشق چنین ماه تمام %~% بکمال ار نرسم غایت نقصان منست
PageV1P200
### || [genre: Gh2]
# 1 مهی که از غم عشقش دلم پر ازخونست %~% شبی نگفت که بیمار عشق من چونست
# 2 زدست نشتر غمهای او که نوشش باد %~% دل شکسته من همچو رگ پر از خونست
# 3 اگر چه دل بغمش داده ام چو می نگرم %~% درین معامله بی جان غم تو مغبونست
# 4 نه دلستان چوتو باشد هرآنکه نیکوروست %~% نه مستی آرد چون می هرآنچه میگونست
# 5 کسی که هر دو جهان ملک اوست گر راضی است %~% دلش بدون تو ای دوست همتش دونست
# 6 بلطف از همه خوبان زیادی که ترا %~% جمال معنی از حسن صورت افزونست
# 7 بعهد حسن تو تنها نه من شدم مفتون %~% که برجمال تو امروز فتنه مفتونست
# 8 عجب مشاهده روی تو چگونه بود %~% که دیدن سگ کویت بفال میمونست
# 9 بنوبت تو که لیلی وقتی آن عاقل %~% که برجمال تو واله نگشت مجنونست
# 10 بهر که او غم من می خوردهمی گویم %~% اگر ترا دل صافی وطبع موزونست
# 11 رقیب تو وترا من بشعر رام کنم %~% که رام کردن دیو وپری بافسونست
# 12 چو برکنار فتاد ازتو سیف فرغانی %~% ازآب دیده (خود) در میان جیحونست
# 13 ازو بپرس که دست از دلم نمی دارد %~% زمن مپرس که در دست او دلت چونست
PageV1P201
### || [genre: Gh2]
# 1 هم کوی تو از جهان برونست %~% هم وصف تو از بیان برونست
# 2 اندر ره تو کسی قدم زد %~% کورا قدم از جهان برونست
# 3 طاق در ساکنان کویت %~% از قبه آسمان برونست
# 4 در کون و مکانت می نجویم %~% کآن حضرت ازین و آن برونست
# 5 خرگاه جلالت از دو عالم %~% چون خیمه عاشقان برونست
# 6 جوینده کوی تو نشان داد %~% زآن جای که از مکان برونست
# 7 دیوانه سخن نگه ندارد %~% سرش ز میان جان برونست
# 8 این نکته مجو ز چار مذهب %~% کین کاسه ز هفت خوان برونست
# 9 از شدت شوق شعر گفتم %~% کز صنعت شاعران برونست
# 10 خودکام کسی چه ذوق یابد %~% زآن لقمه از دهان برونست
# 11 شک نیست که شطحهای حلاج %~% از شرع پیمبران برونست
# 12 در ذوق محمدیست داخل %~% وز فتوی مفتیان برونست
# 13 بی بهره ز عشق تو چو دشمن %~% از زمره دوستان برونست
# 14 دنیا طلب اندرین حرم نیست %~% سگ از پی استخوان برونست
# 15 عاشق چو غم ترا غذا کرد %~% قوت وی از آب و نان برونست
# 16 هر حلقه که ذکر تو در آن نیست %~% سیف تو از آن میان برونست
PageV1P202
### || [genre: Gh2]
# 1 یار من خسرو خوبان ولبش شیرینست %~% خبرش نیست که فرهاد وی این مسکینست
# 2 نکنم رو ترش ار تیز شود کز لب او %~% سخن تلخ چو جان در دل من شیرینست
# 3 دید خورشید رخش وز سر انصاف بماه %~% گفت من سایه او بودم وخورشید اینست
# 4 با رخ او که در او صورت خود نتوان دید %~% هرکه در آینه یی می نگرد خود بینست
# 5 پای در بستر راحت نکنم وز غم او %~% شب نخسبم که مرا درد سر از بالینست
# 6 خار مهرش چو برآورد سر از پای کسی %~% رویش از خون جگر چون رخ گل رنگینست
# 7 دلستان تر نبود از شکن طره او %~% آن خم وتاب که در گیسوی حورالعینست
# 8 در ره عشق که از هر دوجهانست برون %~% دنیی ای دوست زمن رفت وسخن دردینست
# 9 گر کسی ماه ندیدست که خندید آنست %~% ورکسی سرو ندیدست که رفتست اینست
# 10 سیف فرغانی تا ازتو سخن می گوید %~% مرغ روح از سخنش طوطی شکر چینست
PageV1P203
### || [genre: Gh2]
# 1 روی از خلق بگردان که بحق راه اینست %~% سر و معنی توکلت علی الله اینست
# 2 چون بریدی طمع از خلق ز خود دست بدار %~% زآنکه زاد ره حق آن و حق راه اینست
# 3 از سر خواست نگویم ز سر دل برخیز %~% دل چو نبود نتوان گفت که دلخواه اینست
# 4 جای آنست که بر نفس کنی حمله شیر %~% که سگی صنعت او حیله روباه اینست
# 5 بارگیریست تن کاهل تو جان ترا %~% می کند میل بدنیا که چراگاه اینست
# 6 جان بپرور بغم عشق و تنت را بگذار %~% کندرین ره خر عیسی ترا کاه اینست
# 7 تو مپندار که تن آب روانرا دلوست %~% بلکه مر یوسف مه روی ترا چاه اینست
# 8 اسب همت را بر روی بساط خدمت %~% خانه یی ساز که شطرنج ترا شاه اینست
# 9 در ره عشق گر از قیمت یار آگاهی %~% ترک جان کن که نشان دل آگاه اینست
# 10 کار عشقست برو دست در وزن که عقول %~% اخترانند و چو در می نگری ماه اینست
# 11 ای که از وقت سؤالی کنی امروز مرا %~% در جواب تو یکی نکته کوتاه اینست
# 12 گر دمی حظ خود از خلق فراموش کنی %~% از پی یاد وی الوقت مع الله اینست
# 13 سیف فرغانی افعال نکوکن پس ازین %~% زآنکه تو نیک نه ای وز تو در افواه اینست
PageV1P204
### || [genre: Gh2]
# 1 دل درو بند که دلدارت اوست %~% ره او رو که بره یارت اوست
# 2 کار اگر بهر دل دوست کنی %~% بی گمان عاقبت کارت اوست
# 3 در نخستین قدم از ره او را %~% یافت خواهی که طلب کارت اوست
# 4 هست سر بر تن چون گل بر شاخ %~% لیک در زیر قدم خارت اوست
# 5 دل یکی کن بدو عالم مفروش %~% خویشتن را چو خریدارت اوست
# 6 تا بدان حضرت اعلی برسی %~% چاره یی ساز که ناچارت اوست
# 7 با کسی درد دل خویش مگوی %~% که دوای دل بیمارت اوست
# 8 تویی تست که تو با همه کس %~% فخر ازو می کنی و عارت اوست
# 9 دور کن از رخ خود گرد خودی %~% زآنکه بر آینه زنگارت اوست
# 10 عندلیب چمن عشق شدی %~% خوش همی گوی که گلزارت اوست
# 11 سیف فرغانی بهر دل خویش %~% عافیت خواه که بیمارت اوست
PageV1P205
### || [genre: Gh2]
# 1 دوست سلطان و دل ولایت اوست %~% خرم آن دل که در حمایت اوست
# 2 هر کرا دل بعشق اوست گرو %~% از ازل تا ابد ولایت اوست
# 3 پس نماند ز سابقان در راه %~% هر کرا پیش رو هدایت اوست
# 4 عرش بر آستانش سر بنهد %~% هر کرا تکیه بر عنایت اوست
# 5 در دو عالم ز کس ندارد خوف %~% هرکه در مأمن رعایت اوست
# 6 چون ز غایات کون در گذرد %~% این قدم در رهش بدایت اوست
# 7 منتها اوست طالب او را %~% مقبل آنکس که او نهایت اوست
# 8 با خود از بهر او جهاد کند %~% اسدالله که شیر رایت اوست
# 9 گو مکن وقف هیچ جا گر چه %~% مصحف کون پر زآیت اوست
# 10 خود عبارت نمی توان کردن %~% زآنچه آن انتها و غایت اوست
# 11 سیف فرغانی ار سخن شنود %~% اندکی زین نمط کفایت اوست
PageV1P206
### || [genre: Gh2]
# 1 آن عاشقی که طعمه عشق تو جان اوست %~% از بهره خوردن غم تو دل دهان اوست
# 2 همچون رهست پی سپر کاروان درد %~% از قالب آن پلی که بر آب روان اوست
# 3 آن کو بجست و جوی تو پا در رکاب کرد %~% لطف تو تا بحضرت تو همعنان اوست
# 4 آن محتشم که او نبود مایه دار عشق %~% هر چیز را که سود شمارد زیان اوست
# 5 وآنکس که هیچ ندارد بغیر تو %~% آنجا که هیچ جای نباشد مکان اوست
# 6 آن صادقی که بهر تو روزی بتیغ عشق %~% خود را بکشت زندگی دل نشان اوست
# 7 وآنکو بعقل خویش ترا وصف می کند %~% تو دیگری و هر چه بگوید گمان اوست
# 8 وصاف حسنت ار بسخن بگذرد ز عرش %~% بی منتهای وصف تو حد بیان اوست
# 9 در وصف تو که بهره ما زآن حکایتیست %~% آنکس فصیح تر که خموشی زبان اوست
# 10 وصلت پیام داد شبی سیف را و گفت %~% زآنجا که حسن منطق و لطف بیان اوست
# 11 بحریست عشق و چون بکنارش رسی منم %~% هر جا تو از میان بدر افتی کران اوست
# 12 من کیستم که همچو منی را خبر بود %~% زآن سر که در میان تو و در میان اوست
PageV1P207
### || [genre: Gh2]
# 1 آفتاب حسن را برج شرف شد روی دوست %~% سایه دولت خوهی بیرون مباش از کوی دوست
# 2 کی تواند روی او بی عشق دشمن روی دید %~% دوست روی عشق باید تا ببیند روی دوست
# 3 گرچه جان بخش است بوی دوست مر عشاق را %~% من دلی دارم که هردم جان دهد بر بوی دوست
# 4 بر بساط وصل میخواهم که رانم شاه وار %~% همعنان اسب نظر را با رخ نیکوی دوست
# 5 کاشکی امروز برخیزد قیامت تا روند %~% دیگران سوی بهشت و دوزخ و ما سوی دوست
# 6 خاک را صد بار باد از جا ببرد و کم نشد %~% آتش عشق از دل ما و آب حسن از جوی دوست
# 7 ماه با سلطان حسنش گوی در میدان فگند %~% پس بماند و پیش شد هفتاد میدان گوی دوست
# 8 گیسوی لیلی نگردد سلسله جنبان جان %~% چون شود مجنون دل زنجیردار از موی دوست
# 9 خلق را سالی دو مه عیدست لیکن هر نفس %~% عاشقانرا عید باشد دیدن ابروی دوست
# 10 پای بر گردون نهیم از فخر اگر خواهیم دید %~% سر که بر زانوی خود داریم بر زانوی دوست
# 11 ما ز بهر احتیاط کار عشقش کرده ایم %~% دل ببذل جان فراخ ار تنگ باشد خوی دوست
# 12 شاعران گر در سخن گفتن ز من نیکوترند %~% همچو من زاهل سخن کس نیست نیگو گوی دوست
# 13 بوی گل آمد بسوی سیف فرغانی مگر %~% صبحدم خاکی بصحرا برد باد از کوی دوست
PageV1P208
### || [genre: Gh2]
# 1 ماه دو هفته را نبود نور روی دوست %~% باغ شکفته را نبود رنگ و بوی دوست
# 2 با حاجیان شهر نشینیم و کرده ایم %~% کعبه ز کوی دلبر و قبله ز روی دوست
# 3 هرکو ز خود نرست نیفتد بدام یار %~% هر کو ز خود نرفت نیاید بکوی دوست
# 4 یارب تو روی دوست بدین عاشقان نما %~% کین جمع مانده اند پریشان چو موی دوست
# 5 بر یاد روی دوست دل خود همی کنند %~% خرم چو روی دلبر و خوش همچو خوی دوست
# 6 گر پیش دل چراغ ز خورشید و مه کنی %~% بی شمع عشق ره نبرد دل بسوی دوست
# 7 کس را بغیر او بسوی او دلیل نیست %~% هان تا بعقل خود نکنی جست و جوی دوست
# 8 باشد غزل ترا نه مگر وصف حسن یار %~% باشد سخن فسانه مگر گفت و گوی دوست
# 9 بر روی روزگار چو چیزی نیافتم %~% تا بشکنم بدیدن آن آرزوی دوست
# 10 منزل بباغ کردم و ایام خویش را %~% با سرو و گل همی گذرانم ببوی دوست
# 11 با روزگار سیف غمش کرد آنچه کرد %~% شادی بروزگار گدایان کوی دوست
PageV1P209
### || [genre: Gh2]
# 1 عاشقانرا می دهد دایم نشان از روی دوست %~% گل که هر سالی بمردم می رساند بوی دوست
# 2 دم بدم چون تار موسیقار در هر پرده یی %~% خوش بنال ای یار تا در چنگت افتد موی دوست
# 3 زآفتاب و ماه و انجم گر تو خواهی راه رفت %~% مشعله بر مشعله است از کوی تو با کوی دوست
# 4 گر نظر داری برو از دیدن آن مشعله %~% چشم دربند ای مبصر تا ببینی روی دوست
# 5 اندرین پستی ندیدم هیچ زیباتر نبود %~% زیر گردون همچو بر بالای چشم ابروی دوست
# 6 گاو گردون که کشد از بهر اسب دولتت %~% گر شوی یک روز شهمات از رخ نیکوی دوست
# 7 خفته مر مقصود را چون دست در گردن کنی %~% ای بپای جست و جو گامی نرفته سوی دوست
# 8 زاهل این خرگاه اطناب تعلق قطع کن %~% پس بزن هرجا که خواهی خیمه در پهلوی دوست
# 9 سیف فرغانی بتیغ دوست گر کشته شوی %~% عاشقی باش که (عاشق) کشتن آمد خوی دوست
PageV1P210
### || [genre: Gh2]
# 1 ترا من دوست دارم تا جهان هست %~% همه نام تو گویم تا زبان هست
# 2 اثر گر باز گیرد عشقت از خلق %~% سراسر نیست گردد در جهان هست
# 3 ترا خاطر سوی مانی و ما را %~% سوی تو میل خاطر همچنان هست
# 4 بکوشش وصل تو دریافت نتوان %~% ولیکن من بکوشم تا توان هست
# 5 بود بر آتش دل دیگ سودا %~% مرا تا گوشتی بر استخوان هست
# 6 چو من زنجیر زلفین تو دیدم %~% اگر دیوانه گردم جای آن هست
# 7 بآب دیده شستم رو هنوزم %~% ز خاک کوی تو بر رخ نشان هست
# 8 شوم گردن فراز ار بر تن من %~% سری شایسته آن آستان هست
# 9 دلم بی انده تو نیست دیر است %~% که سیمرغی درین زاغ آشیان هست
# 10 غمت با سیف فرغانی شبی گفت %~% مرا خود با تو چیزی در میان هست
# 11 کجا باشد نصیب از وصل جانان %~% هرآنکس را که دل دربند جان هست
# 12 زبان از ذکر غیر او فرو شوی %~% گرت آب سخن زین سان روان هست
PageV1P211
### || [genre: Gh2]
# 1 همچو من وصل ترا هیچ سزاواری هست %~% یا چو من هجر ترا هیچ گرفتاری هست
# 2 دیده دهر بدور تو ندیده است بخواب %~% که چو چشمت بجهان فتنه بیداری هست
# 3 ای تماشای رخت داروی بیماری عشق %~% خبرت نیست که در کوی تو بیماری هست
# 4 هرکجا دل شده یی بر سر کویت بینم %~% گویم المنت لله که مرا یاری هست
# 5 گر من از عشق تو دیوانه شوم باکی نیست %~% که چو من شیفته در کوی تو بسیاری هست
# 6 هرکه روی چو گلت بیند داند بیقین %~% که ز سودای تو در پای دلم خاری هست
# 7 « گر بگویم که مرا با تو سر و کاری نیست » %~% قاضی شهر گواهی بدهد کآری هست
# 8 هرکرا کار نه عشقست اگر سلطانست %~% تو ورا هیچ مپندار که در کاری هست
# 9 تا زر شعر من از سکه تو نام گرفت %~% هر در مسنگ مرا قیمت دیناری هست
# 10 گر بگویم که مرا یار تویی بشنو لیک %~% مشنو ای دوست که بعد از تو مرا یاری هست
# 11 سیف فرغانی نبود بر یارت قدری %~% گر دل و جان ترا نزد تو مقداری هست
PageV1P212
### || [genre: Gh2]
# 1 مرا با رخ تو نظر بهر چیست %~% چو رویت نبینم بصر بهر چیست
# 2 چو شیرین نگردد ازو کام من %~% ترا این لب چون شکر بهر چیست
# 3 چواز روز (بی بهره باشند) خلق %~% بر افلاک شمس وقمر بهر چیست
# 4 چو از وی توانگر نگردد فقیر %~% غنی را همه سیم وزر بهر چیست
# 5 چو عاشق نشد بر پری منظری %~% پس این آدمی ای پسر بهر چیست
# 6 چو از دست برنایدت کار عشق %~% پس ارواح اندر صور بهر چیست
# 7 چو بی بهره باشیم ازآب حیات %~% برین خاک مارا گذر بهر چیست
# 8 تو از بهر عشق آفریده شدی %~% چو میوه نباشد شجر بهر چیست
# 9 چو مردم بهر دام بهر قفس %~% بگیرندت این بال وپر بهر چیست
# 10 من ارنیستم عاشق روی او %~% لب وچشم من خشک و تر بهر چیست
# 11 برین روی زردی زبهر چه رنج %~% درین جسم خون جگر بهر چیست
# 12 پس این سیف فرغانی اندر جهان %~% چو مجنون ولیلی سمر بهر چیست
PageV1P213
### || [genre: Gh2]
# 1 ای دریغا کز وصال یار ما را رنگ نیست %~% دل ز دستم رفته و دلدارم اندر چنگ نیست
# 2 چون بمهر دوست ورزیدن مرا نیکوست نام %~% گر بطعن دشمنان بدنام باشم ننگ نیست
# 3 بی تو عالم بر دلم ای جان چو چشم سوزنست %~% چشم سوزن بر دلم چون با تو باشم تنگ نیست
# 4 کس بتو مانند و نسبت نیست با تو خلق را %~% زنگ همچون آینه آیینه همچون زنگ نیست
# 5 گر میانت در زرو یاقوت گیرم چون کمر %~% خدمتی نبود که آن جز خاک و این جز سنگ نیست
# 6 سعدی اریک چند در میدان تو اسبی براند %~% مرکب ما پشت ریش و باره ما لنگ نیست
# 7 در سخن نیکست هرکس را و بر بالای چنگ %~% این بریشمها که می بینی بیک آهنگ نیست
# 8 سازها دارند مردم مختلف بهر طرب %~% لیک از آنها در خوش آوازی یکی چون چنگ نیست
# 9 سیف فرغانی نکو گوید سخن منکر مشو %~% چون توان گفتن شکر را طعم و گل را رنگ نیست
# 10 کار خواهی کرد عاشق شو که به زین نیست کار %~% شعر خواهی گفت ازین سان گو که به زین لنک نیست
PageV1P214
### || [genre: Gh2]
# 1 دلبرا عشق تو اندر دل وجان داشتنیست %~% عشق سریست که از خلق نهان داشتنیست
# 2 تا پس از مرگ وفنا زنده باقی باشم %~% دل بعشق تو چو تن زنده بجان داشتنیست
# 3 تا مرا ظاهر و باطن ز تو غایب نبود %~% دل بتو حاضر ودیده نگران داشتنیست
# 4 ای ولی نعمت جان چون در دندان دایم %~% گوهر شکرتو در درج دهان داشتنیست
# 5 تا فشاند زلب اندر قفس تنگ دهان %~% شکر ذکر تو طوطی زبان داشتنیست
# 6 فارغ از جامه ونانم که چو نان وجامه %~% غم وسودای تو این خوردنی آن داشتنیست
# 7 تا بترک غم تو پند کسی ننیوشد %~% سر ازین عقل سبک گوش گران داشتنیست
# 8 تازهرچه نتوانم نگهم دارد دوست %~% شیر همت زپی دفع سگان داشتنیست
# 9 تا که همکاسه مردم نشود مروحه یی %~% از پی رد مگس برسر خوان داشتنیست
# 10 تا زخوان ملکوتی شودت حوصله پر %~% شکم وهم تهی از غم نان داشتنیست
# 11 سیف فرغانی ازین درد نمی کرد فغان %~% عشق گل گفت ببلبل که فغان داشتنیست
PageV1P215
### || [genre: Gh2]
# 1 در سمن با آن طراوت حسن این رخسار نیست %~% در شکر با آن حلاوت ذوق این گفتار نیست
# 2 ژاله بر برگ سمن همچون عرق بر روی او %~% لاله در صحن چمن مانند آن رخسار نیست
# 3 دوش گفتم از لبش جانم بکام دل رسد %~% چون کنم او خفته و بخت رهی بیدار نیست
# 4 ای بشیرینی ز شکر در جهان معروف تر %~% شهد با چندان حلاوت چون تو شیرین کار نیست
# 5 چون تو روزی مرهم وصلی نهی بر جان من %~% گر بتیغ هجر مجروحم کنی آزار نیست
# 6 بر دل تنگم اگر کوهی نهی کاهی بود %~% کآنچه جز هجر تو باشد بر دل من بار نیست
# 7 تا درآید اندرو غمهای تو هر سو درست %~% خانه دلرا که جز نقش تو بر دیوار نیست
# 8 مستی و دیوانگی از چون منی نبود عجب %~% کز شراب عشق تو در من رگی هشیار نیست
# 9 گر همه جانست اندر وی نباشد زندگی %~% چون کسی را دل ز درد عشق تو بیمار نیست
# 10 در سخن هر لفظ کندر وی نباشد نام تو %~% صورتش گر جان بود آن لفظ معنی دار نیست
# 11 هرکه عاشق نیست از وصلت نیابد بهره یی %~% هرکه او نبود بهشتی لایق دیدار نیست
# 12 سیف فرغانی چو روی دوست دیدی ناله کن %~% عندلیبی و ترا جز روی او گلزار نیست
# 13 چون مدد از غیر نبود صبر کن تا حل شود %~% « ای که گفتی هیچ مشکل چون فراق یار نیست »
PageV1P216
### || [genre: Gh2]
# 1 دل زمن برد آنکه جان را نزد او مقدارنیست %~% یک جهان عشاق را دل برده ودلدار نیست
# 2 هرکه ترک جان کند آسان بدست آرد دلش %~% گر بدست آید دل او ترک جان دشوار نیست
# 3 در بلای عشق او بی اختیار افتاده ام %~% گرچه این مذهب ندارم کآدمی مختار نیست
# 4 گفتم اندر کنج عزلت رو بدیوار آورم %~% چون کنم در شهر ما یک خانه را دیوار نیست
# 5 دوست ازما بی نیاز و وصل مارا ناگزیر %~% عشق با جان همنشین وصبر با دل یارنیست
# 6 گرچو سگ ازکوی او نانی خوری اندک مدان %~% ور سگان کوی اورا جان دهی بسیار نیست
# 7 حضرت او منزل اصحاب کهفست ای عجب %~% کاندر آن حضرت سگان را بارومارا بار نیست
# 8 ای زتو روزم سیه شبها که مردم خفته اند %~% جز سگ ومن هیچ کس در کوی تو بیدار نیست
# 9 بار عشقت می کشم خوش زآنکه مر فرهاد را %~% کوه کندن بر امید وصل شیرین بار نیست
# 10 گر سرت در پا نهم ور تیغ بر فرقم زنی %~% از منت خوشنودی ای جان وزتوام آزار نیست
# 11 ور نگارستان شود پشت زمین از روی گل %~% بلبل جان مرا جز روی تو گلزار نیست
# 12 راست گفتی آزمودم با تو گشتم متفق %~% (ای که گفتی هیچ مشکل چون فراق یار نیست)
# 13 سیف فرغانی چومن گر حاجتی داری بدوست %~% دوست خود ناگفته داند حاجت گفتار نیست
PageV1P217
### || [genre: Gh2]
# 1 مرا بغیر تو اندر جهان دگر کس نیست %~% بجز تو دل ندهم کز تو خوبتر کس نیست
# 2 بچشم حال چو ما را خبر معاینه شد %~% بعین چون تو ندیدیم و در خبر کس نیست
# 3 مرا که دیده دل از تو روشنی دارد %~% بهر کجا نگرم جز تو در نظر کس نیست
# 4 بگرد کوی تو هر عاشقی که کشته شود %~% شهید عشق بود خون بهاش بر کس نیست
# 5 جهان بجمله خرابست و نیست آبادان %~% بجز دلی که درو غیر تو دگر کس نیست
# 6 جهانیان اگر از حسن روی تو خبری %~% شنوده اند چرا طالب اثر کس نیست
# 7 ره تو معنی و این خلق صورت آرایند %~% ز بهر کار تو اندر جهان مگر کس نیست
# 8 دهان بیاد تو گر خوش نمی کنند این خلق %~% ز بی کسی مگس اینچنین شکر کس نیست
# 9 ز بهر صبح وصالت که کی زند نفسی %~% شبی ز شوق تو بیدار تا سحر کس نیست
# 10 چو عقل بر سر کویت گذر کند داند %~% که راه عشق تو ای جان بپای هر کس نیست
# 11 اگر ز پرده برونست سیف فرغانی %~% چو آستانه بجز وی مقیم در کس نیست
PageV1P218
### || [genre: Gh2]
# 1 عاشقان را در ره عشق آرمیدن شرط نیست %~% وصل جانان را نصیب خویش دیدن شرط نیست
# 2 بربلا و نعمت ارحکمت دهد چون زآن اوست %~% نعمتش را بر بلای او گزیدن شرط نیست
# 3 گر ترا سودای خورشید جمال او بود %~% همچوسایه درپی مردم دویدن شرط نیست
# 4 آتش سودای او چون تیز گشت ازباد شوق %~% همچو آب تیره با خاک آرمیدن شرط نیست
# 5 گرچه نزد عاشقان اوکه صاحب دولتند %~% زین چنین محنت بجان خود را خریدن شرط نیست
# 6 همچو آن دریادلان جان بذل کن زیرا هنوز %~% راه باقی داری ازیاران بریدن شرط نیست
# 7 چون سگ وچون مرغ باش اندر شکار وصل یار %~% کز دویدن چون بمانی جز پریدن شرط نیست
# 8 تا بصدر صفه وصلت رساند لطف دوست %~% زین وحل پای طلب بیرون کشیدن شرط نیست
# 9 دی تمنای وصال دوست کردم عشق گفت %~% زهر غم کم خورده ای شکر مزیدن شرط نیست
# 10 آب عزت در دهان کن خاک پایش بوسه ده %~% زآنکه این معشوق رابر لب گزیدن شرط نیست
# 11 اندرآن مجلس که نقل عاشقان ریزد زلب %~% هرمگس را ذوق این شکر چشیدن شرط نیست
# 12 رو ببوی از دور قانع شو که در گلزار او %~% خیره چون باد صبا برگل وزیدن شرط نیست
# 13 سیف فرغانی برو تسلیم حکم عشق شو %~% چون گرفتار آمدی برخود طپیدن شرط نیست
PageV1P219
### || [genre: Gh2]
# 1 جانا بیا که مرا جان دریغ نیست %~% عید منی مرا زتو قربان دریغ نیست
# 2 هرگز بصدر دل نرسد دوستی جان %~% آنرا که از محبت تو جان دریغ نیست
# 3 هر چیز کآن من بود ای جان اگر منم %~% بستان زمن که از تو مرا آن دریغ نیست
# 4 عشاق سیم و زر بگدایان کو دهند %~% زین هر دو جان بهست و زجانان دریغ نیست
# 5 سلطان عشقت آمد و در دل نهاد تخت %~% کرسی مملکت زسلیمان دریغ نیست
# 6 در سفره گرچه نان نبود من گدای را %~% در خانه هرچه هست زمهمان دریغ نیست
# 7 دل جان خود دریغ نمی دارد از غمت %~% ما را سریر ملک زسلطان دریغ نیست
# 8 دل با غم تو گفت که گرچه شکسته ام %~% چون من سفال از چو تو ریحان دریغ نیست
# 9 ممنوع از سکندر دنیا طلب بود %~% از خضر آب چشمه حیوان دریغ نیست
# 10 درراه عشق تو که مرا دوست دشمنست %~% عرض من از ملامت خصمان دریغ نیست
# 11 بهر چو تو عزیز که یوسف غلام تست %~% این گوسپند بنده ز گرگان دریغ نیست
# 12 من مرغ دانه ام ز پی دام مرغ تو %~% مرغم ز دانه دانه ز مرغان دریغ نیست
# 13 من نان خود دریغ نمی دارم از سگت %~% ای دوست گر ترا سگ ازین نان دریغ نیست
# 14 گر پسته تر است ز طوطی شکر دریغ %~% این طوطی ازچو تو شکرستان دریغ نیست
# 15 گوهر بیار سیف و زجانان نظر بخواه %~% کان آفتاب را نظر از کان دریغ نیست
PageV1P220
### || [genre: Gh2]
# 1 کیست کاندر دو جهان عاشق دیدار تو نیست %~% کو کسی کو بدل و دیده خریدار تو نیست
# 2 دور کن پرده زرخسار و رقیب از پهلو %~% که مرا طاقت نادیدن دیدار تو نیست
# 3 در تو حیرانم وآنکس که ندانست ترا %~% وندر آن کس که بدانست وطلب کارتو نیست
# 4 در طلب کاری گلزار وصالت امروز %~% نیست راهی که درو پای من وخار تو نیست
# 5 شربت وصل ترا وقت صلای عام است %~% زآنکه در شهر کسی نیست که بیمار تو نیست
# 6 من بشکرانه وصلت دل وجان پیش کشم %~% گر متاع دل وجان کاسد بازار تو نیست
# 7 در بهای نظری از تو بدادم جانی %~% بپذیر از من اگرچند سزاوار تو نیست
# 8 وصل تو خواستم از لطف تو روزی گفتی %~% چون مرا رای بود حاجت گفتار تو نیست
# 9 سیف فرغانی ازتو بکه نالد چون هیچ %~% «کس ندانم که درین شهر گرفتار تو نیست »
PageV1P221
### || [genre: Gh2]
# 1 چون کنم ای جان مرااز چون تو یاری چاره نیست %~% غمخور عشقم مرااز غمگساری چاره نیست
# 2 گرچه عشقت چاره دارد ازهزاران همچو ما %~% چاره ما کن که ماراازتو باری چاره نیست
# 3 پایدار آمد سر زلفت بدست دیگران %~% آخر اندر چنگ ما از چند تاری چاره نیست
# 4 تن بزن در هجر او ای دل که اندر کوی عشق %~% تا بدانی قدر وصل از انتظاری چاره نیست
# 5 از سر رحم ای رفیقان بنده را یاری کنید %~% کین زپا افتاده را از دستیاری چاره نیست
# 6 راحت دیدار جانان نیست بی رنج رقیب %~% هرکجا باشد گلی آنجا ز خاری چاره نیست
# 7 بی گمان چون موکب سلطان جایی بگذرد %~% دیده نظارگی رااز غباری چاره نیست
# 8 در شب وصلش بسی اندیشه کردم از فراق %~% هر که می نوشید او را از خماری چاره نیست
# 9 در جهان افسانه یی شد سیف فرغانی بعشق %~% عاشقان هستند لیک از نامداری چاره نیست
PageV1P222
### || [genre: Gh2]
# 1 مرا که یک نفس از وصل یار سیری نیست %~% زبوسه صبر نه واز کنار سیری نیست
# 2 ازآن گلی که ز رنگش خجل شود لاله %~% چو عندلیب مرا از بهار سیری نیست
# 3 اگر جهان همه پر گل کنند رنگ برنگ %~% مرا زدیدن آن لاله زار سیری نیست
# 4 درخت حسن گلی ماه رو ببار آورد %~% چو نحلم ازگل آن شاخسار سیری نیست
# 5 گرم چو عود بسوزند برسر آتش %~% مرا از آن شکر آبدار سیری نیست
# 6 بدست دشمنی ار بر سرم زند شمشیر %~% مرا زدوستی آن نگار سیری نیست
# 7 جماعتی که چومن منصفند می گویند %~% که یار را چه عجب گر زیار سیری نیست
# 8 گرم چو گوی نهد اسب یار برسر پای %~% مرا از آن شه چابک سوار سیری نیست
# 9 مرا زدوست اگر مرده باشم اندرخاک %~% بگویم ونشوم شرمسار سیری نیست
# 10 بخورد دهر بسی همچو سیف فرغانی %~% هنوز در شکم روزگار سیری نیست
PageV1P223
### || [genre: Gh2]
# 1 چون ترا میل و مرا ازتو شکیبایی نیست %~% صبر خواهم که کنم لیک توانایی نیست
# 2 مر ترا نیست بمن میل و شکیبایی هست %~% بنده را هست بتو میل و شکیبایی نیست
# 3 چه بود سود از آن عمر که بی دوست رود %~% چه بود فایده ازچشم چو بینایی نیست
# 4 بر سر کوی تو در قید وفای خویشم %~% ور نه رفتنم ای دوست زبی پایی نیست
# 5 من سگ کویم و هرجای مرا مأواییست %~% بودنم بر در این خانه زبی جایی نیست
# 6 گفتی از اهل زمان نیست وفایی کس را %~% بنده را هست ولیکن چو تو فرمایی نیست
# 7 دل رهایی طلبد از تو بهر روی که هست %~% ور چه داند که چو روی تو بزیبایی نیست
# 8 در چو دربهر بود چون تو نباشد صافی %~% گل چو بر شاخ بود چون تو بر عنایی نیست
# 9 سیف فرغانی هر روز بیاید بر تو %~% دولت آنکه تو یکشب بر او آیی نیست
PageV1P224
### || [genre: Gh2]
# 1 گشت روی زمین چو صحن بهشت %~% از رخ خوب یار حور سرشت
# 2 دیده از دل کن وببین دیدار %~% ای قصارای همت تو بهشت
# 3 بر گل از روی لاله رخ که نمود %~% بر مه از مشک سوده خط که نوشت
# 4 حسن رویش زخط نگردد کم %~% رخ ماه از کلف نگردد زشت
# 5 یار من در میانه خوبان %~% همچو لاله است در میانه کشت
# 6 بر رخ لاله رنگ او خالیست %~% همچو نقطه بر آتش از انگشت
# 7 عشق او در دل آن اثر دارد %~% کآب در خاک و آتش اندر خشت
# 8 چون منی ذکر غیر او نکند %~% کرم قز ریسمان نداند رشت
# 9 دل نگهدار سیف فرغانی %~% زآنکه در کعبه بت نشاید هشت
PageV1P225
### || [genre: Gh2]
# 1 آن نگاری کو رخ گلرنگ داشت %~% بی رخش آیینه دل زنگ داشت
# 2 وآن هلال ابرو که چون ماه تمام %~% غره یی در طره شبرنگ داشت
# 3 یک نظر کرد و مرا از من ببرد %~% جادوی چشمش چنین نیرنگ داشت
# 4 چون نگین بر دل نشان خویش کرد %~% یار نام آور که از ما ننگ داشت
# 5 دل برفت و خانه بر غم شد فراخ %~% کانده او جای بر دل تنگ داشت
# 6 بی غم او مرده کش باشد چو نعش %~% قطب گردونی که هفت اورنگ داشت
# 7 هم ز دست او قفا خوردم چو چنگ %~% گرچه بر زانوم همچون چنگ داشت
# 8 صد نوا شد پرده افغان من %~% ارغنون عشقش این آهنگ داشت
# 9 روز و شب چون دیگ جوشان ناله کرد %~% آب خامش چون گذر بر سنگ داشت
# 10 سیف فرغانی بصلحش پیش رفت %~% گرچه او در قبضه تیغ جنگ داشت
# 11 آفتابی اینچنین بر کس نتافت %~% تا اسد خورشید و مه خرچنگ داشت
PageV1P226
### || [genre: Gh2]
# 1 کسی کو غم عشق جانان نداشت %~% چو زنده نفس می زد و جان نداشت
# 2 گدای توام ای توانگر بحسن %~% چنین مملکت هیچ سلطان نداشت
# 3 تویی آن شفایی که بیمار دل %~% بجز درد تو هیچ بیمار نداشت
# 4 دلی را که اندوه تو جمع کرد %~% غم هر دو کونش پریشان نداشت
# 5 از آن مشتغل شد بشیرین خود %~% که خسرو چو تو شکرستان نداشت
# 6 بملک ارسکندر بود مفلس است %~% که همچون خضر آب حیوان نداشت
# 7 بخارست جانی که عاشق نشد %~% دخانست ابری که باران نداشت
# 8 غم عشق خور سیف اگر زنده ای %~% هر آنکس که این غم نخورد آن نداشت
# 9 مرو بی محبت که مفتی عشق %~% چنین مؤمنی را مسلمان نداشت
PageV1P227
### || [genre: Gh2]
# 1 آن نکو روی که روی ازنظرم پنهان داشت %~% ازوی این عشق که پیداست نهان نتوان داشت
# 2 رفت و از چشم مرا راوق خون افشان کرد %~% آنکه بر برگ سمن سنبل مشک افشان داشت
# 3 جان بدادیم بپیش در آن یار که او %~% از پس پرده رخی همچو نگارستان داشت
# 4 نو بهار آمد وبر طرف چمن پیداشد %~% گل که ازشرم رخش روی زما پنهان داشت
# 5 روی اودید دگر حسن فروشی نکند %~% گل سوری که ببازار چمن دکان داشت
# 6 تو چه یاری که دمی یاد نیاری زآن کو %~% جز بیاد تو نمی زد نفسی تاجان داشت
# 7 خون همی خورد و غم عشق ترا می پرورد %~% دل که بر خوان تکلف جگری بریان داشت
# 8 روزگاریست که تا سوز فراقت چون شمع %~% هر شبی شوق تو تا روزمرا گریان داشت
# 9 عشق آمد که ترا می بکشم تیغ بدست %~% نشدم مانع حکمش که زتو فرمان داشت
# 10 وصل تو آب حیوتست ورهی بی تو نمرد %~% زآنک بر سفره روزی دو سه روزی نان داشت
# 11 درد ما را بجز از دیدن تو درمان نیست %~% جان دهم از پی دردی که چنین درمان داشت
# 12 چه عجب باشد اگر فخر کند بر ملکوت %~% معدن ملک که چون تو گهری درکان داشت
# 13 سیف فرغانی اگر سکه زند می رسدش %~% زآنکه نقد سخنش مهر چو تو سلطان داشت
PageV1P228
### || [genre: Gh2]
# 1 ماه پیش رخ تو تاب نداشت %~% تاب روی تو آفتاب نداشت
# 2 عقل با عشق تو ثبات نکرد %~% شمع آتش بدید وتاب نداشت
# 3 عاشق روی همچو خورشیدت %~% شب چو چشم ستاره خواب نداشت
# 4 آنچنان روی چون توان دیدن %~% که بجز نور خود نقاب نداشت
# 5 در جهان هیچ چیز جز عشقت %~% بهر مستی ما شراب نداشت
# 6 دل که در وی نباشد آتش عشق %~% چشمه زندگیش آب نداشت
# 7 بزبان کرم سگم خواندی %~% چون منی حد این خطاب نداشت
# 8 عاقل از عشق هیچ بهره نیافت %~% خارجی مهر بو تراب نداشت
# 9 عقل اگر چند عقدها حل کرد %~% مشکل عشق را جواب نداشت
# 10 علم بی عشق هیچ سود نکرد %~% عمل مبتدع ثواب نداشت
# 11 بر در دوست سیف فرغانی %~% بجز از خویشتن حجاب نداشت
PageV1P229
### || [genre: Gh2]
# 1 در کوی عشق هرکه چومن سیم وزر نداشت %~% هرگز درخت عشرت او برگ وبر نداشت
# 2 بسیار حلقه بردر وصل بتان زدیم %~% دیدیم هم کلید بجز سیم وزر نداشت
# 3 گفتم بکوی حیله زمانی فرو شوم %~% رفتم سرای وصل درآن کوی در نداشت
# 4 ای پادشاه حسن که همچون من فقیر %~% سلطان سزای افسر عشق تو سر نداشت
# 5 هرکس که آفتاب رخت دید ناگهان %~% هرگز چو سایه روی خود ازخاک برنداشت
# 6 گویی سپاه عشق تو چون بردلم گذشت %~% بگذشت ازین خرابه که جای دگر نداشت
# 7 خود راچو شمع بر سر کویت بسوختم %~% اندر شب فراق که گویی سحر نداشت
# 8 چون صبح وصل دم زد وخورشید رو نمود %~% این طالب مشاهده چشم نظر نداشت
# 9 آن مدعی بخنده نبیند جمال وصل %~% کو چشم در فراق تو از گریه تر نداشت
# 10 گرد در تو در طیرانست روز و شب %~% مرغ دل ارچه لایق آن اوج پرنداشت
# 11 گر تیغ بر سرش زنی آگاه نیست سیف %~% هر کو زخود خبیر شد ازخود خبر نداشت
PageV1P230
### || [genre: Gh2]
# 1 گرچه متاع جان بر جانان خطرنداشت %~% جان باز کز جهان دل ازو دوستر نداشت
# 2 عاشق بدست همت خود در طریق عشق %~% هرچ آن نه دوست بود بیفگند و برنداشت
# 3 قومی ز عشق خاص ندارند بهره یی %~% خود عامتر بگو که کسی زین خبر نداشت
# 4 خفته درین نشیمن وز آن اوج مانده باز %~% زیرا همای همت آن قوم پر نداشت
# 5 هر سنگدل که او نپذیرفت نقش عشق %~% او قلب بود و لایق این سکه زر نداشت
# 6 در آستین صدره دولت نکرد دست %~% هر دامنی که درخور این جیب سر نداشت
# 7 عاشق نخواست مال چو حرصی درو نبود %~% جوکی خرد مسیح چو در خانه خر نداشت
# 8 عاشق از آب وخاک نزاده است ای پسر %~% پوشیده نیست بر تو که عیسی پدر نداشت
# 9 بی عشق هرچه گفت ازو کس نیافت ذوق %~% باران نخورد از آن صدف او گهر نداشت
# 10 شعر کسی چو خواندی و حالت دگر نشد %~% تیغش نبود تیز که زخمش اثر نداشت
# 11 آنکس که همچو سیف نخورد آب نیل عشق %~% گر خاک مصر شد قصب او شکر نداشت
PageV1P231
### || [genre: Gh2]
# 1 زنده دل نبود کسی کو ذوق درویشان نداشت %~% جان ندارد زنده یی کو حالت ایشان نداشت
# 2 مرد همچون گل اگر از رنگ باشد مایه دار %~% رنگ سودش کی کند چون بوی درویشان نداشت
# 3 ای بسا درویش زنده دل که در دنیای دون %~% خفت بر خاک وز خاکش گرد بر دامان نداشت
# 4 اهل دنیا چون شترمرغند (و) درویش اندرو %~% بلبل قدسیست الفت با شترمرغان نداشت
# 5 هرکه از شور آب فقرش کام جان شیرین نشد %~% غیر زهر اندر نواله غیر خون برخوان نداشت
# 6 بس سیه کاسه است دنیا گرد خوان او مگرد %~% کو نمک در شوربا و چاشنی در نان نداشت
# 7 پادشاهی فقر و هر کو آن ندانست این نگفت %~% کامرانی عشق و آن کو این نورزید آن نداشت
# 8 پادشاهانت چه قصد ملک درویشی کنند %~% با همه شمشیرزن کین مملکت سلطان نداشت
# 9 هرکرا از درد عشق دوست دل بیمار نیست %~% همچو عیسی مرده را گر روح بخشد جان نداشت
# 10 باش تا فردا ببینی خواجه در مضمار حشر %~% همچو خر در گل که اسبی بهر این میدان نداشت
# 11 بی کمال قوت عشق ای بسی لاحول گوی %~% کو چو شیطان ماند و انسان بودنش امکان نداشت
# 12 ای بسا زنده که خود را کس شمرد و چون بمرد %~% در کفن سگ شد که اندر پیرهن انسان نداشت
# 13 سیف فرغانی برای طعمه طفلان راه %~% مادر طبع کسی این شیر در پستان نداشت
PageV1P232
### || [genre: Gh2]
# 1 در آن زمان که دلم میل با جمالی داشت %~% نبود بی خبر از سر عشق و حالی داشت
# 2 زلطف معنی حسن ورا کمالی بود %~% زعشق صورت حال رهی جمالی داشت
# 3 زکان لطفش گویی برو فشانده بود %~% هرآن جواهر مخزون که حق تعالی داشت
# 4 بعون طالع سعد آسمان همت من %~% ز روی او مه و از ابروش هلالی داشت
# 5 چو صفحهای رخش روی روزگار رهی %~% زعشق چهره او دلفریب خالی داشت
# 6 چو ذره بودم وبا آفتاب قربم بود %~% ستاره بودم و با ماه اتصالی داشت
# 7 اگر وصال همی خواست درزمان می یافت %~% ورانبساط همی کرد دل مجالی داشت
# 8 زحال دل چو بگفتم بجان جوابم داد %~% که درمشاهده من بودم او خیالی داشت
# 9 مثال جان من آن روز همچو ریحان بود %~% که درسراچه قرب از بدن سفالی داشت
# 10 جمال دوست زهر پرده جلوه خود کرد %~% کسی ندید که اهلیت وصالی داشت
# 11 درآن دیار که یوسف رخی پدید آمد %~% خرید و سود کند هر کسی که مالی داشت
PageV1P233
### || [genre: Gh2]
# 1 یار در شیرینی از شکر گذشت %~% عشق در دلسوزی از آذر گذشت
# 2 چون کنم چون انگبین آگاه نیست %~% زآنکه بی او شمع را بر سر گذشت
# 3 باد زلفش را پریشان کرد دی %~% بوی او خوش شد چو بر عنبر گذشت
# 4 می نیارم زآن رقیبان چو دیو %~% گرد کوی آن پری پیکر گذشت
# 5 منع را بر آستان خفته است سگ %~% زآن نمی آرد گدا بردر گذشت
# 6 دی مرا پرسید یار از حال صبر %~% گفتمش تو دیر زی کو در گذشت
# 7 آب چشمم بی تو بگذشت از سرم %~% بی تو این دارم یکی از سرگذشت
# 8 او مرا طالب من اورا عاشقم %~% انتظار از حد شد و از مر گذشت
# 9 راست چون لیلی و مجنون هر دو را %~% عمر در سودای یکدیگر گذشت
# 10 یار دی اشعار من می خواند گفت %~% پایه شعر تو از خوشتر گذشت
# 11 گفتم آری این عجب نبود ازآنک %~% آب شیرین شد چوبر شکر گذشت
# 12 سیف فرغانی بیمن ذکر دوست %~% گوهر نظمت بقدر از زر گذشت
PageV1P234
### || [genre: Gh2]
# 1 منم آن کس که عشق یارم کشت %~% زنده گشتم چوآن نگارم کشت
# 2 گنج وصلش طلب همی کردم %~% سنگ بر سر زدوچو مارم کشت
# 3 من بی آب رستم از آتش %~% چون ببادی چراغ وارم کشت
# 4 با سلیمان چه پنجه یارم کرد %~% من که موری همی نیارم کشت
# 5 هر شبی طول عمر او خواهم %~% گرچه روزی هزار بارم کشت
# 6 عاشقان جمله کشتگان غمند %~% منم آنکس که غم گسارم کشت
# 7 گرچه بشنود ناله زارم %~% دوست رحمت نکرد وزارم کشت
# 8 قوس ابروش صید دل می کرد %~% زد یکی تیر ودر شکارم کشت
# 9 زنده وصل می کند امسال %~% آنکه از هجر خویش پارم کشت
# 10 این گلستان زباغ وصل مرا %~% گل کنون می دهد که خارم کشت
# 11 من مرده چو سیف فرغانی %~% زنده اکنون شدم که یارم کشت
PageV1P235
### || [genre: Gh2]
# 1 شکری بجان خریدم زلب شکرفروشت %~% که درون پرده با دل شب وصل بود دوشت
# 2 بسخن جدا نمی شد لب لعل تو ز گوشم %~% چو علم فرو نیامد سر دست من زدوشت
# 3 بلبت حلاوتی ده دهن مرا که دایم %~% ترش است روی زردم ز نبات سبز پوشت
# 4 بوصال جبر می کن دلک شکسته یی را %~% که گرفت صبر سستی ز فراق سخت کوشت
# 5 سحری مرا خیالت بکرشمه گفت مسکین %~% تویی آنکه داغ عشقش نگذاشت بی خروشت
# 6 برخ چو آفتابش نگری بچشم شادی %~% چو بمجلس وی آرد غم او گرفته گوشت
# 7 ز دهن چو جام سازد چه شرابها که هر دم %~% ز لبان باده رنگش بخوری و باد نوشت
# 8 تو ز دست رفتی آن دم که برید صیت حسنش %~% خبری بگوشت آورد وز دل ببرد هوشت
# 9 تو که خار دیده بودی نبدی خمش چو بلبل %~% چو بگلستان رسیدی که کند دگر خموشت
# 10 همه شب ز بی قراری ز بسی فغان و زاری %~% چو ندیده بودی او را بفلک شدی خروشت
# 11 رخ وی آرمیدی عجبست سیف از تو %~% که بآتشی رسیدی و فرو نشست جوشت!
PageV1P236
### || [genre: Gh2]
# 1 عاشق روی تو از کوی تو ناید در بهشت %~% نزد عاشق فخر دارد خاک کویت بر بهشت
# 2 عاشق عالی نظر آنست که کو بیند بچشم %~% روی تو امروز در دنیا و فردا در بهشت
# 3 وقت دیدار تو با درویش شرکت کی بود %~% آن توانگر را که چون شداد هست از زر بهشت
# 4 عاشقان دوزخ آشام ترا امروز هست %~% در دل از یاد تو این معشوق جان پرور بهشت
# 5 عاشقت بستد بدست همت و از پس فگند %~% اندرین ره پیش او گر دوزخ آمد گر بهشت
# 6 چون دل بیگانگان جانا ز ذکرت غافلست %~% گر بود در خاطرش با یادت ای دلبر بهشت
# 7 بر امید صحت مستان خمر عشق تو %~% پای کوبند از طرب حوران بسی در هر بهشت
# 8 چون خضر آب حیات وصل چون یابد کسی %~% ایستاده در میان چون سد اسکندر بهشت
# 9 تا درو گوهر ز آب چشم عشاقت بیافت %~% شاهدان خلد را نگرفت در زیور بهشت
# 10 گر برحمت ننگری جنت بود همچون جحیم %~% ور قدم در وی نهی دوزخ شود یکسر بهشت
# 11 سیف فرغانی مکن بیرون خیال روی دوست %~% از درون خود که با حورست نیکوتر بهشت
# 12 گر کند در کوی تو عاشق بجنت التفات %~% هست بر عاشق غرامت هست منت بر بهشت
PageV1P237
### || [genre: Gh2]
# 1 ای نور دیده دیده ز (روی) تو نور یافت %~% جان حزینم از غم عشقت سرور یافت
# 2 خورشید سوی مشرق از آن راه گم نکرد %~% کز روی همچو ماه تو هر روز نور یافت
# 3 از نفحه هوای تو جان را میسر است %~% آن زندگی که قالبش از نفخ صور یافت
# 4 بی رهبر عنایت تو بنده جای خود %~% گرچه بسی دوید ز کوی تو دور یافت
# 5 ایوب وار دل ز پی نعمت وصال %~% بر محنت فراق تو خود را صبور یافت
# 6 جز وصف حسن صورت زیبای تو نکرد %~% معنی چو بر مظنه خاطر ظهور یافت
# 7 رویت بسوی کعبه وصلت دلیل شد %~% آنرا که از شعایر عشقت شعور یافت
# 8 موسی مناقب تو در الواح خویش خواند %~% داود وصف حسن تو اندر زبور یافت
# 9 گرچه بسیف میل نکردی ولی ورا %~% نی میل کم شد و نه ارادت فتور یافت
PageV1P238
### || [genre: Gh2]
# 1 عشق تو عالم دل جمله بیکبار گرفت %~% بختیار اوست برما که ترا یار گرفت
# 2 من اسیر خود واز عشق جهانی بیخود %~% من درین ظلمت وعالم همه انوار گرفت
# 3 وقت آنست که از روزن ما در تابد %~% آفتابی که شعاعش در ودیوار گرفت
# 4 بلبل از غلغل مستانه خود بی خبرست %~% که گل از باغ بشهر آمد و بازار گرفت
# 5 دوست در روز نهان نیست چو آتش در شب %~% لیک نورش ره ادراک بر ابصار گرفت
# 6 باغ وصل تو که هجران چو سر دیوارش %~% از پی حفظ گل وصل تو در خار گرفت
# 7 هست ملکی که سلاطین جهاندار آنرا %~% نتوانند بشمشیر گهر دار گرفت
# 8 حسن تو یوسفی و عشق تو روح القدسی است %~% که ازو مریم اندیشه من بار گرفت
# 9 دل خود را پس ازین قلب نخوانم چو زعشق %~% مهر همچون درم وسکه چو دینار گرفت
# 10 دوست چون روی بغمخواری من کرد مرا %~% چه غم ار پشت زمین دشمن (خون) خوار گرفت
# 11 سیف فرغانی اگر نیز مرا قدح کند %~% عیب او هم نکنم نیست بر اغیار گرفت
PageV1P239
### || [genre: Gh2]
# 1 دل حظ خویشتن ز رخ یار برگرفت %~% دیده نصیب خویش ز دیدار بر گرفت
# 2 شیرین من بیامد و تلخی هجر خویش %~% از کام من بلعل شکر بار برگرفت
# 3 ملک سکندرست نه آب آنکه جان من %~% ز آن چشمه حیات خضروار برگرفت
# 4 آن درد را که هیچ طبیبی دوا نکرد %~% عیسی رسید و از تن بیمار برگرفت
# 5 بنشین بگوشه یی بفراغت که لطف او %~% رنج طلب ز جان طلب کار برگرفت
# 6 بر در نشسته دید مرا پرده بر فگند %~% بر ره فتاده یافت مرا خوار برگرفت
# 7 وصلش بلای هجر ز عشاق دفع کرد %~% مطرب صداع زخمه از او تار برگرفت
# 8 هر بیش و کم که هست بیاور که آن نگار %~% رسم طمع از مال خریدار برگرفت
# 9 کاریست عشق صعب و اگر جان رود در آن %~% هرگز نمی توان دل از این کار برگرفت
# 10 عشق آمد و ز دل غم جان برد حبذا %~% این خستگی که از دلم آزار بر گرفت
# 11 دل خود نماند در دو جهان سیف از آنکه یار %~% رسم دل از میانه بیکبار برگرفت
PageV1P240
### || [genre: Gh2]
# 1 جانم از عشقت پریشانی گرفت %~% کارم از هجر تو ویرانی گرفت
# 2 وصل تو دشوار یابد چون منی %~% مملکت نتوان بآسانی گرفت
# 3 گر سعادت یار باشد بنده را %~% سهل باشد ملک و سلطانی گرفت
# 4 دست در زلفت بنادانی زدم %~% مار را کودک بنادانی گرفت
# 5 دوست بی همت نگردد ملک کس %~% ملک بی شمشیر نتوانی گرفت
# 6 حسن رویت ای صنم آفاق را %~% راست چون دین مسلمانی گرفت
# 7 بر سر بالین عشاقت بشب %~% خواب چون بلبل سحرخوانی گرفت
# 8 گفتمت کامم بده گفتی بطنز %~% من بدادم گر تو بتوانی گرفت
# 9 دربهای وصل اگر جان میخوهی %~% راضیم چون نرخش ارزانی گرفت
# 10 اینچنین ملکی که سلطان را نبود %~% چون تواند سیف فرغانی گرفت
PageV1P241
### || [genre: Gh2]
# 1 یار دل بر بود و از من روی پنهان کردو رفت %~% ای گل خندان مرا چون ابر گریان کرد و رفت
# 2 تا بزنجیر کسی سر در نیارید بعد از این %~% حلقه ای از زلف خود در گردن جان کرد و رفت
# 3 یوسف خندان که رویش ملک مصر حسن داشت %~% خانه بر یعقوب گریان بیت احزان کردو رفت
# 4 من بدان سان که بدم دیدند مردم حال من %~% آمد آن سنگین دل و حالم بدین سان کردو رفت
# 5 از فراغت بنده را صد همچو خسرو ملک بود %~% او بشیر ینیم چون فرهاد حیران کرد و رفت
# 6 یک بیک حق مرا برخود بهیچ آورد باز %~% درد عشق خویش را بر من دوچندان کرد و رفت
# 7 بی تو گفتم چون کنمگر عاشقی گفتا بمیر %~% پیش از این دشوار بود این کار آسان کردو رفت
# 8 گفتم ای دل بی دلارامت کجا باشد قرار %~% در پی جانان بروبیچاره فرمان کرد ورفت
# 9 دوش با بنده خیالت گفت بنشینجمع باش %~% گر چه یار از هجر خود حالت پریشان کردو رفت
# 10 همچو تو دلداده را در دام عشق آورد و بست %~% همچو تو آزاده را در بند هجران کرد و رفت
# 11 بعد از این یابی ز جانان راحت از یزدان فرج %~% دل بیکبار از فرج نومید نتوان کردو رفت
# 12 کز پی یعقوب محزون از بر یوسف بشیر %~% چون زمان آمد ز مصرآهنگ کنعان کردو رفت
# 13 سیف فرغانی بیامد چند روزی در جهان %~% در سخن همچو لب او شکر افشان کردو رفت
PageV1P242
### || [genre: Gh2]
# 1 زهی جهان شده روشن بآفتاب جمالت %~% کسی بچشم سرو سر ندیده روی مثالت
# 2 بقول راست چو مطرب سحرگهان ببسیطی %~% بگوید از غزل من نشید وصف جمالت
# 3 چو دست مرتعش آن دم زمین بلرزه درآید %~% ز پای وجد که کوبند مردم از سر حالت
# 4 تو نقل مجلس مستان عشق خویشی ازیرا %~% چو پسته یی بدهان (و) چو شکری بمقالت
# 5 جریح تیغ غمت را حیات درد دل آمد %~% که عشق راحت جانش بمرگ کرد حوالت
# 6 چو عشق ملک بگیرد سپاه طبع بمیرد %~% که عادلان ننشانند دزد را بایالت
# 7 درت مقید دیوار هر دو کون نباشد %~% ز هفت پرده برونست آستان جلالت
# 8 بعقل کس نتوانست ره بسوی تو بردن %~% سها نکرد کسی را بآفتاب دلالت
# 9 تو شاه ملک جمالی و دل پیاده راهت %~% که جان بعشق رخ تو بداد و برد خجالت
# 10 مکن بآتش هجران دگر عذاب کسی را %~% که همچو آیت رحمت بسی گرفت بفالت
# 11 اگر چه انده عشقت بجان خریدم لیکن %~% زیان نکرد و مصونست بیع ما ز اقالت
# 12 حیات رخت اقامت بر اسب رحلت بستی %~% اگر عنان نگرفتی مرا امیذ وصالت
# 13 چو نیست ذکر تو عادت چو نیست کار تو پیشه %~% حدیث جمله فسونست و شغل جمله بطالت
PageV1P243
### || [genre: Gh2]
# 1 هر دوچشمت ز فتنه نک خفته است %~% خفیه در زیر طاق ابرویت
# 2 بهر آشوبشان کند بیدار %~% هر زمان غمزه سخن گویت
# 3 استخوانی زدر برون انداز %~% که چو سگ می دویم در کویت
# 4 بس که بر جان بنده راه زدند %~% حسن دلگیر و عشق دلجویت
# 5 هر که بیند مرا همی گوید %~% کز پی چیست این تک وپویت
# 6 سخت سرگشته ای ندانم سیف %~% که چه چوگان رسید بر گویت
# 7 ای که رنگی ندیده از رویت %~% دل من جان بداد بر بویت
# 8 لاله کز رخ شه گلستان است %~% سر بخس درکشید از رویت
# 9 از پی رنگ و بو بنفشه و مشک %~% خویشتن بسته اند بر مویت
PageV1P244
### || [genre: Gh2]
# 1 مرا تا دل شد اندر کار رویت %~% بصد شادی شدم غمخوار رویت
# 2 مرا گر دست گیری جای آنست %~% که حیران مانده ام در کار رویت
# 3 برد ارزان مکن نرخ دل و جان %~% بحسن ار تیز شد بازار رویت
# 4 بهر دم صورتی در خاطر آید %~% مرا از لفظ معنی دار رویت
# 5 اگر تو پرده برداری از آن روی %~% نگنجد در جهان انوار رویت
# 6 وگر نه زلف تو بودی نماندی %~% نهفته بر کسی اسرار رویت
# 7 وگر چه خاک را زر کرد خورشید %~% ندارد سکه دینار رویت
# 8 ز روی تو بعالم در اثر هاست %~% بهار آنک یکی ز آثار رویت
# 9 مرو ای سیف فرغانیت قربان %~% بیا ای عید من دیدار رویت
PageV1P245
### || [genre: Gh2]
# 1 بهشت روح شد گلزار رویت %~% امید عاشقان دیدار رویت
# 2 ندانستم که لطف صنع ایزد %~% بحسن اینجا رساند کار رویت
# 3 زمین را ذرها خورشید گردد %~% اگر بروی فتد انوار رویت
# 4 لبانت شکر مصر جمالت %~% زبانت بلبل گلزار رویت
# 5 گل سوری چو خار اندر گلستان %~% بها ناورد در بازار رویت
# 6 بدیدم از درست ماه بیش است %~% عیار حسن در دینار رویت
# 7 مه نو کومدد دارد ز خورشید %~% نگردد بدر بی تیمار رویت
# 8 فروغ شمع مه پشت زمین را %~% نگیرد جز باستظهار رویت
# 9 بجز آیینه ارواح عشاق %~% نداند هیچ کس مقدار رویت
# 10 ترا بیند نظر در هر چه دارد %~% کسی کو کسب کرد اسرار رویت
# 11 ببین چون سیف فرغانی جهانی %~% چو چشم تو شده بیمار رویت
PageV1P246
### || [genre: Gh2]
# 1 ای مه و خور بروی تو محتاج %~% بر سر چرخ خاک پای تو تاج
# 2 چه کنم وصف تو که مستغنیست %~% مه ز گلگونه گل ز اسپیداج
# 3 هرکه جویای تو بود همه روز %~% همه شبهای او بود معراج
# 4 پادشاهان که زر همی بخشند %~% بگدایان کوی تو محتاج
# 5 ندهد عاشق تو دل بکسی %~% بکسی چون دهد خلیفه خراج
# 6 عیب نبود تصلف از عاشق %~% کفر نبود اناالحق از حلاج
# 7 عشق را باک نیست از خون ریز %~% ترک را رحم نیست در تاراج
# 8 چاره با عشق نیست جز تسلیم %~% خوف جانست با ملوک لجاج
# 9 دل نیاید بتنگ از غم عشق %~% کعبه ویران نگردد از حجاج
# 10 دل بتو داد سیف فرغانی %~% از نمد پاره دوخت بر دیباج
# 11 سخن اهل ذوق می گوید %~% بانگ بلبل همی کند دراج
PageV1P247
### || [genre: Gh2]
# 1 زهی بالعل میگونت شکر هیچ %~% خهی با روی پر نورت قمر هیچ
# 2 عزیزش کن بدندان گر بیفتد %~% ملاقاتی لبت رابا شکر هیچ
# 3 دلم رادر نظر آمد دهانت %~% عجب چون آمد او را در نظر هیچ
# 4 عرق بر عارض تو آب برآب %~% حدیثم در دهانت هیچ در هیچ
# 5 ز وصف آن دهان من در شگفتم %~% که مردم چون سخن گویند برهیچ
# 6 من ازعشق تو افتاده بدین حال %~% نمی پرسی زحال من خبر هیچ
# 7 چنان بیگانه کشتستی که گویی %~% ندیدستی مرا بر ره گذرهیچ
# 8 نشستم سالها بر خوان عشقت %~% بجز حسرت ندیدم ماحضر هیچ
# 9 دلی از سیف فرغانی ببردی %~% چه آوردی تو مارااز سفر هیچ
PageV1P248
### || [genre: Gh2]
# 1 زهی بالعل تو شهد و شکر هیچ %~% خهی با روی تو شمس وقمر هیچ
# 2 لبم را بر لبت نه تا ببینم %~% که بااو نسبتی دارد شکر هیچ
# 3 دهانت دیدم وآن گشت باطل %~% که می گفتم نیاید درنظر هیچ
# 4 وزین معنی عجب دارم که چون من %~% جهانی دل نهادستند بر هیچ
# 5 زدندان تو نیز اندر شگفتم %~% که چندین در نهان چونست در هیچ
# 6 درین مدت که از روی تو دورم %~% که چون عمرت ندیدم برگذر هیچ
# 7 شکیبایی و دل آبند و روغن %~% ندارند الفتی با یکدگر هیچ
# 8 تو مست حسن و من مست تو ونیست %~% ترا ازمن مراازخود خبر هیچ
# 9 همی ترسم که عشق سیف با تو %~% شود چون کار دنیا سربسر هیچ
PageV1P249
### || [genre: Gh2]
# 1 زآنگه که مست عشق تو شدسیف رابهست %~% یک کام از لب تو که صد جام از صبوح
# 2 ای پیک نامه ور زمن آن ماه را بگوی %~% فی جنب شمس غرتک البدر لا یلوح
# 3 واین خسته فراق ترا طرفه حالتیست %~% من ذکر کم یسرومن شوقکم ینوح
# 4 ای اهل دل زلعل تو کرده غذای روح %~% مردن زعشق تو بر زنده دلان فتوح
# 5 از من مباش دور که وصل وفراق تست %~% خوش همچو بسط روزی وناخوش چو قبض روح
# 6 گر تو بوصل وعده کنی کی کنی وفا %~% ورمن ز عشق توبه کنم که بود نصوح
# 7 خستم لب تو زآنکه دلم از تو خسته بود %~% وآنک بحکم شرع قصاص است در جروح
# 8 از چشم من که میدهد از ریش دل خبر %~% اشک آنچنان برفت که خونابه از قروح
# 9 ارزان وزود باشد اگر عاشقی بیافت %~% وصل ترا بملک سلیمان وعمر نوح
PageV1P250
### || [genre: Gh2]
# 1 ای چو انجم جیش حسنت بی عدد %~% ماه از روی تو می خواهد مدد
# 2 محرم قرب ترا میقات وصل %~% مجرم بعد ترا شمشیر حد
# 3 وی الف قدی که بی وصل توم %~% حرف با تشدید هجران یافت مد
# 4 در حساب حسن تو بی کار شد %~% راست چون دست اشل انگشت عد
# 5 رفتی و اندوه تو در دل بماند %~% همچونم در خاک و گرد اندر نمد
# 6 صبر در دل زآتش هجران تو %~% جا نمی گیرد چو آب اندر سبد
# 7 منکر هجرت عذابی می کند %~% مرده دل را که هست از تن لحد
# 8 سنگ دل از گازر اندوه تو %~% می خورد چون جامه چرکین لگد
# 9 آفتابا در فراقت هر نفس %~% صبح شوق از شرق جانم می دمد
# 10 بی مه رویت که شب روزست ازو %~% آفتاب از سایه ما می رمد
# 11 سیف فرغانی بعشقت نادرست %~% زین دل خود رای و عقل بی خرد
PageV1P251
### || [genre: Gh2]
# 1 ای زروی تو مه و خور را مدد %~% از ازل دوران حسنت تا ابد
# 2 حسن را از عاشقان باشد کمال %~% پادشاه از لشکری دارد مدد
# 3 در کتاب ما نمی گنجد حروف %~% درحساب ما نمی آید عدد
# 4 معنی اسما همه در ذات تو %~% مضمر ست ای دوست چون نه در نود
# 5 کشته عشقت نمیرد در مصاف %~% مرده شوقت نخسبد در لحد
# 6 صعب باشد در دل شوریده عشق %~% گرم باشد آفتاب اندر اسد
# 7 آدمی بی عشق تو دل مرده ییست %~% ورفرشته جان خود دروی دمد
# 8 در ره عشقت براق همتم %~% می زند بر توسن گردون لگد
# 9 وصف حسنت کی توان گفتن بشعر %~% کسب دولت چون توان کردن بکد
# 10 خامشی بهتر که نتوانم گرفت %~% خیمه گردون چو خرگه در نمد
# 11 نفس اسرار ترا نبود امین %~% دزد بر جوهر نباشد معتمد
# 12 عاشق از چرخ و ز انجم برترست %~% اختر عاشق نیاید در رصد
# 13 از کلام او خلایق بی خبر %~% وز مقام او ملایک در حسد
# 14 ترک گفته جان او ملک دو کون %~% محو کرده روح او رسم جسد
# 15 سیف فرغانی بتو جان تحفه داد %~% تحفه درویش نتوان کرد رد
PageV1P252
### || [genre: Gh2]
# 1 زکوی دوست بادی بر من افتاد %~% چه بادست این که رحمتها بروباد
# 2 بمن آورد از آن دلبر پیامی %~% چنان شیرین که شوری در من افتاد
# 3 بدو گفتم اگر آنجا روی باز %~% دل غمگین ما را شادکن شاد
# 4 بگویش بی تو او را نیم جانیست %~% وگر در دست بودی می فرستاد
# 5 دل چون مومش از مهرت جدا نیست %~% چو نقش از خاتم و جوهر ز پولاد
# 6 وگر آن آب اینجامی نیاید %~% برو این خاک را آنجا بر ای باد
# 7 که یاد بی فراموشیست اینجا %~% وزآن جانب فراموشیست بی یاد
# 8 چو جان او دل شهری خرابست %~% ز جور هجرت ای سلطان بی داد
# 9 نگویم کز پری زادی ولیکن %~% بدین خوبی نباشد آدمی زاد
# 10 اگر چشمت بغمزه دل همی برد %~% لب لعلت ببوسه جان همی داد
# 11 مرا شیرینی تو کشته وتو %~% چو خسرو شادمان از مرگ فرهاد
# 12 بسوی کوی عشقت عاشقان را %~% ز خود رفتن رهست و بیخودی زاد
# 13 بیاد سیف فرغانی بسی کرد %~% دل غمگین خود را خرم آباد
PageV1P253
### || [genre: Gh2]
# 1 حق که این روی دلستان بتو داد %~% پادشاهی نیکوان بتو داد
# 2 در جهان هرچه می خوهی می کن %~% که جهان آفرین جهان بتو داد
# 3 در جهان نیکوان بسی بودند %~% بنده خود را ازآن میان بتو داد
# 4 دل گم گشته باز می جستم %~% چشم وابروی تو نشان بتو داد
# 5 مرغ مرده است دل که صید تو نیست %~% بتو زنده است هرکه جان بتو داد
# 6 حسن روی تو بیش ازین چه کند %~% که دل وجان عاشقان بتو داد
# 7 آفتاب ارچه صورتش پیداست %~% معنی خویش در نهان بتو داد
# 8 زآسمان تا زمین گرفت بخود %~% وز زمین تا بآسمان بتو داد
# 9 هرکه یک روز در رکاب تو رفت %~% گر بدوزخ بری عنان بتو داد
# 10 بخ بخ ای دل (که) دوست در پیری %~% اینچنین دولت جوان بتو داد
# 11 روی نی شمس غیب باتو نمود %~% بوسه نی عمر جاودان بتو داد
# 12 آن حیاتی که روح زنده بدوست %~% از دو لعل شکر فشان بتو داد
# 13 بر در دوست سیف فرغانی %~% سگ درون رفت و آستان بتو داد
# 14 بر سر خوان لطف او اصحاب %~% مغز خوردند واستخوان بتو داد
# 15 آنکه عشقش بروح جان بخشد %~% دل بغیر تو وزبان بتو داد
PageV1P254
### || [genre: Gh2]
# 1 از سر صدق ارکسی بر آستانت سر نهاد %~% تخت بختش پای برکرسی هفت اختر نهاد
# 2 حبذا آن عاشق سیار کز صدق طلب %~% گرد هردر گشت وپیش آستانت سر نهاد
# 3 درمقامات ارچه عاشق را مددها کرد عقل %~% عقل را از عشق قدسی چون توان برتر نهاد
# 4 گرچه سوی آسمان همراه باشد جبرئیل %~% چون تواند پای بر معراج پیغمبر نهاد
# 5 حرف عشقت نسخهای کفرو ودین را نسخ کرد %~% نام آن نسخه سقیم ونام این ابتر نهاد
# 6 ازپی احیای اموات وعلاج دردمند %~% عیسی آمد رخت جالینوس رابر خر نهاد
# 7 کارداران تواند اندر جهان خاک وآب %~% ای فتاده آتش عشق تو مارا در نهاد
# 8 پرتو خورشید کندر طبع معدن زر سرشت %~% ابر در باران که در جوف صدف گوهر نهاد
# 9 هرکه آمد از جهانداران درین حضرت کسی %~% کو بنام خویش مهری بر جبین زر نهاد
# 10 چون غلامان از برای پایگاه خدمتت %~% گر ملکشاهست عشقت نام او سنجر نهاد
# 11 در ره وصف تومسکین سیف فرغانی چه گفت %~% اسب عقلم سم فگند ومرغ وهمم پر نهاد
PageV1P255
### || [genre: Gh2]
# 1 گشت گرد عالم وبر آستانت سر نهاد %~% دل که تخت خود بر از کرسی هفت اختر نهاد
# 2 کشور عشق از حوادث ایمن آمد زآن دلم %~% پشت برآفاق کرد ورو بدین کشور نهاد
# 3 ازخواص خانه تست آنکه دراول قدم %~% سرنهد بیرون درآنکس که پای اندر نهاد
# 4 همچو دانه جان فشاند پیش هر مرغ آنکه او %~% پای دل در دام عشق همچو تو دلبر نهاد
# 5 زآفتاب حسن تو افتاد بر دل نور عشق %~% پرتو خورشید در اجزای کان گوهر نهاد
# 6 پادشاهان را جهان بخشید ومارامهر خود %~% دیگران راسنگ ومارا در ترازو زر نهاد
# 7 چون زسیر عاشقان ازخاک کویت گرد خاست %~% ازبرای عزتش جبریل بر شهپر نهاد
# 8 زآتش آه زبان سوزم نمی یارد خیال %~% برلب خشکم بخواب اندر دهان تر نهاد
# 9 من چو شکر در قصب ایمن بدم ازسوختن %~% عنبر خطت مرا چون عود در مجمر نهاد
# 10 چون توانم حال خود پوشید چون عشقت مرا %~% در گریبان مشک واندر آستین عنبر نهاد
# 11 من بشکر زآن سبب خود رادهان خوش میکنم %~% کزلبت بردند شیرینی ودر شکرنهاد
# 12 حسن تو بالا وپستی زود گیر چون قدت %~% سر سوی بالا وزلفت سوی پستی سرنهاد
# 13 سیف فرغانی ازین پس شعر تو عالی کند %~% حسن اوکز پایه اعلی قدم برتر نهاد
PageV1P256
### || [genre: Gh2]
# 1 نگارا بارعشقت رادل وجان برنمی تابد %~% چه جای جان ودل باشد که دو جهان برنمی تابد
# 2 چودردل رخت خود بنهاد تن بگریزد اندرجان %~% چو برجان بار خود افگند تن جان برنمی تابد
# 3 فلک راطاقت آن نی وانجم را کجا زهره %~% ملک را قدرت آن نی وانسان برنمی تابد
# 4 کجا با عشق سازد مرد کز محنت بپرهیزد %~% بدریا چون درآید آنکه باران برنمی تابد
# 5 سپاه عشق می آید سوی میدان دل کم کن %~% سواری چند ازآن لشکر که میدان برنمی تابد
# 6 ترا کبریست ازخوبی که درهر سر نمی گنجد %~% مرا دردیست ازعشقت که درمان برنمی تابد
# 7 دل من شیرخوار لطف و قوتش قهر شد جانا %~% مزاج شیرخواران را غذا نان برنمی تابد
# 8 خیالت در دلم بنشست واین غم برنمی خیزد %~% مرا یک تخت درخانه دو سلطان برنمی تابد
# 9 اگر در دیدن رویت نمایم سعی معذورم %~% دلم با وصل خو کردست هجران برنمی تابد
# 10 گرفتم کین دل غمگین بقوت همچو آهن شد %~% نیارد تاب آن زخمی که سندان بر نمی تابد
# 11 اگر خصمان خون آشام پیش آیند عاشق را %~% گرش تو پشت باشی رو زخصمان برنمی تابد
# 12 برای وصل آن دلبر حدیث جان خود دیگر %~% مگو ای سیف فرغانی که جانان برنمی تابد
PageV1P257
### || [genre: Gh2]
# 1 دلم از وصل تو ای طرفه پسر نشکیبد %~% چکنم با دل خویش از تو اگر نشکیبد
# 2 گر دل و جان زتو ناچار شکیبا گردند %~% دل از اندیشه و دیده زنظر نشکیبد
# 3 کار من نیست شکیبایی ازآن شیرین لب %~% باورم دار که طوطی زشکر نشکیبد
# 4 من لب لعل شکر بار ترا آن مگسم %~% که چو زنبور عسل ازگل تر نشکیبد
# 5 گر بسنگم بزنند از سر کویت نروم %~% بنده زین کعبه چو حاجی زحجر نشکیبد
# 6 سگ که از خوان کس امید بنانی دارد %~% گرش از خانه برانند زدر نشکیبد
# 7 ای شبم روز ز خورشید رخت یک ساعت %~% بنده از روی تو چون شب زقمر نشکیبد
# 8 بنده گر در دگری می نگرد بی رخ تو %~% خاک چون آب نیابد زمطر نشکیبد
# 9 از پی روی تو درویش که اندر کویت %~% او مقیم است و تو رفته بسفر نشکیبد
# 10 سیف فرغانی اگر خون شود اندر غم دوست %~% دل برآنست که از دوست دگر نشکیبد
PageV1P258
### || [genre: Gh2]
# 1 خوشا دلی که چو تو دلبرش بدست افتد %~% زخمر عشق تو یک ساغرش بدست افتد
# 2 چو با کسی تو بیک بوسه در میان آیی %~% کنار حور ولب کوثرش بدست افتد
# 3 سزد که از پر طاوس بادزن سازد %~% هر آن مگس که چوتو شکرش بدست افتد
# 4 مشام روح معطر کند نسیم صبا %~% گرآن کلاله (عنبرچه اش) بدست افتد
# 5 کسی که پای ارادت نهاد بر در تو %~% بهر قدم که زند صد سرش بدست افتد
# 6 مقیم کوی ترا گر بهشت باشد جای %~% کدام جای ازین خوشترش بدست افتد
# 7 مرا چه آرزوی پای زشت طاوس است %~% چو در میانه مصحف پرش بدست افتد
# 8 چو دوست دست دهد مال گو برو از دست %~% صدف نخواهم چون گوهرش بدست افتد
# 9 باهل دل نرسد جان نفس تن پرور %~% وگر چه دلبر جان پرورش بدست افتد
# 10 کجا چو زهره زند گر به ناخنی باصول %~% وگرچه بربط خنیا گرش بدست افتد
# 11 درین مصاف بر اعدای خود ظفر اوراست %~% که خویشتن کشد ار خنجرش بدست افتد
# 12 شکست یابد لابد بکوری نمرود %~% خلیل را چو بت آزرش بدست افتد
# 13 بزیر پای نهد مرد ره چو هشت بهشت %~% وگر چه پایه هفت اخترش بدست افتد
# 14 شکسته بسته دلی داد سیف فرغانی %~% چو جان فدا کند ار دیگرش بدست افتد
PageV1P259
### || [genre: Gh2]
# 1 نسیم باد بهاری گر اتفاق افتد %~% که ره گذار تو بر جانب عراق افتد
# 2 چو بگذری بسر کوی یار من برسان %~% سلام من اگرش هیچ بر مذاق افتد
# 3 بدان نگار که گرماه روی او بیند %~% شب چهارده ازشرم در محاق افتد
# 4 وگر بپرسدت از حال و روزگار دلم %~% بفرصت ار نفسی با تو هم وثاق افتد
# 5 بگو چگونه بود حال آنکه دور از تو %~% زآب وصل تو درآتش فراق افتد
# 6 دلش گداخته از راه دیدگان بچکد %~% چودر حدیث توبا وصف اشتیاق افتد
# 7 بیادگار دل تنگ ما نگه می دار %~% که باز وصل من وتوکی اتفاق افتد
PageV1P260
### || [genre: Gh2]
# 1 درین تفکرم ای جان که گر فراق افتد %~% مرا وصال تو دیگر کی اتفاق افتد
# 2 همین بس است زهجران دوست عاشق را %~% که قدر وصل بداند چودر فراق افتد
# 3 بدرد هجر شدم مبتلا ازآن هردم %~% صدای ناله من اندرین رواق افتد
# 4 مرا زتلخی آن وارهان وآنگه زهر %~% بدست خویش بمن ده که بر مذاق افتد
# 5 زهجرت ای بت خورشید رو من آن ماهم %~% که ازخسوف برسته است ودر محاق افتد
# 6 زفرقت گل روی تو بنده دور ازتو %~% چو بلبلیست که از جفت خویش طاق افتد
# 7 گر اجتماع دگر باره دیر دست دهد %~% میان روح وبدن زود افتراق افتد
# 8 باشک شسته شود نامه گر درو سخنم %~% بذکر آرزو و شرح اشتیاق افتد
# 9 زجورها که تو با بنده کرده ای در روم %~% عجب مدار گر آوازه در عراق افتد
# 10 بود که بوی وی آرد بسیف فرغانی %~% نسیم باد بهاری گر اتفاق افتد
PageV1P261
### || [genre: Gh2]
# 1 در دل از عشق کسی گر خار خارت اوفتد %~% قصه درد دل من استوارت اوفتد
# 2 توچنین آزاد و فارغ غافلی از کار من %~% باش تا با چون خودی زین نوع کارت اوفتد
# 3 باد عشق اریک نفس بر خرمن عقلت وزد %~% آتش اندر کاهدان اختیارت اوفتد
# 4 این پریشانی که مارا در دلست از عشق تو %~% زآن همی ترسم که اندر روزگارت اوفتد
# 5 من زعشاقت گرفتم خویشتن را در شمار %~% باشد آحادی چو من اندر شمارت اوفتد
# 6 تیر مژگانت چو من صد صید افگندست لیک %~% صادقی چو من نخیزد گر هزارت اوفتد
# 7 رنگها گیرد زنقش تو چو انگشت از حنا %~% گر دلی ساده بدست چون نگارت اوفتد
# 8 پشت طاقت ریش گرداند چو من اشتر دلی %~% کو بنا دانی چو خردر زیر بارت اوفتد
# 9 ز احتمال بار اندوهت میانم بگسلد %~% کآن دو زلف تا میان اندر کنارت اوفتد
PageV1P262
### || [genre: Gh2]
# 1 درین سخن صفت حسن یار چون گنجد %~% حساب بی عدد اندر شمار چون گنجد
# 2 درین جهان که مرا بهره زوست دلتنگی %~% چو عشق یار نگنجید یار چون گنجد
# 3 بعالمی که ز زلف و رخش اثر باشد %~% درو دو رنگی لیل و نهار چون گنجد
# 4 چو ماه اشرقت الارض بر جهان تابد %~% در آسمان و زمین نور و نار چون گنجد
# 5 ز شرم روی چو گلزار او عجب دارم %~% که در فضای جهان نوبهار چون گنجد
# 6 ندای وصلش در گوش خلق چون آید %~% فروغ رویش در روز بار چون گنجد
# 7 من از شگرفی آن مه همیشه در عجبم %~% که روز وصل مرا در کنار چون گنجد
# 8 امیدم ارچه فراخست دست تنگی هست %~% ببین که در کف من آن نگار چون گنجد
# 9 منش نیامدم اندر نظر در آن چشمی %~% که سرمه راه نیابد غبار چون گنجد
# 10 غم تو و دل مسکین سیف فرغانی! %~% درین طویله در شاهوار چون گنجد
# 11 بکام خویش غمش جای ساخت در دل من %~% وگرنه در دهن مور مار چون گنجد
PageV1P263
### || [genre: Gh2]
# 1 مرا در دل غم جان می نگنجد %~% درو جز عشق جانان می نگنجد
# 2 چنان پر شد دلم از شادی عشق %~% که اندر وی غم جان می نگنجد
# 3 نگارا عشق تو زآن عقل من برد %~% که در ملکی دوسلطان می نگنجد
# 4 غم تو گردن هستیم بشکست %~% دو سر در یک گریبان می نگنجد
# 5 دل عاشق زشادی بی نصیب است %~% فرح در بیت احزان می نگنجد
# 6 درون عاشقان زآن سان پر از تست %~% که دل نیز اندر ایشان می نگنجد
# 7 مرا عشق تو با دنیا و عقبی %~% دو نانم بر یکی خوان می نگنجد
# 8 برویت نسبتی کردیم گل را %~% زشادی در گلستان می نگنجد
# 9 چوآمد عشق تو من رفتم از دست %~% بهرجا کین نشست آن می نگنجد
# 10 دل تنگ احتمال عشق نکند %~% سریر شه در ارمان می نگنجد
# 11 برو خیمه مزن در خانه آن را %~% که خرگه در بیابان می نگنجد
# 12 درین ره سیف فرغانی نگنجید %~% وزغ در آب حیوان می نگنجد
# 13 زمین را جا کجا باشد برآن اوج %~% که دروی چرخ گردان می نگنجد
PageV1P264
### || [genre: Gh2]
# 1 دی یکی گفت که از عشق خبرها دارد %~% سر خود گیر که این کار خطرها دارد
# 2 دگری گفت قدم در نه و اندیشه مکن %~% اندرین بحر که این بحر گهرها دارد
# 3 ای گرو برده ز خوبان بجز از شیرینی %~% قصب السبق کمال تو شکرها دارد
# 4 آنچه از حسن تو دیدم ز کبوتر طوقیست %~% وه که طاوس جمال تو چه پرها دارد
# 5 آمد بر در تو تا مگر از صحبت تو %~% چون تو سلطان شوم و صحبت اثرها دارد
# 6 همه دانند ز درویش و توانگر در شهر %~% کین گدا از پی در یوزه چه درها دارد
# 7 گر چه در صف غلامان تو دارم کاری %~% شاخ دولت بجز این میوه ثمرها دارد
# 8 کیسه پر کرده ام از نقد امید و املم %~% بر میان از پی این کیسه کمرها دارد
# 9 هفت عضوم ز غم عشق تو خون می گریند %~% اشک خونین بجز از چشم ممرها دارد
# 10 از غم اندیشه ندارم که درین کار دلم %~% از پی خون شدن ای دوست جگرها دارد
# 11 گر بتیغم بزنی کشته نگردم که چو شمع %~% گردنم از پی شمشیر تو سرها دارد
# 12 انده عشق تو امروز درآویخت چو فقر %~% بگدایان که توانگر غم زرها دارد
# 13 سیف فرغانی اگر مرد بود بنشیند %~% پس هر پرده که در پیش سقرها دارد
PageV1P265
### || [genre: Gh2]
# 1 شمع خورشید که آفاق منور دارد %~% مهر تو در دل و سودای تو در سر دارد
# 2 رنگ روی تو باقلام تصور ما را %~% خانه دل ز خیال تو مصور دارد
# 3 روز و شب در طلبت گرد زمین گردانست %~% آسمانی که شب و روز مه و خور دارد
# 4 آنچه من دیده ام از حسن تو گر گویم کس %~% نشنود ور شنود نیز که باور دارد
# 5 ای در دوست طلب کرده ز هر دیواری %~% خانه دوست برون از دو جهان در دارد
# 6 عشق با راحت تن هر دو نباشد کس را %~% آب حیوان خضر و ملک سکندر دارد
# 7 غافل از خوردن نان گر ببدن فربه شد %~% عاشق از پرورش جان تن لاغر دارد
# 8 آنک بر شهپر جبریل نشیند چو مسیح %~% کفو عیسی بود او را چه غم خر دارد
# 9 اهل دنیا اگر از همت دون بی غم عشق %~% تنگ دل نیست چو غنچه که چو گل زر دارد
# 10 مرد عشق از گهر نفس بود در همه حال %~% چون ترازو که ز رو سنگ برابر دارد
# 11 سیف فرغانی یکدم بسوی عالم قدس %~% همچو جان بر شو اگر مرغ دلت پر دارد
PageV1P266
### || [genre: Gh2]
# 1 کسی کز دل سخن گوید دمش چون جان اثر دارد %~% بپرس از وی که صاحب دل زعلم جان خبر دارد
# 2 ازآن معدن طلب کن زر که باشد اندرو وجوهر %~% گل ومیوه زشاخی جو که برگ سبز وتر دارد
# 3 تو هر صورت نمایی را مدان از اهل این معنی %~% که نی هر بحر مروارید ونی هر نی شکر دارد
# 4 درین بازار قلابان بهر جانب نظر می کن %~% زصرافی حذر می کن که روی اندود زر دارد
# 5 چو آیینه دلی داری وبروی زنگ تو بر تو %~% بدست آور ده آیینه که از وی زنگ بردارد
# 6 بوقت صید مرغابی گر او را درهوا یابی %~% نه شاهینی کند موری که همچون تیر پر دارد
# 7 درین شهر ار کسی بینی درین مردم بسی بینی %~% کسی کوبر سری دوروی و بر گردن دو سر دارد
# 8 زحال عاشقان او عبارت کردمی نتوان %~% بلفظ وحرف درناید معانی کین صور دارد
# 9 بقوت همت عاشق برآرد کوه را ازجا %~% چو آهن تیز شد در سنگ اثر دارد اثر دارد
# 10 بلای عاشقی صعبست یا بگریز یا خود را %~% چو هیزم بشکن ای مروان که بو مسلم تبر دارد
# 11 وگر زآن مخزن شاهی ترا دادند آگاهی %~% همی کن کتم اسرارش که کشف سر خطیر دارد
# 12 زجهال بنی آدم نه سر روح را محرم %~% بسی تهمت کشد مریم که چون عیسی پسر دارد
# 13 بر معشوق معیوبی بر عشاق محجوبی %~% بجان این رمز را بشنو دلت گوشی اگر دارد
# 14 گرت درخانه کاهی هست گو یکجو بخود گیرد %~% ورت درکیسه کوهی هست گو زر برکمر دارد
# 15 درین صف سیف فرغانیست خون خود هدر کرده %~% که این شمشیر تیز و او نه جوشن نی سپر دارد
PageV1P267
### || [genre: Gh2]
# 1 اندر ره تو دل چه بود جان چه قدر دارد %~% نزد گدای کوی تو سلطان چه قدر دارد
# 2 نزد کسی که عاشق بی جان زنده دل را %~% از لب حیات بخش بود جان چه قدر دارد
# 3 نام تو در میان و همه غافل از تو آری %~% مهتاب در مجالس کوران چه قدر دارد
# 4 چون جان گرفت سکه مهرت چو زر بر تو %~% ای گنج حسن این دل ویران چه قدر دارد
# 5 تو خسرو ممالک حسنی سخن نخواهی %~% شیرین بر تو ای شکرستان چه قدر دارد
# 6 ای آنکه بهره نیست ترا زین حدیث و گویی %~% در کوی دوست عاشق حیران چه قدر دارد
# 7 نزدیک آفتاب که زاید بود کمالش %~% ماهی که هست قابل نقصان چه قدر دارد
# 8 در پای اسب شاه که دارد بدست چوگان %~% بیچاره گوی با سر گردان چه قدر دارد
# 9 گر عاشقی و قیمت معشوق می شناسی %~% در راه عشق ترک کنی آن چه قدر دارد
# 10 با خویشتن چو سیف اگر دشمنی نکردی %~% جان دوستی بنزد تو جانان چه قدر دارد
# 11 قیمت شناس جوهر یوسف عزیز مصرست %~% این پادشاه حسن بکنعان چه قدر دارد
PageV1P268
### || [genre: Gh2]
# 1 روی تو که ماه را خجل دارد %~% شاهی است که ملک جان و دل دارد
# 2 یک ترک ز لشکر جمال تو %~% از ملک ولایت چگل دارد
# 3 وآن سدره منتهای قد تو %~% مر طوبی را بزیر ظل دارد
# 4 دل نبود از تو منفصل زیرا %~% چشم از تو خیال متصل دارد
# 5 غم ملک دلت و او درین دعوی %~% از قاضی عشق تو سجل دارد
# 6 گفتم ببساط وصل پیوندم %~% ای تن ز تو پای روح گل دارد
# 7 چل صبح بجوی از آنکه این دلبر %~% ماهیست که روزها چهل دارد
# 8 در خطبه وصفش ار خطایی رفت %~% عقل از چه مرا بدان خجل دارد
# 9 در جامع تن که منبر روح است %~% شمشیر زبان خطیب دل دارد
PageV1P269
### || [genre: Gh2]
# 1 کسی که عشق نورزد مگو که جان دارد %~% جزین حدیث نگوید کسی که آن دارد
# 2 ز مرگ چون دل صاحب دلان بود آمن %~% کسی که او بتو زنده است و چون تو جان دارد
# 3 زمین ز روی تو چون آفتاب روشن شد %~% که ماه حسن ز رخسارت آسمان دارد
# 4 لبت ببوسه مرا وعده داد لیکن گفت %~% شکر ز قاعده بیرون خوری زیان دارد
# 5 ببوی گل همه ساله چو بلبلم در باغ %~% که گل برنگ ز رخسار تو نشان دارد
# 6 چو گل ز پرده برون آمد و وصال رسید %~% ز بیم هجر که در پی بود فغان دارد
# 7 دلم بصبر همی خواهد ار چه نتواند %~% که سر عشق ترا همچو جان نهان دارد
# 8 که در هوای تو این عاشق زلیخا مهر %~% برای کید چو یوسف برادران دارد
# 9 اگر چه در پیت آنکس نراند اسب هوس %~% کز اختیار بدست اندرون عنان دارد
# 10 ولی کسی که ازو سر برآرد آن همت %~% که محنت تو کشد دولتش بر آن دارد
# 11 بمنع دور نگردد چو سیف فرغانی %~% هر آن گدا که ازین در امید نان دارد
PageV1P270
### || [genre: Gh2]
# 1 نگارا دل همی خواهد که عشقت را نهان دارد %~% ولیکن اشک را نطق است و رنگ رو زبان دارد
# 2 اگر چه آتش مجمر ندارد شعله پیدا %~% ولیکن عود نتواند که دود خود نهان دارد
# 3 کسی کز درد عشق تو ندارد زندگی دل %~% اگر جان در تنش ریزند چون زهرش زیان دارد
# 4 کسی کز سوز عشق تو ندارد جان ودل زنده %~% بسان خاک گورستان درون پر مردگان دارد
# 5 طریق عشق جان بازیست تا خود زین جوانمردان %~% کرا دولت کند یاری کرا همت برآن دارد
# 6 چو فرهاد از غم شیرین زبهر دوست می میرم %~% که این لیلی بهر جانب چو مجنون کشتگان دارد
# 7 مرا با دوست این حالست وبا هرکس نمی گویم %~% اگر یک جان دو تن پرورد وگر یک تن دو جان دارد
# 8 بجان قصدت کند دشمن چو داری دوستی در دل %~% صدف مجروح از آن گردد که لؤلو در میان دارد
# 9 همیشه فتنه خوبان بود در شهر وکوی ما %~% گل آنجا می شود پیدا که بلبل آشیان دارد
# 10 اگر چون حلقه نتوانی که رویی بر درش مالی %~% سری بر پای آن سگ نه که رو بر آستان دارد
# 11 پناه و حرز عشاقند در دنیا خلایق را %~% بجز بیدار نتواند که پاس خفتگان دارد
# 12 بلندی جو ی و در پستی ممان چون سیف فرغانی %~% که بام قصر این کار از معالی نردبان دارد
PageV1P271
### || [genre: Gh2]
# 1 نور رخ تو قمر ندارد %~% ذوق لب تو شکر ندارد
# 2 در دور تو مادر زمانه %~% مانند تو یک پسر ندارد
# 3 بی بهره ز دولت غم تو %~% از محنت ما خبر ندارد
# 4 آنکس که چو من بروی خوبت %~% دل می ندهد مگر ندارد
# 5 دلداده صورت تو ای دوست %~% جان را ز تو دوستر ندارد
# 6 جانا دل تو چو روزگارست %~% کآنرا که فگند بر ندارد
# 7 در سنگ اثر کند فغانم %~% وندر دل تو اثر ندارد
# 8 مگذار بدیگران کسی را %~% کو جز تو کسی دگر ندارد
# 9 از خون جگر کسی بجز سیف %~% در عشق تو دیده تر ندارد
PageV1P272
### || [genre: Gh2]
# 1 دل بی رخ خوب تو سر خویش ندارد %~% جان طاقت هجرتو ازین بیش ندارد
# 2 از عاقبت عشق تو اندیشه نکردم %~% دیوانه دل عاقبت اندیش ندارد
# 3 مه پیش تو ازحسن زند لاف ولیکن %~% او نوش لب و غمزه چون نیش ندارد
# 4 ازمرهم وصل تو نصیبی نبود هیچ %~% آن را که زعشق تو دل ریش ندارد
# 5 خود عاشق صاحب نظر از عمر چه بیند %~% چون آینه روی تو در پیش ندارد
# 6 از دایره عشق دلا پای برون نه %~% کآن محتشم اکنون سر درویش ندارد
# 7 چون سیف هرآنکس که ترا دید بیکبار %~% بیگانه شد از خلق وسر خویش ندارد
PageV1P273
### || [genre: Gh2]
# 1 بگو بدانکه چون من عشق یار من دارد %~% که پادشاهی خوبان نگار من دارد
# 2 ببوی او بگلستان شدم ندیدم هیچ %~% بغیرلاله که رنگی زیار من دارد
# 3 عجب مدار که برگیردم زپشت زمین %~% بدین صفت که غمش رو بکار من دارد
# 4 کسی که در غمش ازچشم خون همی بارید %~% فراغت از مژه اشکبار من دارد
# 5 نساخت خانه بهمسایگی من دولت %~% چو محنتش وطن اندر جوار من دارد
# 6 خدنگ غمزه بهر جانبی همی فگند %~% مگر که چشمش عزم شکار من دارد
# 7 پیام کرد مرا یار و گفت هر مگسی %~% طمع بلعل لب قند بار من دارد
# 8 درین میانه بدست کسی دهد دولت %~% گل وصال که در پای خار من دارد
# 9 اگر هزار گلش بشکفد زهر چمنی %~% نظر سوی رخ همچون بهار من دارد
# 10 براه عشق من امروز سیف فرغانیست %~% رونده یی که دلی زیر بار من دارد
# 11 سحرگهان بمن آورد بوی دوست نسیم %~% (مگر نسیم سحر بوی یار من دارد)
PageV1P274
### || [genre: Gh2]
# 1 کسی کو همچو تو جانان ندارد %~% اگر چه زنده باشد جان ندارد
# 2 گل وصلت نبوید گر چه غنچه %~% دلی پرخون لبی خندان ندارد
# 3 شده چون تو توانگر را خریدار %~% فقیری کز گدایی نان ندارد
# 4 نخواهم بی تو ملک هر دو عالم %~% که بی تو هر دو عالم آن ندارد
# 5 غم ما خور دمی کآنجا که ماییم %~% ولایت غیر تو سلطان ندارد
# 6 تویی غمخوار درویشان و هرگز %~% دل شادت غم ایشان ندارد
# 7 گدا پرور نباشد آن توانگر %~% که همت همچو درویشان ندارد
# 8 بمن ده زآن لب جان بخش بوسی %~% که در دل جز این درمان ندارد
# 9 دلم چون جای عشق تست او را %~% بگو تا جای خود ویران ندارد
# 10 غم عشق ترا عنبر مثالست %~% که عنبر بوی خود پنهان ندارد
# 11 گل حسنی که تا امروز بشکفت %~% بغیر از روی تو بستان ندارد
# 12 امید سیف فرغانی بوصلست %~% که مسکین طاقت هجران ندارد
# 13 بفرمان تو صد دردست او را %~% وگر ناله کند فرمان ندارد
PageV1P275
### || [genre: Gh2]
# 1 چشم تو کوجز دل سیاه ندارد %~% دل برد از مردم و نگاه ندارد
# 2 بی رخت ای آفتاب پرتو رویت %~% روز منست آن شبی که ماه ندارد
# 3 با همه ینبوع نور چشمه خورشید %~% با رخ تو شکل اشتباه ندارد
# 4 با همه خیل ستاره ماه شب افروز %~% لایق میدان تو سپاه ندارد
# 5 بی رخ تو کاسب راند برسر خورشید %~% رقعه شطرنج حسن شاه ندارد
# 6 عاشق تو نزد خلق جای نجوید %~% مرده بی سر غم کلاه ندارد
# 7 گر برود از بر تو راه نداند %~% ور برود بر در تو راه ندارد
# 8 بر در مردم رود چو سگ بزنندش %~% هرکه جزین آستان پناه ندارد
# 9 درکه گریزد زتو که در همه عالم %~% از تو بجز تو گریزگاه ندارد
# 10 درد تو قوت گرفت وبنده ضعیف است %~% طاقت ناله مجال آه ندارد
# 11 وصل تو از خود نصیب ما نفرستاد %~% خرمن مه بهر گاو کاه ندارد
# 12 از بد ونیکی که سیف گفت در اشعار %~% جز کرمت هیچ عذر خواه ندارد
# 13 دل بغم تو سپرد از آنکه نگیرد %~% ملک عمارت چو پادشاه ندارد
PageV1P276
### || [genre: Gh2]
# 1 تویی که زلف و رخت رو بکفر و دین دارد %~% که هر دوتا با بد رنگ آن و این دارد
# 2 کسی که نقش رخ و زلف تست در دل او %~% موحدیست که در سینه کفر و دین دارد
# 3 حدیث زلف تو بسیار گفتم و چکنم %~% مرا غم تو پریشان سخن چنین دارد
# 4 چه دلبری تو که نازاده مریم حسنت %~% هزار عیسی گویا در آستین دارد
# 5 بزیر سایه زلف از قفات می تابد %~% همان شعاع که خورشید در جبین دارد
# 6 چو آفتاب رخت دید آسمان می خواست %~% که همچو سایه تراروی بر زمین دارد
# 7 خط تو سلسله از مشک بر قمر بندد %~% لب تو پای مگس را در انگبین دارد
# 8 بتلخ گویی آن لب شکایت از که کنم %~% چو بخت شورمنش هر زمان برین دارد
# 9 بغمزه ریخته ای خون سیف فرغانی %~% مگر که چشم تو از مردمی همین دارد
PageV1P277
### || [genre: Gh2]
# 1 مه نکویی زروی او دارد %~% شب سیاهی زموی او دارد
# 2 خود بدین چشم چون توان دیدن %~% آنچه از حسن روی او دارد
# 3 از سر کوی او بکعبه مرو %~% کعبه خانه بکوی او دارد
# 4 گل ببستان جمال ازو گیرد %~% مشک درنافه بوی او دارد
# 5 نه تو تنهاش آرزومندی %~% هرچه هست آرزوی او دارد
# 6 ذره گر در هوا کند حرکت %~% هوس جست و جوی او دارد
# 7 ناله بلبل از پی گل نیست %~% روز و شب گفت و گوی او دارد
# 8 من بجان مایلم بدان عاشق %~% که دلش میل سوی او دارد
# 9 سیف از گریه خاک راتر کرد %~% آبها سر بجوی او دارد
PageV1P278
### || [genre: Gh2]
# 1 در حلقه زلف تو هر دل خطری دارد %~% زیرا که سر زلفت پر فتنه سری دارد
# 2 برآتش دل آبی از دیده همی ریزم %~% تا باد هوای تو برمن گذری دارد
# 3 من در حرم عشقت همخانه هجرانم %~% در کوی وصال آخر این خانه دری دارد
# 4 تو زاده ایامی مردم نبود زین سان %~% این مادر دهرالحق شیرین پسری دارد
# 5 ازتو بنظر زین پس قانع نشوم می دان %~% زیرا که چومن هرکس با تو نظری دارد
# 6 تلخی غمت خوردم باشد سخنم شیرین %~% ای دوست ندانستم کین نی شکری دارد
# 7 جایی که غمت نبود شادی نبود آنجا %~% انصاف غم عشقت نیکو هنری دارد
# 8 درمذهب درویشان کذبست حدیث آن %~% کز عشق سخن گوید وز خود خبری دارد
# 9 کردم بسخن خود را مانند بعشاقت %~% چون مرغ کجا باشد مور ارچه پری دارد
# 10 من بنده بسی بودم در صحبت آن مردان %~% عیبم نتوان کردن صحبت اثری دارد
# 11 نومید مباش ای سیف از بوی گل وصلش %~% در باغ امید آخر هر شاخ بری دارد
PageV1P279
### || [genre: Gh2]
# 1 اندرین شهر دلم سرو روانی دارد %~% که ز شکر سخن از پسته دهانی دارد
# 2 چون خرامد نکند هیچ نظر از چپ و راست %~% نیست آگه که بهر سو نگرانی دارد
# 3 گر بشب خواب کند زنده نباشد آن کس %~% کندر آغوش چنان سرو روانی دارد
# 4 گرچه در دست من از ملک جهان چیزی نیست %~% دلبری هست که از حسن جهانی دارد
# 5 تو میانش نتوانی که ببینی لیکن %~% کمرش با تو بگوید که میانی دارد
# 6 دلبرا زآن توام نیست بدعوی حاجت %~% عاشق روی تو بر چهره نشانی دارد
# 7 مرده اند این همه مردم که توشان می بینی %~% زنده آنست که او همچو تو جانی دارد
# 8 چون ببازار هوس دست بسودایی برد %~% بنده گر سود کند هیچ زیانی دارد
# 9 گفته ای اسب طلب در پی من تیز مران %~% با کسی گوی که در دست عنانی دارد
# 10 خلق شاید که ترا خسرو خوبان گویند %~% زآنکه فرهاد تو شیرین سخنانی دارد
# 11 سیف فرغانی کام تو که آلود بزهر %~% آن شکرخنده که پرنوش دهانی دارد
PageV1P280
### || [genre: Gh2]
# 1 خرم آن جان که برویت نگرانی دارد %~% وز هوای تو دلش گنج نهانی دارد
# 2 عشق بامرده نیامیزد واو زنده دلست %~% که تعلق برخ خوب تو جانی دارد
# 3 عشق صورت نبود باتو مرا چون مردان %~% صورت عشق من ای دوست معانی دارد
# 4 ابتدای ره عشق تو مرا فاتحه ییست %~% کندرین دل اثر سبع مثانی دارد
# 5 جان مهجور زشوق تو برون می ننهد %~% از بدن پای ندانم چه گرانی دارد
# 6 زآتش عشق خبر می دهد وسوز درون %~% آب شعرم که بسوی تو روانی دارد
# 7 عشق را گفتم کای رهبر عشاق بدوست %~% آنکه من طالب اویم چه نشانی دارد
# 8 گفت در عالم فردیت خود او احدیست %~% که بخوبی نتوان گفت که ثانی دارد
# 9 سیف فرغانی اگر با تو نشیند یک دم %~% پادشاهیست که ملک دو جهانی دارد
PageV1P281
### || [genre: Gh2]
# 1 عشق از هستی کس عین و اثر نگذارد %~% هیچ صاحب خبری را بخبر نگذارد
# 2 عشق سلطان غیورست و چو ملکی گیرد %~% اندر آن مملکت از غیر اثر نگذارد
# 3 آن مبارک قدمست او که چو دستش برسد %~% هیچ بر گردن هستی تو سر نگذارد
# 4 هستی تست گناه تو و او با همه لطف %~% این گنه تا بنمیری ز تو در نگذارد
# 5 منزل فقر ترا خانه مات آمد و هست %~% عشق شاهی که از آن خانه بدر نگذارد
# 6 چون درآمد بدل از دل غم دنیا برود %~% دل که منزلگه عیسیست بخر نگذارد
# 7 دل آزاد بغوغای علایق ندهد %~% لب قاروره بدندان تبر نگذارد
# 8 سیف فرغانی نومید مشو از در یار %~% یار در بارگه وصلت اگر نگذارد
# 9 تو شکر را ز مگس دور کنی وز غیرت %~% او درین مصر مگس را بشکر نگذارد
PageV1P282
### || [genre: Gh2]
# 1 دل برد از من دلبری کآرام دلها می برد %~% خواب و قرار عاشقان زآن روی زیبا می برد
# 2 جانان بدان زلف سیه حالم پریشان می کند %~% یوسف بدان روی چومه هوش از زلیخا می برد
# 3 گفتم که عقل وصبر را در عشق یار خود کنم %~% عقل از سر و صبر از دلم آن شوخ رعنا می برد
# 4 در عشق بازی عقل وجان می برد شاه نیکوان %~% چون در رخش کردم نظر بگذاشتم تا می برد
# 5 ما بنده او سلطان ما حکمش روان بر جان ما %~% هست آن اونی آن ما هر چیز کز ما می برد
# 6 ترکان اگر یغما برند از روم واز هند وعرب %~% رومی زنگی زلف ما از جمله یغما می برد
# 7 در عهد او نزدیک من مجنون بود آن عاقلی %~% کو ذکر شیرین می کند یا نام لیلی می برد
# 8 از باغ وصلش تا مگر در دستم افتد میوه یی %~% شاخ امیدم هر نفس سر بر ثریا می برد
# 9 او پادشاه ومن گدا او محتشم من بی نوا %~% این خود میسر کی شود مسکین تمنا می برد
# 10 چون کوه گفتم دور ازو بنشینم و ثابت شوم %~% باد هوای آن صنم چون کاهم ازجا می برد
# 11 من در میان بحر و بر اندر تردد مانده ام %~% موجم برون می افگند سیلم بدریا می برد
# 12 با آن رقیب نیکخو دشمن مباش از هیچ رو %~% رو دوستی کن با مگس کو ره بحلوا می برد
# 13 من میزنم بر هر دری چون سیف فرغانی سری %~% سگ چون ندارد خانه یی زحمت بدرها می برد
PageV1P283
### || [genre: Gh2]
# 1 گرترا بی عشق ازین سان زندگانی بگذرد %~% وینچنین بی حاصل ایام جوانی بگذرد
# 2 زآن همی ترسم که با صد تیرگی مانند سیل %~% در جهان خاکت آب زندگانی بگذرد
# 3 ازجهان عشق مگذر چون رسی آنجا ازآنک %~% درخرابی میرد آن کز آبدانی بگذرد
# 4 خویشتن درآتش عشقی فگن تا نفس تو %~% در شرف زین مردم آبی ونانی بگذرد
# 5 چون همایان ملایک زین شترمرغان دهر %~% کز طبیعت چون خروسانند رانی بگذرد
# 6 ازبرای قوت جان در دست میر اشکار عشق %~% گوشت بیند زین سگان استخوانی بگذرد
# 7 راحت تن ترک کردن کار مرد زاهدست %~% عاشق آن باشد که از راحات جانی بگذرد
# 8 چون جو حظ تو کم شد زآخر سنگین خاک %~% اسب سیرت زین خران کاهدانی بگذرد
# 9 آتش شوقت چو در دل تیز گردد جان تو %~% همچو روح القدس ازین چرخ دخانی بگذرد
# 10 ترک دام و دانه کن تا روح چون شهباز تو %~% آید اندر طیر و از سیر مکانی بگذرد
# 11 ثقل هستی دور کن از دوش جان کامید نیست %~% کز سبک روحان کسی با این گرانی بگذرد
# 12 ای که گر در کویت آید سیف فرغانی دمی %~% بی درنگ از حد ایام زمانی بگذرد
# 13 چون جهان سیارراهت یک هنر دارد که تو %~% از مقامات آنچنانکش بگذرانی بگذرد
PageV1P284
### || [genre: Gh2]
# 1 نگار من چو اندر من نظر کرد %~% همه احوال من بر من دگر کرد
# 2 بپرسش درد جانم را دوا داد %~% بخنده زهر عیشم را شکر کرد
# 3 ز راه دید ناگه در درونم %~% درآمد نور و ظلمت را بدر کرد
# 4 بشب چون خانه گشتم روشن از شمع %~% که چون خورشیدم از روزن نظر کرد
# 5 ز هر وصفی که بود او را و اسمی %~% بقدر حال من در من اثر کرد
# 6 بگوشم گوش شد با چشم شد چشم %~% ز هرجایی بنسبت سر بدر کرد
# 7 بغمزه کشت و آنگاهم دگر بار %~% بلب چون مرغ عیسی جانور کرد
# 8 چو سایه هستیم را نور خود داد %~% چو آن خورشید رخ بر من گذر کرد
# 9 دلم روشن نگردد بی رخ او %~% که بی آتش نشاید شمع بر کرد
# 10 برین سر راست ناید تاج وصلش %~% ز بهر تاج باید ترک سر کرد
# 11 بجان در زلفش آویزم چه باشد %~% رسن بازی تواند این قدر کرد
# 12 مرا از حال عشق و صبر پرسید %~% چه گویم این مقیم است آن سفر کرد
# 13 خمش کن سیف فرغانی کزین حال %~% نمی شاید همه کس را خبر کرد
PageV1P285
### || [genre: Gh2]
# 1 بر صفحه رخسار تو آنکس که نظر کرد %~% خط تو چو اعراب دلش زیر و زبر کرد
# 2 آنرا که دمی دیده دل گشت گشاده %~% چشم از همه در بست و بروی تو نظر کرد
# 3 ما را کمر تو ز میان تو نشان داد %~% ما را سخن تو ز دهان تو خبر کرد
# 4 خباز مشیت نمک از روی تو درخواست %~% از بهر فطیری که ازو قرص قمر کرد
# 5 چون صورت تو معنی صد رنگ ندیدم %~% تا دیده معنیم تماشای صور کرد
# 6 با یوسف اگر چند فرو رفت مه حسن %~% خورشید شد و سر ز گریبان تو بر کرد
# 7 در کوی تو ما را نبود جای اقامت %~% وآن فند نکردی که توانیم سفر کرد
# 8 چندانکه توانم من گریان ز فراقت %~% زآن لب که بیک خنده جهان پر ز شکر کرد
# 9 بوسی خوهم و گر ندهی باز نیایم %~% زین کدیه که کار من درویش چو زر کرد
# 10 با بنده چنان نیستی ای دوست که بودی %~% پیداست که در تو سخن دشمن اثر کرد
# 11 در حسرت وصل تو دل سوخته بگریست %~% آبش چو کم آمد مددش خون جگر کرد
# 12 زین کار خلاصی نتوان یافت بتدبیر %~% زین سیل بکشتی نتوانیم گذر کرد
# 13 در خوابگه وصل تو یک روز نخسبد %~% عاشق که شبی در غم هجرانت سحر کرد
# 14 هرگز من و تو هر دو بدین حال نبودیم %~% حسن تو ترا شکل و مرا شیوه دگر کرد
# 15 لعلش بسخن سیف ترا شاد بسی داشت %~% طوطی لبش پرورش تو بشکر کرد
# 16 سیف این همه اشعار نه خود گفت اگر گفت %~% مست این همه غوغا (نه) بخود کرد اگر کرد
# 17 از وعده وصل تو دلم چون نشود شاد %~% گویند بود میوه ز شاخی که زهر کرد
PageV1P286
### || [genre: Gh2]
# 1 بر صفحه رخسار تو آنکس که نظر کرد %~% خط تو چو اعراب دلش زیر و زبر کرد
# 2 آنرا که دمی دیده دل گشت گشاده %~% چشم از همه در بست و بروی تونظر کرد
# 3 مارا کمر تو زمیان تو نشان داد %~% مارا سخن تو زدهان تو خبر کرد
# 4 چون صورت تو معنی صد رنگ ندیدم %~% تا دیده معنیم تماشای صور کرد
# 5 با یوسف اگر چند فرو رفت مه حسن %~% خورشید شد و سر زگریبان تو بر کرد
# 6 هرگز من و تو هردو بدین حال نبودیم %~% حسن تو ترا شکل و مرا شیوه دگر کرد
# 7 در کوی تو مارا نبود جای اقامت %~% وآن قید نکردی که توانیم سفر کرد
# 8 در حسرت وصل تو دل سوخته بگریست %~% آبش چو کم آمد مددش خون جگر کرد
# 9 زین کار خلاصی نتوان یافت بتدبیر %~% زین سیل بکشتی نتوانیم گذر کرد
# 10 چندانکه توانم من گریان ز فراقت %~% زآن لب که بیک خنده جهان پر زشکر کرد
# 11 بوسی خوهم وگر ندهی باز نیایم %~% زین کدیه که کار من درویش چو زر کرد
# 12 در خوابگه وصل تو یک روز نخسبد %~% عاشق که شبی درغم هجرانت سحر کرد
# 13 از وعده وصل تو دلم چون نشود شاد %~% گویند بود میوه زشاخی که زهر کرد
# 14 سیف این همه اشعار نه خود گفت اگر گفت %~% مست تو شد این عربده می کرد اگر کرد
PageV1P287
### || [genre: Gh2]
# 1 کسی که ازلب شیرین تو دهان خوش کرد %~% ببوسه تودل خویشتن چو جان خوش کرد
# 2 سزد که وقت مرا خوش کنی بدان رخ خوب %~% که گل بر وی نکو وقت بلبلان خوش کرد
# 3 دهان غنچه لب و روی چون گلستانت %~% بهاروار چوگل سربسر جهان خوش کرد
# 4 اگرچه وصل تو مأمول ما بود لیکن %~% چو غافلان بامل دل نمی توان خوش کرد
# 5 عجب مدار مرا گر سخن شود شیرین %~% که ذکر شهد لب تو مرا زبان خوش کرد
# 6 کنون که موسم نوروز گشت وباد بهار %~% وزید ناگه واطراف بوستان خوش کرد
# 7 گلست گویی طالع شده زبرج حمل %~% ستاره یی که زمین راچو آسمان خوش کرد
# 8 نسیم بوی تو آورد وما نیاسودیم %~% بمرهم تو جراحات خستگان خوش کرد
# 9 ببنده گفت بیا کآن عزیز مصر جمال %~% چو یوسف است که دل با برادران خوش کرد
# 10 رخ چو ماه تو منشور ملک خوبی داشت %~% خط تو برسر منشور او نشان خوش کرد
# 11 بدوست گفتم هرگز توان بدرویشی %~% دل رقیب گدا روی او بنان خوش کرد
# 12 چو گربگان سر سفره کاسه می لیسند %~% کجا توان دل سگ را باستخوان خوش کرد
# 13 برای خلق سخن گفت سیف فرغانی %~% بشهد خویش مگس کام دیگران خوش کرد
PageV1P288
### || [genre: Gh2]
# 1 آنکس که بهر نام تو از جان زیان نکرد %~% عنقای عشق در دل او آشیان نکرد
# 2 در پرده دلش اثری از حیات نیست %~% آنرا که در درون غم تو کار جان نکرد
# 3 آنکس که آفتاب سعادت برو نتافت %~% با ماه عشقت اختر عقلش قران نکرد
# 4 وآن را که طوق مهر تو در گردن اوفتاد %~% بر فرقش ار چه تیغ زدی سر گران نکرد
# 5 وآنکس که دل ز دوستی جان فرو نشست %~% او پاک نیست غسل بآب روان نکرد
# 6 آنکس که جان بداد بامید سود وصل %~% با تو درین معامله خود را زیان نکرد
# 7 عاشق که سیر گشت ز خود گر چه گرسنه است %~% کونین لقمه یی شد و او در دهان نکرد
# 8 عشق تو مرد را ز بلاها امان نداد %~% صیاد صید را بسلامت ضمان نکرد
# 9 وآنرا که دل زآتش عشق تو روشنست %~% دست اندر آب تیره این خاکدان نکرد
# 10 آنرا که در زمین دل افتاد تخم عشق %~% چون گاو بار برد و چو گردون فغان نکرد
# 11 ای آنکه لاف می زنی از عشق آن نگار %~% کز کبر و ناز یک نظر اندر جهان نکرد
# 12 دست از جهان بدار که اصحاب کهف وار %~% در غار ره نیافت سگ ار ترک نان نکرد
PageV1P289
### || [genre: Gh2]
# 1 هرکه یک بار در آن طلعت میمون نگرد %~% گر نظر باشدش اندر دگری چون نگرد
# 2 هرکه را یار شود او چو اسد را خورشید %~% کم ز گاوست اگر در مه گردون نگرد
# 3 با چنین ملک سگ کوی گدای اورا %~% عار باشد که سوی نعمت قارون نگرد
# 4 نیست شایسته که در یوزه کند بر دراو %~% آن گدا طبع که در ملک فریدون نگرد
# 5 در کم خویش میفزای که آن از همه بیش %~% در فزونی کم و اندر کمی افزون نگرد
# 6 من چو مجنون سوی لیلی بنیازش نگرم %~% او بصد ناز چو لیلی سوی مجنون نگرد
# 7 خلق در وی نگرانند که چونست ولیک %~% بنده در آینه قدرت بیچون نگرد
# 8 تا تو ظاهر نشدی از در باطن ذل را %~% عشق دستور نمی داد که بیرون نگرد
# 9 سیف فرغانی چون در ره عشق از دل پاک %~% ترک جان کردی جانان بتو اکنون نگرد
PageV1P290
### || [genre: Gh2]
# 1 عشق تو مرا ز من برآورد %~% بردم ز خود و ز تن درآورد
# 2 حسنت بکرشمهای شیرین %~% صد شور ز جان من برآورد
# 3 عشق آمده بود بر در دل %~% عقل از پی دفع لشکر آورد
# 4 حسن تو رسید با صد اعزاز %~% دستش بگرفت و اندر آورد
# 5 عشقت که بپای خویش ما را %~% غوغای غم تو بر سر آورد
# 6 کس را ز پدر نماند میراث %~% این واقعه ییست مادر آورد
# 7 در بحر تو غم غرقه گشتم %~% بنگر صدفم چه گوهر آورد
# 8 سودای تو شاعریم آموخت %~% تخمی که تو کشتی این برآورد
# 9 آن کو درمی ندارد از سیم %~% با سکه تو چنین زر آورد
# 10 وز طبع چو شاخ بی ثمر سیف %~% از بهر تو میوه تر آورد
# 11 بیهوش شدم چو از در تو %~% «باد آمد و بوی عنبر آورد»
PageV1P291
### || [genre: Gh2]
# 1 هر دم دلم ز عشق تو افغان برآورد %~% وز شوق (تو) بجای نفس جان برآورد
# 2 طفلیست روح من که بامید شیر وصل %~% از مهد جسم هر نفس افغان برآورد
# 3 لعل لب تو چون سر پستان خوهد گزید %~% این طفل شیرخواره چو دندان برآورد
# 4 شاهان حسن را رخ تو همچو کودکان %~% دامن سوار کرده بمیدان برآورد
# 5 هردم برای طعمه جانهای عاشقان %~% لعلت شکر ز پسته خندان برآورد
# 6 خورشید اگر فرو شود از آسمان چه باک %~% رویت چو آفتاب هزاران برآورد
# 7 گردون بماه خویش ز رویت خجل شود %~% این را چو در مقابله آن برآورد
# 8 بویی ز خاک کوی تو دارد بجیب در %~% باد سحر که ناله ز مرغان برآورد
# 9 فریاد از اهل شهر برآید چو قد تو %~% سروی بگرد شهر خرامان برآورد
# 10 از وصل تو که بر همه دشوار کرد کار %~% دارم طمع که کار من آسان برآورد
# 11 تا دامنش بدست من افتاد سیف را %~% نگذاشتم که سر ز گریبان برآورد
PageV1P292
### || [genre: Gh2]
# 1 دلبرا اندوه عشقت شادی جان آورد %~% بهر بیماری دل درد تو درمان آورد
# 2 هر نفس در کوی عشقت روی یوسف حسن تو %~% صدچو من یعقوب را در بیت احزان آورد
# 3 سالها محزون نشینیم از پی آن تا بشیر %~% ناگهان پیراهن یوسف بکنعان آورد
# 4 آفتاب روی تو چون در عرب پیدا شود %~% از حبش عاشق بلال ار پارس سلمان آورد
# 5 همتی باید که عاشق را درین راه افگند %~% رخش می باید که رستم را بمیدان آورد
# 6 دل فگند این نفس را اندر بلای عشق تو %~% برسرکافر دعای نوح طوفان آورد
# 7 دل چو از شوقت بنالد دیده گردد اشک بار %~% چون بغرد رعد آنگه ابر باران آورد
# 8 هیچ دنیای دوست را عشقت زتو آگه نکرد %~% خضر کی بهر سکندر آب حیوان آورد
# 9 برسر شاهان زند درویش با شمشیر عشق %~% جنگ با شیران کند چون پیل دندان آورد
# 10 ملک جان ودل بغارت می رود درویش را %~% کز بر سلطان حسنت عشق فرمان آورد
# 11 عاشق تو گرچه درویش است زر بخشد چو جان %~% نی زهر در همچو زنبیل گدا نان آورد
# 12 ماه با خرمن نشاید کز برای دانه یی %~% همچو خوشه سر بزیر پای گاوان آورد
# 13 آرزوی لعل خندانت که جان را شیر داد %~% پیر را چون طفل پستان جوی گریان آورد
# 14 گنج گوهر چون زبان اندر دهان یابد کجا %~% تنگ دستی چون من آن لب را بدندان آورد
# 15 روز آخر شاد خیزد سیف فرغانی زخاک %~% درغم عشقت اگر یک شب بپایان آورد
PageV1P293
### || [genre: Gh2]
# 1 بدل چه پند دهم تا دل از تو برگیرد %~% بجان چه چاره کنم تا رهی دگر گیرد
# 2 کسی که دل ز تو برگیرد اندر آن عجبم %~% که بر کجا نهد آن دل که از تو برگیرد
# 3 بیک نظر بگرفتی و مر او نیست شگفت %~% که آفتاب جهان را بیک نظر گیرد
# 4 اگر نقاب براندازی از جمال بشب %~% چراغ مرده ز شمع رخ تو در گیرد
# 5 وگر فرستی پروانه یی بگورستان %~% چو شمع کشته تو زندگی ز سر گیرد
# 6 فتاد در همه عالم ز عشق تو شوری %~% بخنده لب بگشا تا جهان شکر گیرد
# 7 بدان امید که از دامنت فشانم گرد %~% سر آستین مرا دیده در گهر گیرد
# 8 تو آفتاب صفت گر بعاشقان نگری %~% نماز شام همه رونق سحر گیرد
# 9 زآب چشم روان دیده را میسر نیست %~% که خاک کوی تو چون سرمه در بصر گیرد
# 10 اگر چو سیم بآتش بری ازو سکه %~% دل شکسته من مهر تو چو زر گیرد
# 11 مگر تو چاره کنی ور نه سیف فرغانی %~% کدام چاره سگالد که با تو در گیرد
PageV1P294
### || [genre: Gh2]
# 1 از خرگه تن من دل خیمه زآن برون زد %~% کز عشق لشکر آمد بر ملک اندرون زد
# 2 در سینه یی که هر سو چون خیمه چاک دارد %~% سلطان عشق گویی خرگاه خویش چون زد
# 3 می گفت دل کزین پس در قید عشق نایم %~% بیچاره آنکه لافی از حد خود فزون زد
# 4 هر کشته یی که بگرفت آن غم ورا گریبان %~% او آستین و دامن هردم در آب و خون زد
# 5 بیرون خود چو رفتی عالم ز دوست پردان %~% او را بیافت هرکو گامی ز خود برون زد
# 6 من سوختم چو عنبر تا حسن بر رخ او %~% گل را ز مشک خالی بر روی لاله گون زد
# 7 معذورم ار چو مجنون زنجیر دار عشقم %~% کز حلقهای زلفش عقلم در جنون زد
# 8 آن کآب لطف دارد ناگه چو باد بر من %~% بگذشت و بازم آتش در خرمن سکون زد
# 9 از شعر سیف بیتی بشنید و شادمان شد %~% گل در چمن بخندد چون بلبل ارغنون زد
PageV1P295
### || [genre: Gh2]
# 1 هرآن نسیم که ازکوی یار برخیزد %~% زبوی اودل وجان را خمار برخیزد
# 2 دهند گردن تسلیم سروران جهان %~% بهر قلاده که از زلف یار برخیزد
# 3 اسیر عشق برند از قبیلهای عرب %~% چو چشم هندوی تو ترکوار برخیزد
# 4 اگر زحسنش مرخلق را خبر باشد %~% هزار عاشقش ازهر دیار برخیزد
# 5 چواو بدلبری اندر میانه بنشیند %~% هزار دلشده ازهر کنار برخیزد
# 6 بروز حشر ببینی که کشته شوقش %~% زخوابگاه عدم صد هزار برخیزد
# 7 میان حسن و رخش ازخطش غباری هست %~% چو چاره تا زمیان این غبار برخیزد
# 8 چو بافراقش بنشست سیف فرغانی %~% بود که ازره وصل انتظار برخیزد
PageV1P296
### || [genre: Gh2]
# 1 چو پرده از رخ چون آفتاب برداری %~% زشرم روی تو نور از قمر فرو ریزد
# 2 زشرم چهره معنی نمای تو بیم است %~% که رنگ حسن زروی صور فرو ریزد
# 3 چو شعر بنده بخوانی ودر حدیث آیی %~% شکر چو آب از آن لعل تر فرو ریزد
# 4 زکان لطف تو اندر بهای خاک درت %~% گهر برد بعوض هرکه زر فرو ریزد
# 5 تویی چو میوه درین باغ ونیکوان زهرند %~% چو شاخ میوه برآرد زهر فرو ریزد
# 6 در این هوا که مرا مرغ دل بپروازست %~% چه جای زاغ که سیمرغ پر فرو ریزد
# 7 زدیده بر سر کوی تو سیف فرغانی %~% چه جای اشک که خون جگر فرو ریزد
# 8 زپسته چون تو بخندی شکر فرو ریزد %~% سخن بگو که زلعلت گهر فرو ریزد
# 9 زلطف لفظ (تو)آبست و لعل تو شکر %~% شکر زپسته وآب از شکر فرو ریزد
PageV1P297
### || [genre: Gh2]
# 1 ملکست وصل تو بچو من کس کجا رسد %~% واین مملکت کجا بمن بینوا رسد
# 2 وصل ترا توانگر و درویش طالبند %~% وین کار دولتست کنون تا کرا رسد
# 3 در موکب سکندر بودند خلق واو %~% زآن بی خبر که خضر بآب بقا رسد
# 4 شاهان عصر از در من نان خوهند اگر %~% از خوان تو نواله بچون من گدا رسد
# 5 هر چند هست سایه لطف تو خلق را %~% چون آفتاب کو همه کس را فرا رسد
# 6 با بنده لایق کرم خویش جود کن %~% پیدا بود که همت او تا کجا رسد
# 7 رخ همچو ماه زرد شود آفتاب را %~% گرنه زروی تو مددش در قفا رسد
# 8 عاشق چو در ره تو قدم زد بدست لطف %~% تاج کرم بهر (سر) مویش جدا رسد
# 9 آن کس منم که در عوض یک نظر زتو %~% راضی نیم که ملک دو عالم مرا رسد
# 10 عاقل زغم گریزد ودیوانه وار ما %~% شادی کنیم اگر غم عشقت بما رسد
# 11 وصل تو منتهاست (که) عاشق درین طریق %~% از سد ره بگذرد چو بدین منتها رسد
# 12 ای محنت تو دولت صاحب دلان شده %~% نعمت بود گر از تو بعاشق بلا رسد
# 13 چندانکه سیف هست همین گوید ای نگار %~% جانا حدیث عشق تو گویی کجا رسد
PageV1P298
### || [genre: Gh2]
# 1 هرکه در عشق نمیرد ببقایی نرسد %~% مرد باقی نشود تا بفنایی نرسد
# 2 تو بخود رفتی از آن کار بجایی نرسید %~% هرکه از خود نرود هیچ بجایی نرسد
# 3 در ره او نبود سنگ و اگر باشد نیز %~% جز گهر از سر هر سنگ بپایی نرسد
# 4 عاشق از دلبر بی لطف نیابد کامی %~% بلبل از گلشن بی گل بنوایی نرسد
# 5 سعی کردی و جزا جستی و گفتی هرگز %~% بی عمل مرد بمزدی و جزایی نرسد
# 6 سعی بی عشق ترا فایده ندهد که کسی %~% بمقامات عنایت بغنایی نرسد
# 7 هرکرا هست مقام از حرم عشق برون %~% گرچه در کعبه نشیند بصفایی نرسد
# 8 تندرستی که ندانست نجات اندر عشق %~% اینت بیمار که هرگز بشفایی نرسد
# 9 دلبرا چند خوهم دولت وصلت بدعا %~% خود مرا دست طلب جز بدعایی نرسد
# 10 خوان نهادست و گشاده در و بی خون جگر %~% لقمه یی از تو توانگر بگدایی نرسد
# 11 ابر بارنده و تشنه نشود زو سیراب %~% شاه بخشنده و مسکین بعطایی نرسد
# 12 سیف فرغانی دردی ز تو دارد در دل %~% می پسندی که بمیرد بدوایی نرسد
PageV1P299
### || [genre: Gh2]
# 1 دل شد ز دست و دست بدلبر نمی رسد %~% مرده بجان و تشنه بکوثر نمی رسد
# 2 غواص بحر عشق چو ماهی بدام جهد %~% چندین صف گرفت و بگوهر نمی رسد
# 3 شاخ درخت وصل بلندست و سر کشید %~% آنجا که دست دولت ما بر نمی رسد
# 4 گر وصل دوست می طلبی همچو من گدا %~% درویش باش کآن بتوانگر نمی رسد
# 5 عاشق بکوی او بدو دل ره نمی برد %~% عنقا بآشیانه بیک پر نمی رسد
# 6 پای طلب ز کوی محبت مگیر باز %~% هر چند تاج وصل بهر سر نمی رسد
# 7 ای مفلسان کوی تو درویش خوانده %~% آن شاه را که نانش ازین در نمی رسد
# 8 توسا کنی چو کعبه و عاشق چو حاجیان %~% بسیار سعی کرده بتو در نمی رسد
# 9 با عاشقان تو نکند همسری ملک %~% هرگز عرض بپایه جوهر نمی رسد
# 10 من خامشی گزینم ازیرا بهیچ حال %~% در وصف تو زبان سخن ور نمی رسد
# 11 هر بیت بنده قصه دردیست سوزناک %~% لیکن چه سود قصه بداور نمی رسد
# 12 از من چو آفتاب نظر منقطع مکن %~% کز هیچ معدنی بتو این زر نمی رسد
# 13 هرگز بعاشقان تو ملحق نگشت سیف %~% بیچاره خرسوار بلشکر نمی رسد
PageV1P300
### || [genre: Gh2]
# 1 بسی گفتم ترا گر یاد باشد %~% که دم بی یاد جانان باد باشد
# 2 دل ویران بعشق تست معمور %~% جهان ای جان بعدل آباد باشد
# 3 خلاف عشق کردن کار نفس است %~% خلاف هود کار عاد باشد
# 4 همه کس را نباشد جوهر عشق %~% همه آهن کجا پولاد باشد
# 5 کسی کو نیست عاشق آدمی نیست %~% چو شاهین صید نکند خاد باشد
# 6 تویی سلطان حسن و بنده تست %~% کسی کز هر دو کون آزاد باشد
# 7 ترا عاشق بسی و من از ایشان %~% چنانم کز الوف آحاد باشد
# 8 عجب نبود که شیرین شکر را %~% بهر خانه مگس فرهاد باشد
# 9 زمن گر زر ستانی نیست بی داد %~% وگر جانم ستانی داد باشد
# 10 درین ره ترک نان آب حیوتست %~% که خون خویش خوردن زاد باشد
# 11 کتب شویم چو کودک تخته خویش %~% مرا گر عشق تو استاد باشد
# 12 بر من آیت قرآن عشقست %~% حدیثی کش بتو اسناد باشد
# 13 بحضرت سیف فرغانی سخن برد %~% ببذل زر سخی معتاد باشد
PageV1P301
### || [genre: Gh2]
# 1 دل زنده بدرد عشق باشد %~% بی درد چه مرد عشق باشد
# 2 چون روح نمیرد آن دلی کو %~% بیمار ز درد عشق باشد
# 3 دل از همه نقشها شود پاک %~% تا مهره نرد عشق باشد
# 4 از خاک چو لاله سرخ روید %~% آن روی که زرد عشق باشد
# 5 با خاک چه کار دارد آن روی %~% کآلوده بگرد عشق باشد
# 6 با جان جهان کجا شود جفت %~% آن مرد که فرد عشق باشد
# 7 گردن نکند تحمل سر %~% آنجا که نبرد عشق باشد
# 8 دل پاک شود ز خار هستی %~% تا گلشن ورد عشق باشد
# 9 زین درد بمرد سیف اگر چه %~% دل زنده بدرد عشق باشد
PageV1P302
### || [genre: Gh2]
# 1 سعادت دل دهد آنرا که چون تو دلستان باشد %~% نمیرد تا ابد آنکس که او را چون تو جان باشد
# 2 رخت در مجمع خوبان مهی بر گرد او انجم %~% تنت در زیر پیراهن گل اندر پرنیان باشد
# 3 نگاری را که موی او سر اندر پای او پیچد %~% کجا همسر بود آنکس که مویش تا میان باشد
# 4 چو چشم و ابرویش دیدی ز مژگانش مشو غافل %~% بترس ای غافل از مستی که تیرش در کمان باشد
# 5 گه از عارض عرق ریزد که گل زو رنگ و بو گیرد %~% گه از پسته شکر بارد که آب از وی روان باشد
# 6 زمین از روی او پر نور و با خورشید رخسارش %~% فراغت دارم از ماهی که جایش آسمان باشد
# 7 حدیث او کسی گوید که دایم چون قلم او را %~% زبان اندر دهان نبود دهان اندر زبان باشد
# 8 چو کرد او آستین افشان و در رقص آمد آن ساعت %~% بسروی ماند آن قامت که شاخش گل فشان باشد
# 9 بگرد او همی گردم مگر آن خود خواند %~% وگر گردشکر گردد مگس کی اهل آن باشد
# 10 اگرچه حد من نبود چه باشد گر چو من مسکین %~% چو سگ بیرون در خسبد چو در بر آستان باشد
# 11 بسی با درد عشق او بکوشید این دل غمگین %~% طبیعت با مرض لابد بکوشد تا توان باشد
# 12 چو گل پیدا شود بلبل بنالد سیف فرغانی %~% چو بلبل می کند افغان که گل تا کی نهان باشد
# 13 چو مجنون با غم لیلی بخواهد از جهان رفتن %~% ولیکن قصه دردش بماند تا جهان باشد
PageV1P303
### || [genre: Gh2]
# 1 دین و دنیا از آن من باشد %~% اگر او دلستان من باشد
# 2 دارم از جان خویش دوسترش %~% اگر آن دوست جان من باشد
# 3 آن حلاوت که در لبست او را %~% اگر اندر لبان من باشد
# 4 من گمان می برم که روح القدس %~% هر شبی میهمان من باشد
# 5 من گدایم برین درو روزی %~% ملک کونین نان من باشد
# 6 گر شبی مر سگان کویش را %~% طعمه از استخوان من باشد
# 7 بگزارم خراج هر دو جهان %~% اگر او در ضمان من باشد
# 8 خویشتن را بجان زیان کنم ار %~% سود او در زیان من باشد
# 9 ننویسم بجز حکایت دوست %~% تا قلم در بنان من باشد
# 10 غزلکهای اینچنین شیرین %~% دستکار زبان من باشد
# 11 همه اشعار سیف فرغانی %~% چون ببینی از آن من باشد
PageV1P304
### || [genre: Gh2]
# 1 این حسن و آن لطافت در حور عین نباشد %~% وین لطف و آن حلاوت در ترک چین نباشد
# 2 ماهی اگر چه مه را بر روی گل نروید %~% جانی اگر چه جان را صورت چنین نباشد
# 3 از جان و دل فزونی وز آب و گل برونی %~% کین آب (و) لطف هرگز در ما و طین نباشد
# 4 ای خدمت تو کردن بهتر ز دین و دنیا %~% آنرا که تو نباشی دنیا و دین نباشد
# 5 مشتاق وصلت ای جان دل در جهان نبندد %~% انگشتری جم را زآهن نگین نباشد
# 6 چون دامن تو گیرد در پای تو چه ریزد %~% بیچاره یی که جانش در آستین نباشد
# 7 هان تا گدا نخوانی درویش را اگرچه %~% اندر طریق عشقش دنیا معین نباشد
# 8 اندر روش نشاید شه را پیاده گفتن %~% گر بر بساط شطرنج اسبی بزین نباشد
# 9 مرده شناس دل را کز عشق نیست جانی %~% عقرب شمر مگس را کش انگبین نباشد
# 10 آن کو بعشق میرد اندر لحد نخسبد %~% گور شهید دریا اندر زمین نباشد
# 11 الا بعشق جانان مسپار سیف دل را %~% کز بهر این امانت جبریل امین نباشد
PageV1P305
### || [genre: Gh2]
# 1 عمر بی روی یار چون باشد %~% بوستان بی بهار چون باشد
# 2 عشق با من چه می کند دانی %~% آتش و مرغزار چون باشد
# 3 چند گویی که باغمش چونی %~% ملخ و کشتزار چون باشد
# 4 بار بر سر گرفته ره درپیش %~% رفته در پای خار چون باشد
# 5 من پیاده کمند در گردن %~% هم ره من سوار چون باشد
# 6 عالمی در وصال و من محروم %~% عید و من روزه دار چون باشد
# 7 درچنین کار دورم از دل و صبر %~% هیچ دانی که کار من چون باشد
# 8 شتری زیر بار در صحرا %~% بگسلد ازقطار چون باشد
# 9 خود تو دانی که سیف فرغانی %~% دور از روی یار چون باشد
PageV1P306
### || [genre: Gh2]
# 1 گر نور حسن نبود رو کی چو ماه باشد %~% ور رنگ و بوی نبود گل چون گیاه باشد
# 2 اندر زمین چه جویی آنرا که از نکویی %~% چون آسمانش بر رو خورشید و ماه باشد
# 3 ای دانه وجودت بی مغز جان چو کاهی %~% گر جان مغز نبود دانه چو کاه باشد
# 4 صورت بجان معنی آراستست ورنی %~% در خانهای شطرنج از چوب شاه باشد
# 5 جانرا درین گریبان (دیگر) سریست با تو %~% کین سر که هست پیدا آنرا کلاه باشد
# 6 تو معتبر بعشقی ای مشتغل بصورت %~% وین را ز روی معنی بیتی گواه باشد
# 7 گر نان خور نباشد بر روی خوان گردون %~% چون پشت دیگ مه را کاسه سیاه باشد
# 8 گر کم ز تار مویی از تست با تو باقی %~% می دان که از تو تا او بسیار راه باشد
# 9 سر را بدست خدمت جاروب کوی او کن %~% تا مر ترا درین ره آن پایگاه باشد
# 10 ای سیف عاشق او آفاق را بسوزد %~% زآن آتشی که او را در دود آه باشد
# 11 با صد هزار لشکر سلطان نباشد ایمن %~% زآن صفدری که او را همت سپاه باشد
PageV1P307
### || [genre: Gh2]
# 1 هرچند دیده هرگز رویت ندیده باشد %~% جز روی تو نبیند آنراکه دیده باشد
# 2 در خوبی رخ تو من تیره دل چه گویم %~% کآیینه همچو رویت رویی ندیده باشد
# 3 گر روی تو زبستان روزی خراج خواهد %~% گل از میانه جان زر برکشیده باشد
# 4 چون عارض تو بیند نرگس بلاله گوید %~% هرگز بنفشه بر گل زین سان دمیده باشد
# 5 ای در عرق ز خوبی رخسار لاله رنگت %~% همچون گلی که بر وی باران چکیده باشد
# 6 حال دل حزینم زآنکس بپرس کو را %~% دل از درون و آرام از دل رمیده باشد
# 7 بر بوی وصل هجران آنکس کند تحمل %~% کو بر امید شکر زهری چشیده باشد
# 8 آنکس نکو شناسد حال دل زلیخا %~% کو از برای یوسف دستی بریده باشد
# 9 گفتی بصبر می کن با هجر سازگاری %~% بی وصل دوست عاشق چون آرمیده باشد
# 10 بر دامگاه عشقت مرغی فرو نیاید %~% کز طبل باز هجرت بانگی شنیده باشد
# 11 سیف ار غزل سراید در وصف صورت تو %~% یک بیت او بمعنی چندین قصیده باشد
PageV1P308
### || [genre: Gh2]
# 1 مرا چندانکه در سر دیده باشد %~% خیال روی تو در دیده باشد
# 2 ز عشقت چون نگه داردل خویش %~% کسی کو چون تو دلبر دیده باشد
# 3 بجز سودای تو هرچ اندرو هست %~% ز سر بیرون کنم گر دیده باشد
# 4 فلک گر چه بسی گرد جهان گشت %~% ولیکن چون تو کمتر دیده باشد
# 5 بدیگر جای آنرا کن حواله %~% که چون تو جای دیگر دیده باشد
# 6 رخ و قد ترا آنکس کند وصف %~% که ماهی بر صنوبر دیده باشد
# 7 دهانت را کسی داند صفت کرد %~% که او در پسته شکر دیده باشد
# 8 نپندارم که خورشید جهان گرد %~% ترا جز سایه همسر دیده باشد
# 9 کسی کو در عرق بیند رخ تو %~% بگل بر آتش تر دیده باشد
# 10 اگر با سیف فرغانی نشینی %~% گدا خود را توانگر دیده باشد
PageV1P309
### || [genre: Gh2]
# 1 دلبرم عزم سفرکردو روان خواهدشد %~% دردلم آنچه همی گشت چنان خواهدشد
# 2 اوچو آبست ومن سوخته بادیده تر %~% خشک لب ماندم وآن آب روان خواهدشد
# 3 بود بیگانه زمن چون بر من نامده بود %~% از برم چون برود باز همان خواهدشد
# 4 ازپی گریه مرا چشم شود جمله مسام %~% وزپی ناله مرا موی زبان خواهدشد
# 5 می رود نیستش اندیشه که مردم گویند %~% که فلان کشته هجران فلان خواهدشد
# 6 دلبرا در دل من از غم تو سوداییست %~% که مرا جان سر اندر سر آن خواهدشد
# 7 جان من بودی وچون نیست رفتن کردی %~% از من دل شده شک نیست که جان خواهدشد
# 8 دیده چون روی تو می دید دلم فارغ بود %~% چون زچشمم بروی دل نگران خواهدشد
# 9 از برای دل تو غصه هجرت بخورم %~% ور چه جانیم درین غصه زیان خواهدشد
# 10 برمن ازبار فراقت چو عنان برتابی %~% دل من همچو رکاب تو گران خواهدشد
# 11 دل که در حوصله انده تو یک لقمه است %~% تا غم تو بخورد جمله دهان خواهدشد
PageV1P310
### || [genre: Gh2]
# 1 زخاک کوی توبوی هوا معطر شد %~% ز نور روی تو شب همچو مه منور شد
# 2 چو عشق تو بزمین زآسمان فرود آمد %~% زمین زشادی آن تا بآسمان برشد
# 3 بیمن عشق تو دیدم که روح پاک چوطفل %~% مسیح وار بگهواره در سخن ور شد
# 4 نشد رسیده کسی کو بعشق تو نرسید %~% که بی صدف نتوانست قطره گوهر شد
# 5 اگرچه دردل کان بود جوهر خاکی %~% بیافت تربیت ازآفتاب تا زر شد
# 6 بسعی عشق تو آن کو زنه فلک بگذشت %~% بدیدمش که زهفتم زمین فروتر شد
# 7 مرا چو عشق تو گشت از دو کون دامن گیر %~% بسی زشوق توام آستین بخون ترشد
# 8 زبهر خدمت خاک درتو عاشق تو %~% بآب چشم وضو ساخت تامطهر شد
# 9 ازآنکه خواجه خود را بصدق خدمت کرد %~% بسی غلام خداوند بنده پرور شد
# 10 بداد جان ودل آن کو گدای (کوی) توگشت %~% نخواست سیم وزر آن کو بتو توانگر شد
# 11 اگر بخانه عشق اندر آیی ای درویش %~% پی خلاص تو دیوارها همه در شد
# 12 بکوش تا نرود عشقت از درون بیرون %~% که پادشاه ولایت ستان بلشکر شد
# 13 همه جهان را بی تیغ سیف فرغانی %~% بخصم داد چو این دولتش میسر شد
PageV1P311
### || [genre: Gh2]
# 1 فتنه خفته ز چشم مست تو بیدار شد %~% خاصه آن ساعت که زلفت نیز با او یار شد
# 2 در شب هجرت ببینم روز وصلت را بخواب %~% گر تواند بخت خواب آلود من بیدار شد
# 3 روزگاری ناکشیده محنت هجران تو %~% چون توان از نعمت وصل تو برخوردار شد
# 4 تا بدیدم نرگس مخمور تو از خمر عشق %~% آنچنان مستم که نتوانم دگر هشیار شد
# 5 آنکه مردم را بدم کردی چو عیسی تندرست %~% چشم بیمار تو دید از عشق تو بیمار شد
# 6 شور از مردم برآمد گریه بر عاشق فتاد %~% چون لب شیرین تو از خنده شکربار شد
# 7 چاره تسلیم است با تقدیر نتوان پنجه کرد %~% دست تدبیرم چو اندر کار تو بی کار شد
# 8 تا تو پیدا آمدی ما را خموشی بود کار %~% گل چو رو بنمود بلبل را سخن ناچار شد
# 9 پیش ازین بی عشق تو در نظم ما ذوقی نبود %~% هرکه عاشق گشت بر شیرین شکر گفتار شد
# 10 گر کسی خواهد که بیند جان مصور همچو جسم %~% گودرین صورت نگر کز حسن معنی دار شد
# 11 سیف فرغانی جوانی رفت تا کی عاشقی %~% پیر گشتی توبه کن هنگام استغفار شد
PageV1P312
### || [genre: Gh2]
# 1 دل تندرست گشت چو بیمار عشق شد %~% وز خود برست هر که گرفتار عشق شد
# 2 خسته دلان غم زپی دردهای خویش %~% درمان ازو خوهند که بیمار عشق شد
# 3 درخواب غفلتند همه خلق وآن فقیر %~% در گور هم نخفت که بیدار عشق شد
# 4 با قیمتی که انسان دارد بنیم جو %~% خود را فروخت هرکه خریدار عشق شد
# 5 چون شوق دوست سلسله در گردنش فگند %~% حلاج گفت اناالحق و بر دار عشق شد
# 6 سرمایه یی که مردم ازآن زر کنند سود %~% درپا فگن که دست تو بی کار عشق شد
# 7 چیزی که بوی دوست ندارد اگر گلست %~% خارست نزد آنکه بگلزار عشق شد
# 8 شاهان ملک را بغلامی همی خرد %~% آزاده یی که بنده احرار عشق شد
# 9 هر روز روی دوست ببیند چو آفتاب %~% چشم دلی که روشن از انوار عشق شد
# 10 از عشق نام لیلی و مجنون بماند سیف %~% خرم دلی که مخزن اسرار عشق شد
PageV1P313
### || [genre: Gh2]
# 1 حسن تو بر ماه لشکر می کشد %~% عشق تو بر عقل خنجر می کشد
# 2 جان من بی تو ز تن در زحمتست %~% رنج یوسف از برادر می کشد
# 3 هرکرا عشقت گریبان گیر شد %~% از دو عالم دامن اندر می کشد
# 4 از تمنای کلاه وصل تست %~% هر که بی تو زحمت سر می کشد
# 5 بر سر کویت ز عزت آفتاب %~% خاک را چون سایه در بر می کشد
# 6 در پی تو رهبر عشقت مرا %~% هر زمان در کوی دیگر می کشد
# 7 در ره عشقت ترازو دار چرخ %~% مفلسی را همچو زر بر می کشد
# 8 گردن جانم ز گوهرهای تو %~% همچو گوشت بار زیور می کشد
# 9 می خورد اندوه هجر از بهر وصل %~% جام زهری بهر شکر می کشد
# 10 سالها شد کز پی ابریشمی %~% روی بربط زحمت خر می کشد
# 11 سیف فرغانی سخنها گفت لیک %~% محرمی چون نیست دم در می کشد
# 12 در سخن دلرا مدد از روی تست %~% معدن از خورشید گوهر می کشد
PageV1P314
### || [genre: Gh2]
# 1 کسی که او بغم عشق مبتلا آمد %~% زدوست روی نپیچد اگر بلا آمد
# 2 بنور عشق توان دید دم بدم رخ دوست %~% که حق پدید شد آنجا که مصطفا آمد
# 3 ایا توانگر حسن از کرم دری بگشا %~% که نزد چون تو سخی همچو من گدا آمد
# 4 سوی توبنده بجان دیگری بتن پیوست %~% برتو بنده بسر دیگری بپا آمد
# 5 اگر چه در چمن تو گلست ونیست گیا %~% نصیب بنده چرا زآن چمن گیا آمد
# 6 صواب می شمری بر گنه جزا دادن %~% سزد که عفو کنی گر زمن خطا آمد
# 7 دلم زجا نرود از جفای تو هرگز %~% که جان رفته بیک لطف تو بجا آمد
# 8 بدست عشق تو ای دوست دانه دل من %~% چو گندمست که درحکم آسیا آمد
# 9 هم ازمنست که با من کدورتی داری %~% زخاک باشد اگر آب بی صفا آمد
# 10 چو خاک کوی تو آورد باد گفتم زود %~% برو بچشم خبر کن که توتیا آمد
# 11 بتن بگو چو جان شو چو دل بعشق رسید %~% بمس بگوی چوزر شو که کیمیا آمد
# 12 مرا در اول عشق تو گفت ای درویش %~% سرت برفت چو پایت بدست ما آمد
# 13 بکوی عشق تو جان داد سیف فرغانی %~% حسین بهر شهادت بکربلا آمد
PageV1P315
### || [genre: Gh2]
# 1 دل زدستم شد و دلدار بدستم نامد %~% سخت بی یارم وآن یار بدستم نامد
# 2 زآن گلستان که ببویش همه آفاق خوشست %~% گل طلب کردم و جز خار بدستم نامد
# 3 سوزن عقل بسی جامه تدبیر بدوخت %~% لیک سر رشته این کار بدستم نامد
# 4 در تمنای وصالش بامید شادی %~% غم بسی خوردم وغمخوار بدستم نامد
# 5 دردم آنست که بیمار کسی گشت دلم %~% که ازو داروی بیمار بدستم نامد
# 6 ای تو صد ره بسر زلف زمن جان برده %~% این سر زلف تو یکبار بدستم نامد
# 7 جور صد یار جفاکار کشیدم بامید %~% که یکی یار وفادار بدستم نامد
# 8 همچو خود بلبل شوریده بسی دیدم لیک %~% در جهان همچو تو گلزار بدستم نامد
# 9 چند از بهر گلی حلقه زدم بر در باغ %~% غیر خار از سر دیوار بدستم نامد
# 10 من بوصف لب لعلش شکرافشان کردم %~% لیک آن لعل شکربار بدستم نامد
# 11 سیف فرغانی گرچه زشکر محرومی %~% طوطیی چون تو بگفتار بدستم نامد
PageV1P316
### || [genre: Gh2]
# 1 ای که شیرینی تو شور در آفاق افگند %~% حلقه زلف تو در گردنم انداخت کمند
# 2 هرچه معنیست اگر جمله مصور گردد %~% کس بمعنی و بصورت بتو نبود مانند
# 3 گر بتریاک وصالم برسانی باری %~% پیشتر زآنکه کند زهر فراق تو گزند
# 4 هرچه غیر تو اگر جمله درو پیوندد %~% عاشق روی تو با غیر نگیرد پیوند
# 5 عاشق از دادن جان بیم ندارد زیرا %~% نبود زنده دل عشق بجان حاجتمند
# 6 از هوای تو در آفاق بگردد چون باد %~% وز برای تو بر آتش بنشیند چو سپند
# 7 صحبت جورش اگر چند دهد آسان دست %~% هم قبولش نکند عاشق دشوار پسند
# 8 دوست گر عرضه کند ملک دو عالم بر تو %~% در دو عالم مشو از دوست بچیزی خرسند
# 9 تا تو در بند خودی دست نیابی بر دوست %~% دست در عشق زن و پای برآور زین بند
# 10 برو ای عاقل مغرور مرا پند مده %~% زآنکه مجنون غم عشق نمی گیرد پند
# 11 سیف فرغانی در کوی ملامت نه پای %~% اینچنین معتکف کنج سلامت تا چند
PageV1P317
### || [genre: Gh2]
# 1 ای که در باغ نکویی بتو نبود مانند %~% گل برخسار نکو سرو ببالای بلند
# 2 هیچ کس نیست زخوبان جهان همچون تو %~% هرگز استاره بخورشید نباشد مانند
# 3 با وجود تو که هستی ز شکر شیرین تر %~% نیست حاجت که کس از مصر بروم آرد قند
# 4 کبر شاهانه تو شاخ امیدم بشکست %~% ناز مستانه تو بیخ قرارم برکند
# 5 ساقی عشق تو ما را بزبان شیرین %~% شربتی داد خوش و شور تو درما افگند
# 6 عاشق روی تو از خلق بود بیگانه %~% مرد را از عشق تو خویش ببرد پیوند
# 7 در جهان گر نبود هیچ کسی غم نخورد %~% زآنکه درویش تو نبود بکسی حاجتمند
# 8 گربرو عرضه کنی هشت بهشت اندر وی %~% نکند بی تو قرار ونکندجز تو پسند
# 9 هر کرا عشق تو بیمار کند جانش را %~% ندهد شهد شفا ونکندزهر گزند
# 10 دل او از غم تو تنگ نگردد زیرا %~% نیست ممکن که از آتش کند اندیشه سپند
# 11 دست تدبیر کسی پای گشاده نکند %~% چون دلی را سر گیسوی توآرد در بند
# 12 هر چه غیر تو همه دشمن جانند مرا %~% چون منی چون شوداز دوست بدشمن خرسند
# 13 سیف فرغانی بی روی تو در فصل بهار %~% خوش همی گرید چون ابر تو چون گل میخند
PageV1P318
### || [genre: Gh2]
# 1 هر که یک شکر از آن پسته دهان بستاند %~% از لبش کام دل وقوت روان بستاند
# 2 زآن شهیدان که بشمشیر غمش کشته شدند %~% ملک الموت نیارست که جان بستاند
# 3 هر کجا پسته تنگش شکر افشانی کرد %~% بنده چون دست ندارد بدهان بستاند
# 4 دست لطفش بدهدهر چه بخواهی لیکن %~% چشم مستش دل صاحبنظران بستاند
# 5 چشم او صید دل خلق بتنها می کرد %~% باش تا غمزه او تیروکمان بستاند
# 6 چون درآید بچمن بارگه بستان را %~% از گل و نارون آن سرو روان بستاند
# 7 از همه خلق (سخن) باز ستد عاشق تو %~% طوطی ای دوست شکر ازمگسان بستاند
# 8 گر زدست تو خوردگوشت بیابدچون شیر %~% گربه آن پنجه که نان را ز سگان بستاند
# 9 زآستینی که ندارد چو بخواهد عاشق %~% دست بیرون کندو هر دو جهان بستاند
# 10 بر سر خوانش صد کاسه گدایی بخورد %~% تا یکی لقمه توانگر ز میان بستاند
# 11 دوست چون سر خود اندر دل عشاق نهاد %~% هر کرا قوت نطق است زبان بستاند
# 12 من چو سرباز کشم اسب سخن را در دم %~% فکر هرجائیم از دست عنان بستاند
# 13 سیف فرغانی رو بر خط او نه سر خویش %~% تا ز دست اجلت خط امان بستاند
PageV1P319
### || [genre: Gh2]
# 1 نه اهل دل بود آن کو دل از دلبر بگرداند %~% ز سگ کمتر بود آنکس که رو زین در بگرداند
# 2 مرا دل داد ار دلبر نتابم رو نه پیچم سر %~% گدای نان طلب دیدی که روی از زر بگرداند
# 3 مرا بدگوی از آن حضرت همی خواهد که دور افتم %~% نپندارم که گردون را چو گاو آن خر بگرداند
# 4 بقطع دوستی آنجا که دشمن در میان آید %~% دو یار ناشکیبا را ز یکدیگر بگرداند
# 5 رقیب تیزخو ترسم که ما را بگسلد از وی %~% مگس را بادزن باشد که از شکر بگرداند
# 6 همی خواهم که در بزمش صراحی وار بنشینم %~% بگرد مجلسم تا چند چون ساغر بگرداند
# 7 ازین آتش که در من زد عجب نبود که در عالم %~% برای آب حیوانم چو اسکندر بگرداند
# 8 چو گندم اندرین طاحون خورم از سنگ او کوبی %~% چو آبم گر روان دارد چو چرخم گر بگرداند
# 9 ز چون من دوستی رغبت بدشمن می کند آری %~% چو سنگ از زر شود افزون تر ازو سر بگرداند
# 10 بطبع آتشی با آنکه بر خاک درت هر شب %~% بآب چشم خونینش زمین را تر بگرداند
# 11 بگوشت در نمی آید فغان سیف فرغانی %~% که هرشب گوش گردون را بناله کر بگرداند
PageV1P320
### || [genre: Gh2]
# 1 دلی کز وصل جانان بازماند %~% تنی باشد که از جان باز ماند
# 2 نگارینا منم بی روی خوبت %~% شبی کز ماه تابان باز ماند
# 3 چه باشد حال آن بیچاره عاشق %~% که از وصلت بهجران باز ماند
# 4 چه گردد ذره سرگشته راحال %~% که از خورشید رخشان باز ماند
# 5 اگر خورشید رخسار تو بیند %~% درآن رخساره حیران بازماند
# 6 وگر بار فراقت بروی افتد %~% ز دور این چرخ گردان باز ماند
# 7 غم تو قوت جان عاشقانست %~% روا نبود کز ایشان بازماند
# 8 نه دست خلق راشاید عصایی %~% که از موسی عمران باز ماند
# 9 کسی را دست آن خاتم نباشد %~% کز انگشت سلیمان بازماند
# 10 باسکندر کجا خواهد رسیدن %~% گر از خضرآب حیوان بازماند
# 11 بزیر ران هر مردی نیاید %~% چو رخش از پور دستان باز ماند
# 12 نگارا سیف فرغانیست بی تو %~% چو بلبل کز گلستان بازماند
# 13 زر اشعار او در روم گنجیست %~% که زیر خاک پنهان بازماند
PageV1P321
### || [genre: Gh2]
# 1 عاشقانی که مبتلای تواند %~% پادشاهند چون گدای تواند
# 2 حزن یعقوبشان بود زیرا %~% هر یک ایوب صد بلای تواند
# 3 گرچه دارند در درون صد درد %~% همه موقوف یک دوای تواند
# 4 دل قومی بوصل راضی کن %~% که بجان طالب رضای تواند
# 5 مرده عشق و زنده امید %~% زنده ومرده از برای تواند
# 6 آفت عقل و هوش اهل نظر %~% چشم و ابروی دلربای تواند
# 7 ای سلیمان بدستگاه مکوب %~% سر موران که زیر پای تواند
# 8 یک زبانند در ملامت ما %~% این دو رویان که در قفای تواند
# 9 عالمی همچو سیف فرغانی %~% با چنین حسن مبتلای تواند
PageV1P322
### || [genre: Gh2]
# 1 مقبل آن قومی که با تو عشق دعوی کرده اند %~% وز دو عالم قصد آن درگاه اعلی کرده اند
# 2 روضه مأوی نمی خواهند و نخلستان خلد %~% بینوایانی که در کوی تو مأوی کرده اند
# 3 زندگی تن چو جان را مانع است از روی تو %~% عاشقان زنده دل مردن تمنی کرده اند
# 4 عاشقان از بهر جانان ترک عالم گفته اند %~% زاهدان از بهر جنت ترک دنیی کرده اند
# 5 عاشق عالی نظر را کآرزو دیدار تست %~% کحل چشم جانش از نور تجلی کرده اند
# 6 خال بر روی تو گویی از سواد چشم حور %~% نقش بندی بر بیاض دست موسی کرده اند
# 7 زآه عشاق تو مرده زنده می گردد مگر %~% تعبیه در وی دم احیای عیسی کرده اند
# 8 عشق ورز ار نام خواهی ای پسر کاهل سخن %~% از برای عشق مجنون ذکر لیلی کرده اند
# 9 سیف فرغانی اگر بد گفت و گر نیک از کرم %~% بشنو و عیبش مکن کز غیبش املی کرده اند
PageV1P323
### || [genre: Gh2]
# 1 آخر ای سرو قد سیب زنخدان تا چند %~% دل بیمار من از درد تو نالان تا چند
# 2 از پی یافتن روز وصالت چون شمع %~% خویشتن سوختن اندر شب هجران تا چند
# 3 زآرزوی لب خندان تو هر شب ما را %~% خون دل ریختن از دیده گریان تا چند
# 4 گل خندانی و ما در غم تو گریانیم %~% آخر این گریه ما زآن لب خندان تا چند
# 5 آشکارا نتوانم که برویت نگرم %~% عشق پیدا و نظر کردن پنهان تا چند
# 6 تو چو یوسف شده بر تخت عزیزی بجمال %~% من چو یعقوب درین کلبه احزان تا چند
# 7 یک جهان بی خبر از مشرب وصلت سیراب %~% قسم ما تشنگی از چشمه حیوان تا چند
# 8 دشمنان بهر تو ای دوست جفاگوی منند %~% بردباری من و طعنه ایشان تا چند
# 9 سیف فرغانی از عشق تو سودایی شد %~% خود نگویی تو که بیچاره بدین سان تا چند
PageV1P324
### || [genre: Gh2]
# 1 چه مرد عشق تو باشند خودپرستی چند %~% ببین چه لایق این ذروه اند پستی چند
# 2 اگر پرستش یارست عشق را معنی %~% چگونه یار پرستند خودپرستی چند
# 3 بنقل مجلس وصلت چه لایق اند ایشان %~% که خمر عشق تو ما خورده ایم مستی چند
# 4 حدیث دنیی و عقبی مپرس از عشاق %~% که هست و نیست ندانند نیست هستی چند
# 5 مزن قفای جفا گرچه دست حکمت هست %~% گشاده بر سر بیچاره پای بستی چند
# 6 مرا ولایت وصلت شود میسر اگر %~% ز حملهای تو بر من فتد شکستی چند
# 7 بپای رغبت برخیزم از سر دو جهان %~% بود که دست دهد با توام نشستی چند
# 8 بر آن امید برین نطع پای بر جایم %~% که شاه عشق تو ماتم کند بدستی چند
# 9 ببوی ماهی مقصود سیف فرغانی %~% در آبگیر تمنا فگند شستی چند
PageV1P325
### || [genre: Gh2]
# 1 چو عاشقان تو عیش شبانه می کردند %~% می صبوحی اندر چمانه می کردند
# 2 بنام تو غزل عاشقانه می گفتند %~% بیاد تو طرب عارفانه می کردند
# 3 خمار در سرو گل در کنار و می در دست %~% حدیث حسن تو اندر میانه می کردند
# 4 بوصف حسن رخت چون روان شد آب سخن %~% ز سوز وجد چو آتش زبانه می کردند
# 5 چو بلبلان چمن ناله و فغانشان بود %~% ز عشق روی تو گل را بهانه می کردند
# 6 بچنگ مطرب حاجت نداشت مجلس شان %~% که بلبلان همه بانگ چغانه می کردند
# 7 عروس لطف برون آمد از عماری غیب %~% چو مهد غنچه گل را روانه می کردند
# 8 بخار مشک برانگیختند در بستان %~% مگر بنفشه زلف تو شانه می کردند
# 9 چو موش در دهن گربه دشمنان خاموش %~% که بهر ما و تو عوعو سگانه می کردند
# 10 درین خرابه که من دارم و دلش نامست %~% غم ترا چو گهر در خزانه می کردند
# 11 توانگران را زر بود لیک درویشان %~% درین نیاز در اشک دانه می کردند
# 12 برآن امید که پرده برافگنی شب و روز %~% چو در مقام برین آستانه می کردند
# 13 جفای تو چو بدیدند شد بشکر بدل %~% شکایتی که ز جور زمانه می کردند
# 14 چو تو ز شهر برفتند سیف فرغانی %~% جماعتی که درین کوی خانه می کردند
PageV1P326
### || [genre: Gh2]
# 1 مه و خورشید اگرچه رخ نیکو دارند %~% پیش آن روی نکو صورت بر دیوارند
# 2 گل رخسار ترا میوه جمال و حسنست %~% وین نکویان همه بی میوه چو اسپیدارند
# 3 آیت محکم این سوره تویی و دگران %~% چون حروفند و ندانم که چه معنی دارند
# 4 حلقه زلف ترا هست بسی دل دربند %~% بهر زنجیر تو دیوانه چومن بسیارند
# 5 دی یکی گفت که عشاق بنزد معشوق %~% راست چون در دل دین دار چو دنیا دارند
# 6 گفتم ایشان را چون چشم همی دارد دوست %~% می نبینی که چو چشمش همگان بیمارند
# 7 حذر از دیده مردم که ترا ومارا %~% مردم دیده چو نیکو نگری اغیارند
# 8 شاید ار بر سر کوی تو بخسبند بروز %~% که چو سگ بر در وبام تو بشب بیدارند
# 9 در ره خدمت اگر مال خوهی در بازند %~% وز سر رغبت اگر جان طلبی بسپارند
# 10 پاس امر تو چو روزه است ببایدشان داشت %~% کار عشقت چو نمازست چرا نگزارند
# 11 از گل وخار نگوییم که عشاقت را %~% خارها جمله گل اندر ره وگلها خارند
# 12 گر چونرگس همه چشمند نبینند ترا %~% کور بختان که بر آیینه خود زنگارند
# 13 نگذارم که زمن فوت شود همچو نفس %~% گرمرا باتو بیکجا نفسی بگذارند
# 14 گرچه در خدمت تو عمر بپایان نرسد %~% عمر آنست که با دوست بپایان آرند
# 15 سیف فرغانی هرکس که درین کار افتاد %~% کار او دارد وچون تو دگران بی کارند
PageV1P327
### || [genre: Gh2]
# 1 دلبر من که همه مهر جمالش دارند %~% هست چون آیت رحمت که بفالش دارند
# 2 این هما سایه که مرغان سپید ارواح %~% حوصله پر زسیه دانه خالش دارند
# 3 پادشاهی که زر سکه او مهر ومه است %~% نه اجیریست که خشنود بمالش دارند
# 4 جان فدا کرده و از شرم بضاعت خجلند %~% تنگ دستان که تمنای وصالش دارند
# 5 عاشقان گشته چو موسی همه دیدار طلب %~% کاشکی تاب تجلی جمالش دارند
# 6 خلق بی دیده همه چیز ببینند چو چشم %~% گر در آیینه دل نقش خیالش دارند
# 7 او بمعنی ملک و صورت انسان دارد %~% همچو ریحان که در اشکسته سفالش دارند
# 8 لیلی من که جهانی چو منش مجنونند %~% خسروان حسرت شیرین مقالش دارند
# 9 آل رخ بر سر یرلیغ چمن زآن زده اند %~% لاله وگل که مثال از رخ آلش دارند
# 10 سیف فرغانی در عشق اگرش حالی هست %~% اهل معنی خبر از صورت حالش دارند
PageV1P328
### || [genre: Gh2]
# 1 قومی که جان بحضرت جانان همی برند %~% شور آب سوی چشمه حیوان همی برند
# 2 بی سیم و زر گدا و بهمت توانگرند %~% این مفلسان که تحفه بدو جان همی برند
# 3 جان بر طبق نهاده بدست نیاز دل %~% پای ملخ بنزد سلیمان همی برند
# 4 آن دوست را بجان کسی احتیاج نیست %~% خرما ببصره زیره بکرمان همی برند
# 5 تمثال کارخانه مانی نقش بند %~% سوی نگارخانه رضوان همی برند
# 6 اندر قمارخانه این قوم پاک باز %~% دلق گدا و افسر سلطان همی برند
# 7 این راه را که ترک سراست اولین قدم %~% از سر گرفته اند و بپایان همی برند
# 8 میدان وصل او ز پی عاشقان اوست %~% وین گوی دولتیست که ایشان همی برند
# 9 بیچارگان چو هیچ ندارند نزد دوست %~% آنچه ز دوست یافته اند آن همی برند
# 10 گر گوهرست جان تو ای سیف زینهار %~% آنجا مبر که گوهر از آن کان همی برند
PageV1P329
### || [genre: Gh2]
# 1 عاشقان روی یار از وصل و هجران فارغند %~% مخلصان دین عشق از کفر و ایمان فارغند
# 2 اختیار از دل برون و دل برون از اختیار %~% بر سر کوی رضا از وصل و هجران فارغند
# 3 دوزخ و جنت اگرچه مایه خوف و رجاست %~% آتش آشامان تو زین ایمن و زآن فارغند
# 4 محو کرده از دل امید حیات (و) هم مرگ %~% زنده از عشق تواند ای دوست وز جان فارغند
# 5 در خلافت کمتر از داود نتوان فرض کرد %~% این گدایان را که از ملک سلیمان فارغند
# 6 چون شوند از آتش شوقش چو موسی گرم رگ %~% گر خضر ساقی بود از آب حیوان فارغند
# 7 هم باستیلای عشق از کار عالم بی خبر %~% هم باستغنای فقر از ملک سلطان فارغند
# 8 چون کلیم از مال قارون این فقیران بی نیاز %~% چون خلیل از ملک نمرود این گدایان فارغند
# 9 گر بدوزخشان بری در حبس مالک خرمند %~% ور بجنتشان بری از باغ رضوان فارغند
# 10 وین جهان سفله شان چون هیچ دامن گیر نیست %~% زو قدم بیرون زده سر در گریبان فارغند
# 11 گر ز طوفان بلا دریا شود روی زمین %~% کشتی نوحست عشق ایشان ز طوفان فارغند
# 12 کرده اند از بهر رقص از سر نشاطی در سماع %~% وز دو کون افشانده دست این پای کوبان فارغند
# 13 کشتگان خنجر عشق از حوادث ایمنند %~% خستگان این نبرد از تیرباران فارغند
# 14 سیف فرغانی مرض داری شفای خویشتن %~% زاین جماعت جو که با دردش ز درمان فارغند
PageV1P330
### || [genre: Gh2]
# 1 گر دوست حق عشق خود ازما طلب کند %~% از خارهای بی گل خرما طلب کند
# 2 عشاق او بخلق نشان می دهندازو %~% وای ارکسی نشان وی ازما طلب کند
# 3 زین خرقه یی که حرقه ما گشت بوی فقر %~% از برد باف جامه دیبا طلب کند
# 4 اندر سوآل دوست ندانم جواب چیست %~% این اسم را گر ازتو مسما طلب کند
# 5 از عاقلان چه می طلبی وجد عارفان %~% عاقل ز زمهریر چه گرما طلب کند
# 6 درویش در سماع قدم بر فلک نهد %~% آتش چو برفروزد بالا طلب کند
# 7 در وی بجای خوف وطمع حرص مورچه است %~% صوفی گه چون مگس همه حلوا طلب کند
# 8 زین غافلان صلاح دل ودین طمع مدار %~% از دردمند کس چه مداوا طلب کند
# 9 در کوی عشق جای نیابد کسی که او %~% تا رخت خویشتن ننهد جا طلب کند
# 10 از چون منی (چه) می طلبی زندکی دل %~% از مرده چون کسی دم احیا طلب کند
# 11 جانان زما دلی بغم عشق منشرح %~% از پارگین فراخی دریا طلب کند
# 12 از همچو ما فسرده دلان شوق موسوی %~% از جیب سامری ید بیضا طلب کند
# 13 وزسیف جان راه رو وچشم راه بین %~% بر روی کور دیده بینا طلب کند
PageV1P331
### || [genre: Gh2]
# 1 یار ار بچشم مست سوی ما نظر کند %~% دل پیش تیغ غمزه او جان سپر کند
# 2 آن کو زکبر می ننهد پای بر گهر %~% برمن که خاک کوی شدم کی گذر کند
# 3 بی مهر ماه طلعت او آفتاب را %~% آن نور نی که مشعله صبح برکند
# 4 ای دوست دست تربیت ولطف وا مگیر %~% زآنکس که حق گزاری پایت بسر کند
# 5 جویای روز وصل ترا خواب شد حرام %~% مشتاق مه بشب چو ستاره سهر کند
# 6 مارا هوای عشق تو از جای ببرد وخاک %~% گر همرهی چو باد بیابد سفر کند
# 7 گر ماجرای عشق تو زین سان بود درو %~% صوفی روح خرقه قالب بدر کند
# 8 در راه عشق مرد چو مالی زدست داد %~% خاکی که زیر پاش بود کار زر کند
# 9 هجر تو گر بسوختن دل چو آتش است %~% آتش زسوز سینه عاشق حذر کند
# 10 آتش بروزها نکند آنچه در شبی %~% عاشق بآب دیده و آه سحر کند
# 11 ناخفته شب زشوق تو آن روز دست وصل %~% در دامنت زند که سر از خاک برکند
# 12 ای بخت ازآن مکارم آنک توقعست %~% صعبست اگر بگویم وسهلست اگر کند
# 13 چون تلخ کام کرد من شور بخت را %~% اندر دهانم از لب شیرین شکر کند
# 14 وصل نگار کو که مرا وقت خوش شود %~% فصل بهار کو که درختی زهر کند
# 15 امیدوار باش بروز وصال سیف %~% می دان یقین که ناله شبها اثر کند
PageV1P332
### || [genre: Gh2]
# 1 اول نظر که سوی تو جانان نظر کند %~% عشق از دل تو دوستی جان بدر کند
# 2 آخر بچشم تو زفنا میل درکشد %~% تا دل بچشم او برخ او نظر کند
# 3 عشق ار ترا زنقش تو چون سیم کرد پاک %~% زآن برد سکه تو که کارت چو زر کند
# 4 تیغ قضاست تیر غم او واین عجب %~% کندر درون بماند وز آهن گذر کند
# 5 با عاشقان نشین که چو خود عاشقت کنند %~% بیگانه شو زخویش که صحبت اثر کند
# 6 باری در آبمجلس ما تا بیک قدح %~% ساقی عشقت از دو جهان بی خبر کند
# 7 صحبت مکن بغیر که دنیا طلب شوی %~% عیسی پرست بندگی سم خر کند
# 8 همت بلند دار که پرواز در هوا %~% عاشق ببال همت و عنقا بپر کند
# 9 هم دست او کسی نبود زآنکه دیگری %~% در راه دوست سیر بپا او بسر کند
# 10 هرجان نه اهل ذوق ونه هر خاک زر شود %~% هردل نه عاشقی ونه هر نی شکر کند
# 11 نزهت همیشه باشد ونعمت بود مدام %~% هر شاخ اگر گل آرد و هر گل ثمر کند
# 12 هرکو نه راه عشق رود در پیش مرو %~% واثق مشو که کور ترا دیده ور کند
# 13 ازخود سفر نکرده بدو چون رسند سیف %~% آنکس رسد بدوست که ازخود سفر کند
PageV1P333
### || [genre: Gh2]
# 1 گر درد عشق در دل و در جان اثر کند %~% در دردمند عشق چه درمان اثر کند
# 2 در دین عاشقان که از اسلام برترست %~% کفریست عشق تو که در ایمان اثر کند
# 3 در کنه وصف تو نرسد فهم چون منی %~% حاشا که در کمال تو نقصان اثر کند
# 4 از جور عشق تو دل و جانم خراب شد %~% در مملکت تعدی سلطان اثر کند
# 5 بعد از چنین ستم چه زیان دارد ار کنی %~% عدلی که در ولایت ویران اثر کند
# 6 ترسم که روز وصل نیابی اثر ز من %~% در من (اگر) فراق تو زین سان اثر کند
# 7 بسیار جهد کردم و خاطر بر آن گماشت %~% تا خدمتی کنم که ترا آن اثر کند
# 8 کردم برین قرار که یک شب بسوز دل %~% آهی کنم که در دلت ای جان اثر کند
# 9 شبها بگریه روز کنم در فراق تو %~% تا صبح وصل در شب هجران اثر کند
# 10 یک نکته از لب تو دلم را حیات داد %~% در مرده آب چشمه حیوان اثر کند
# 11 گر تو بلطف یاد کنی عاشقانت را %~% لطفت ز راه دور در ایشان اثر کند
# 12 یوسف چو پیرهن ببشیر وصال داد %~% بویش ز مصر تا در کنعان اثر کند
# 13 اشعار سیف جمله بذکرت مرصعست %~% در زر و سیم سکه شاهان اثر کند
PageV1P334
### || [genre: Gh2]
# 1 حسن رخ دوست جهان خوش کند %~% یاد لب یار دهان خوش کند
# 2 روی وخط یار چو فصل بهار %~% از گل واز سبزه جهان خوش کند
# 3 غنچه لعل لب او گاه لطف %~% خنده چو گل با همگان خوش کند
# 4 کام مرا از لب شیرین خویش %~% آن صنم چرب زبان خوش کند
# 5 ذکر تو هرجا که رود ای نگار %~% حال دل خسته چو جان خوش کند
# 6 عشق تو ای سود همه مایه ات %~% گر دل مردم بزیان خوش کند
# 7 از کرم ولطف تو در کوی تو %~% سگ دل درویش بنان خوش کند
# 8 من چه خبر دارم اگر در خلا %~% وصل تو عیش دگران خوش کند
# 9 سگ بسر کوی چه داند اگر %~% گربه دهن بر سر خوان خوش کند
# 10 لعل لب تو بکسان کی رسد %~% شهد تو کام مگسان خوش کند
# 11 تو سخن عشق خو از سیف پرس %~% کز سخن عشق بیان خوش کند
PageV1P335
### || [genre: Gh2]
# 1 باز آن زمان رسید که گلزار گل کند %~% هر شاخ میوه آرد وهرخارگل کند
# 2 عاشق بدو نظر نکند جز ببوی دوست %~% باغ ار شکوفه آرد وگلزار گل کند
# 3 میوه فروش کی خردش بر امید سود %~% گرموم رنگ داده ببازار گل کند
# 4 بربوی وصل دوست درخت امید ماست %~% شاخی که کم برآرد وبسیار گل کند
# 5 با روی همچو روضه شود شرمسار حور %~% باغ بهشت اگر چو رخ یار گل کند
# 6 گرشاه (من) برقعه شطرنج بنگرد %~% نبود عجب که هردو رخش خارگل کند
# 7 در روضه دلی که غم عشق بیخ کرد %~% کی شعبه محبت اغیار گل کند
# 8 کی مستعد عشق شود جان منجمد %~% هرگز طمع مکن که سپیدار گل کند
# 9 آن را که خار عشق فرو شد بپای دل %~% سرچون درخت میوه ودستار گل کند
# 10 بار درخت حالش اناالحق بود مدام %~% حلاج راکه شعبه اسرار گل کند
# 11 بر هر ورق که ذکر جمالش نوشت سیف %~% شاید که در سفینه اشعار گل کند
PageV1P336
### || [genre: Gh2]
# 1 چون قهرمان عشق تو با هر که کین کند %~% گر آسمان بود بدو روزش زمین کند
# 2 عشقت که کفر پیش وی ایمان کند درست %~% از حسن لشکر آرد وتاراج دین کند
# 3 خورشید روی تو که جهان چون بهشت ازوست %~% هر ذره را ز حسن به از حور عین کند
# 4 خورشید چون بساط زمین پی سپر شود %~% گر حسن بهر شاه رخت اسب زین کند
# 5 نبود بحسن چون رخ تو گرچه آفتاب %~% از لاله روی سازدواز گل جبین کند
# 6 در تیر مه زباد خزان نرگس ایمنست %~% گر در بهار شاخ شکوفه چنین کند
# 7 هرگز نکرد دامن وصل ترا بچنگ %~% الا کسی که دست تو در آستین کند
# 8 یوسف رخا تویی که سلیمان ملک حسن %~% بر خاتم خود از لب لعلت نگین کند
# 9 فتنه که تیغ او مژه همچو تیر تست %~% اندر کمان ابروی شوخت کمین کند
# 10 در پیش روی دلبر رومی نژاد ما %~% آن نقش خوب نیست که نقاش چین کند
# 11 همچون مگس زپیش شکر سیف را مران %~% نحلی ببایدت که گلی انگبین کند
PageV1P337
### || [genre: Gh2]
# 1 آه درد مرا دوا که کند %~% چاره کارم ای خدا که کند
# 2 چون مرا دردمند هجرش کرد %~% غیر وصلش مرا دوا که کند
# 3 از خدا وصل اوست حاجت من %~% حاجت من جز او روا که کند
# 4 من بدست آورم وصالش لیک %~% ملک عالم بمن رها که کند
# 5 دادن دل بدو صواب نبود %~% درجهان جز من این خطا که کند
# 6 لایقست اوبهر وفا که کنم %~% راضیم من بهر جفا که کند
# 7 دی مرا دید داد دشنامی %~% اینچنین لطف دوست باکه کند
# 8 ای توانگر بحسن غیر ازتو %~% جود با همچو من گدا که کند
# 9 وصل تو دولتیست تا که برد %~% ذکر تو طاعتیست تا که کند
# 10 جان بمرگ ار زتن جدا گردد %~% مهرت از جان من جدا که کند
# 11 سیف فرغانی از سر این کوی %~% چون تو رفتی حدیث ما که کند
PageV1P338
### || [genre: Gh2]
# 1 اگر بخت و اقبال یاری کند %~% مرا یار من غمگساری کند
# 2 درین کار اگر یار باید مرا %~% جز او کس نخواهم که یاری کند
# 3 چو بر آسمان اسب یابد مسیح %~% چرا بر زمین خر سواری کند
# 4 تو آنی که بی شمع رویت مرا %~% چراغ فلک خانه تاری کند
# 5 گر از رنگ و بوی تو یابد مدد %~% دی اندر زمستان بهاری کند
# 6 ز دست تو ای جان چو آب حیات %~% شراب اجل خوشگواری کند
# 7 ولی بی گل روی تو سیف را %~% مژه در ره چشم خاری کند
PageV1P339
### || [genre: Gh2]
# 1 آنچه عشقت با دل ما می کند %~% موج در اطراف دریا می کند
# 2 آنچه دارم عشق تو از من ببرد %~% هرچه بیند ترک یغما می کند
# 3 نقطه خال عدس مقدار تو %~% چون عدس تولید سودا می کند
# 4 هر غمی کز عشقت آید در درون %~% جان برغبت در دلش جا می کند
# 5 روح را فیض از لب جان بخش تست %~% زآن چو عیسی مرده احیا می کند
# 6 من غلامی تو می خواهم چنانک %~% بنده آزادی تمنا می کند
# 7 آن سر گیسوی همچون سلسله %~% عقل را زنجیر در پا می کند
# 8 من نبودم واله و شوریده لیک %~% عشق رویت این تقاضا می کند
# 9 نیست با عاشق جفا آیین دوست %~% با من درویش عمدا می کند
# 10 گرچه بر چون من گدایی در ببست %~% بر سگان کوی در وا می کند
# 11 در خرامیدن قد چون سرو او %~% کار صد دل زیر وبالا می کند
# 12 دل بخوبان دگر از شوق او %~% چون مگس آهنگ حلوا می کند
# 13 چون صدف ازآب دریا سیر نیست %~% قطره می بیند دهن وا می کند
# 14 وصف رویش سیف فرغانی مدام %~% همچو مجنون وصف لیلا می کند
# 15 شد بهار وگل بباغ آورد رخت %~% بلبل شوریده غوغا می کند
PageV1P340
### || [genre: Gh2]
# 1 عاشقان را که دل مرده زعشقت زنده است %~% تو چو جانی وهمه بی تو تن بی جانند
# 2 شود از شعله جهانسوز چراغ خورشید %~% گر چو شمع قمرش با تو شبی بنشانند
# 3 طوطیانی که بیاد تو دهان خوش کردند %~% ازبر خویش شکر را چو مگس می رانند
# 4 خوب رویان همه چون انجم و خورشید تویی %~% همه از پرتو رخساره تو پنهانند
# 5 خرد وعشق اگر چه نشود با هم جمع %~% مبتلای غم عشق تو خرد مندانند
# 6 گر رسد تیر بلایی زکمان حکمت %~% عاشقان همچو سپر روی نمی گردانند
# 7 عاشقانرا که چو من دست بزر می نرسد %~% سر آن هست که در پای تو جان افشانند
# 8 عمر عشاق تو مانند نمازست ای دوست %~% لاجرم در همه ارکانش ترا می خوانند
# 9 دعوی چاکری تو چو منی را نرسد %~% که غلامان ترا بنده خداوندانند
# 10 این لطایف که در اوصاف تو من می گویم %~% هوس آن همه را هست ولی نتوانند
# 11 سیف فرغانی از حرمت نام یارست %~% گر نویسند سخنهای ترا ور خوانند
# 12 وقت آن شد که خضر گوید و مردم دانند %~% که تویی آب حیات و دگران حیوانند
# 13 اهل صورت همه از معنی تو بی خبرند %~% واهل معنی همه در صورت تو حیرانند
PageV1P341
### || [genre: Gh2]
# 1 ای ماه اختران تو اندر زمین مهند %~% وی شاه چاکران تو در مملکت شهند
# 2 آن رهبران که سوی تو خوانند خلق را %~% گر عشق تو دلیل ندارند گمرهند
# 3 در روز زندگانی خویش آن بد اختران %~% بی آفتاب عشق تو شبهای بی مهند
# 4 در عشق عاجزند چو در جنگ گربه موش %~% گرگان شیر پنجه که درحیله روبهند
# 5 نان جوی چون سگند پراگنده گرد شهر %~% شیرند عاشقان که مقیمان درگهند
# 6 برگو حدیث عشق که این قوم خفته اند %~% عیسی بیار سرمه که این خلق اکمهند
# 7 قومی که در غم تو بروز آورند شب %~% مقبول نزد توچو دعای سحرگهند
# 8 ازخاک درگه تو که میمون تر از هماست %~% سازند طایری وچو پر بر کله نهند
# 9 ازبهر روی سرخ تو چندین سیه گلیم %~% با جامه کبود درین سبز خرگهند
# 10 یوسف برند در عوض آب سوی قوم %~% بی دلو تشنگان که چو من بر سر چهند
# 11 برخوان هرکسی نه چو انگشت کاسه لیس %~% کز لقمه مراد همه دست کوتهند
# 12 رد کرده اند هر چه درو نیست بوی تو %~% آنها که رنگ یافته صبعت اللهند
# 13 اشجار طور قرب (و)زتأثیر نور عشق %~% ناری که گوید (انی اناالله) برین رهند
# 14 باخلق آشنا شده چون سیف بهر تو %~% بیگانه زآن شدند که از خویش وارهند
# 15 آگه نبود از می عشق توآنکه گفت %~% (هین دردهید باده که آنها که آگهند)
PageV1P342
### || [genre: Gh2]
# 1 دردمندان غم عشق دوا می خواهند %~% بامید آمده اند از توترا می خواهند
# 2 روز وصل تو که عیدست ومنش قربانم %~% هرسحر چون شب قدرش بدعا می خواهند
# 3 اندرین مملکت ای دوست توآن سلطانی %~% که ملوک ازدر تو نان چو گدا می خواهند
# 4 بلکه تا برسر کوی تو گدایی کردیم %~% پادشاهان همه نان از در ما می خواهند
# 5 زآن جماعت که زتو طالب حورند وقصور %~% در شگفتم که زتو جز تو چرا می خواهند
# 6 زحمتی دیده همه برطمع راحت نفس %~% طاعتی کرده وفردوس جزا می خواهند
# 7 عمل صالح خود را شب وروز از حضرت %~% چون متاعی که فروشند بها می خواهند
# 8 عاشقان خاک سر کوی تو این همت بین %~% که ولایت زکجا تا بکجا می خواهند
# 9 عاشقان مرغ و هوا عشق وجهان هست قفس %~% با قفس انس ندارند هوا می خواهند
# 10 تو بدست کرم خویش جدا کن ازمن %~% طبع ونفسی که مرا از تو جدا می خواهند
# 11 عالمی شادی دنیا وگروهی غم عشق %~% عاقلان نعمت وعشاق بلا می خواهند
# 12 سیف فرغانی هر کس که تو بینی چیزی %~% ازخدا خواهد واین قوم خدا می خواهند
# 13 در عزیزان ره عشق بخواری منگر %~% بنگر این قوم کیانند و کرا می خواهند
PageV1P343
### || [genre: Gh2]
# 1 گر او مراست هرچه بخواهم مرا بود %~% ملکی بدین صفت چو منی راکجا بود
# 2 با فقر وفاقه هیچ حسد نیست بر توام %~% گو هردو کون از آن تو واو مرا بود
# 3 در ملک آن فقیر که باشد غنی بعشق %~% مسکین شمر توانگر وسلطان گدا بود
# 4 باآب دیده زآتش شوقش بگور شو %~% تا خاک تیره را ز روانت صفا بود
# 5 مشهور زهد را نه ز بینایی دلست %~% گر طاعتی کند نظرش بر جزا بود
# 6 آن سرفراز دامن جانان کند بچنگ %~% کش آستین منع چو دست عطا بود
# 7 رنج تو هستی تو شد ار عافیت خوهی %~% با هستی تو عافیت اندر بلا بود
# 8 بر دشمنان بلشکر همت بزن که مار %~% دندان کند سلاح چو بی دست وپا بود
# 9 آنگه سزای قربت جانان شوی که تو %~% بی تو شوی وجای تو بیرون زجا بود
# 10 پیش از ممات هرکه فنا کرد نفس را %~% بعد از حیات مشربش آب بقا بود
# 11 عشاق روی دوست نباشند همچوسیف %~% نی دانه همچو کاه ونه گل چون گیا بود
PageV1P344
### || [genre: Gh2]
# 1 غم عشق تو مقبلان را بود %~% چنین درد صاحب دلان را بود
# 2 تن از خوردن غم گدازش گرفت %~% چنین لقمه یی قوت جان را بود
# 3 غم جان فزایت غذای دلست %~% تن اشکمی آب ونان را بود
# 4 چو خورشید سوی زمین ننگرد %~% اگر چون تو مه آسمان را بود
# 5 بدنیا نظر اهل دنیا کنند %~% ببازی هوس کودکان رابود
# 6 مده نان طلب را بدین سفره جای %~% برانش که سگ استخوان رابود
# 7 غم عشق تو گنج پر گوهرست %~% نه سیمست وزر کین وآن را بود
# 8 غم جست وجو کار جان ودلست %~% ولی گفت وگو مرزبان را بود
# 9 اگر دشمنی دور ازو شاد باش %~% که غمهای او دوستان را بود
# 10 مباحست مر زاهدان را بهشت %~% ولی دوست مر عاشقان رابود
# 11 که بی لشکری تخت گیتی ستان %~% سلاطین صاحب قران رابود
# 12 گرت عار ناید مران سیف را %~% ازین در که سگ آستان رابود
PageV1P345
### || [genre: Gh2]
# 1 آن زمانی که ترا عزم سفر خواهدبود %~% بس دل و دیده که درخون جگر خواهدبود
# 2 همچو من خشک لبی از سر کویت نرود %~% گر فراق تو نه بادیده تر خواهدبود
# 3 مرو ای دوست که مرناوک هجران ترا %~% دردل مانه که درسنگ اثر خواهد بود
# 4 مرو ای دوست مرو ور بروی زود بیا %~% که مرا چشم بره گوش بدر خواهد بود
# 5 صفحه عارض خوش خط توچون یاد کنم %~% همچو اعراب دلم زیروزبر خواهد بود
# 6 ای ز خورشید سبق برده بدان روی بگو %~% که شب هجر ترا هیچ سحر خواهد بود
# 7 سیف فرغانی در عشق تو می گفت مگر %~% شاخ اومید مراوصل تو برخواهد بود
# 8 در ضمیرش نگذشت آنک درخت عشقت %~% آن نهالیست که هجرانش ثمر خواهدبود
PageV1P346
### || [genre: Gh2]
# 1 بتی که بر همه خوبان امیر خواهد بود %~% گمان مبر که کس او را نظیر خواهد بود
# 2 گرم ملوک جهان بندگی کنند بطوع %~% مرا ز خدمت او ناگزیر خواهد بود
# 3 زقوس ابروی تو چون ز خاک برخیزم %~% نشانه وارم در سینه تیر خواهد بود
# 4 بحسن یوسفی و زآب دیده چون یعقوب %~% کسی که بی تو بماند ضریر خواهد بود
# 5 ز هجر یوسف یعقوب چشم پوشیده %~% ببوی پیراهن آخر بصیر خواهد بود
# 6 نه مرد عشقم اگر شادی دو کون مرا %~% چنانکه انده تو دلپذیر خواهد بود
# 7 برای تحفه چو صاحب دلان درین حضرت %~% حدیث جان نکنم کآن حقیر خواهدبود
# 8 بیاد روی تو در جمع عاشقان اول %~% کسی که جان بدهد این فقیر خواهد بود
# 9 بکوی عشق تو بیچاره سیف فرغانی %~% جوان درآمد و از غصه پیر خواهد بود
# 10 گمان مبر که درین روز هیچ چیز او را %~% برون ناله شب دستگیر خواهد بود
PageV1P347
### || [genre: Gh2]
# 1 کسی که همچو تو ازلب شکر فروش بود %~% اگر بیاد لبش می خورند نوش بود
# 2 کسی که عشق تو بروی گذر کند چون برق %~% چو ابر گرید و چون رعد در خروش بود
# 3 زعشق همچو تویی اضطراب من چه عجب %~% که آب بر سر آتش نهند جوش بود
# 4 چو دل ربودی ازابرام من ملول مشو %~% که درمعامله درویش سخت کوش بود
# 5 ترا بنقد روان سخن خریدارم %~% ازآنکه شاعر مفلس سخن فروش بود
# 6 بدور حسن تو گویم سخن چو قاعده نیست %~% که عندلیب بایام گل خموش بود
# 7 بنزد تو سخن آورد سیف فرغانی %~% وگرنه لایق این در کدام گوش بود
PageV1P348
### || [genre: Gh2]
# 1 دولت نیافت هر که طلب کار ما نبود %~% سودی نکرد هرکه خریدار ما نبود
# 2 آن کوزهر دو کون بغیر التفات داشت %~% او حظ خویش جست طلب کار ما نبود
# 3 سگ از کسی بهست که او راه ما نرفت %~% شیراز سگی کمست که در غار ما نبود
# 4 آن کو متاع جان نکند ترک رخت او %~% در خانه به که لایق بازار مانبود
# 5 آن مرد کاردان که همه ساله کار کرد %~% خاکش دهند مزد که در کار مانبود
# 6 زاهد نخواست دنیی وعقبی امید داشت %~% جنت پرست عاشق دیدار مانبود
# 7 تو بنده خودی دم آزادگی نزن %~% کآزاد نیست هر که گرفتار ما نبود
# 8 در کیسه قبول منه گر چه زر بود %~% آن نقد را که سکه دینار ما نبود
# 9 ازدردها که خاصیتش مرگ جان بود %~% آن دل شفا نیافت که بیمار ما نبود
# 10 صد خانه رابآتش خود پر ز دود کرد %~% آن تیره دل که قابل نوارما نبود
# 11 شاعر همه زلیلی و مجنون کند حدیث %~% کو را خبرز مخزن اسرار ما نبود
# 12 هر سوشتافتی و ندانم که یافتی %~% جای دگر گلی که بگلزار ما نبود
# 13 باصد گل عطا که بگلزار ما درست %~% یک خار منع برسر دیوار ما نبود
# 14 ای جمله از تواز همه کس در طریق تو %~% تقصیر رفتبخت مگر یار ما نبود
# 15 رویت جمال خویش بر آفاق عرضه کرد %~% ادراک آن وظیفه ابصار ما نبود
# 16 باآن همه خطر که درین راه سیف راست %~% بعداز مقام قرب تو مختارما نبود
# 17 این کار دولتست کنون تا کرا رسد %~% قرب جناب تو حدو مقدار مانبود
PageV1P349
### || [genre: Gh2]
# 1 دل عاشق رهین جان نبود %~% دادن جان بر او گران نبود
# 2 حال عاشق بگفت در ناید %~% سخن عشق را زبان نبود
# 3 هرکرا عشق سوخت همچون نار %~% زآب وآتش ورا زیان نبود
# 4 عاشق از مردن ایمنست ازآن %~% که ورا زندگی بجان نبود
# 5 گرچه نبود ازو جهان خالی %~% عاشق دوست در جهان نبود
# 6 خانه عاشقان بی مسکن %~% چون زمین زیر آسمان نبود
# 7 تو تعجب مکن که لاشی را %~% بجز از لامکان مکان نبود
# 8 عاشقان را زخود قیاس مکن %~% قرص خورشید همچونان نبود
# 9 تا زهستی تو ترا اثریست %~% این خبرها ترا عیان نبود
# 10 ابر چون از میانه برخیزد %~% آفتاب از کسی نهان نبود
# 11 ترک اغیار کن بیار برس %~% دیدن یار را مکان نبود
# 12 چونکه در مصر شد عزیز چه غم %~% یوسف ار با برادران نبود
# 13 سیف فرغانی این نمط اشعار %~% لایق فهم این وآن نبود
# 14 این سخن در درون نگه می دار %~% مغز بیرون استخوان نبود
# 15 جهد کن تا زنفس در سخنت %~% چون بر آب از قدم نشان نبود
PageV1P350
### || [genre: Gh2]
# 1 بی تو دانی حالم ای جان چون بود %~% دل خراب و دیده گریان چون بود
# 2 باچنین صبر و تحمل حال من %~% کز تو دور افتادم ای جان چون بود
# 3 تن چو ازجان بازماند مرده ییست %~% جان که دورافتد زجانان چون بود
# 4 آنکه سر بر زانوی وصل تو داشت %~% زیر دست وپای هجران چون بود
# 5 تو(چو)خورشیدی و من چون ذره یی %~% ذره بی خورشید تابان چون بود
# 6 تو گلستانی و من چون بلبلم %~% حال بلبل بی گلستان چون بود
# 7 هجر و وصل تست چون موت و حیات %~% این یکی دیدیم تا آن چون بود
# 8 درد هجرت راست درمان از وصال %~% آزمودم درد و درمان چون بود
# 9 در درون سیف فرغانی غمت %~% آتش اندر نی همی دان چون بود
PageV1P351
### || [genre: Gh2]
# 1 هرچند لطف عادت آن نازنین بود %~% با جمله مهر ورزد وبا ما بکین بود
# 2 رویش درآب آینه بیند نظیر خویش %~% حد جمال وغایت خوبی همین بود
# 3 مانند رنگ داده صباغ صنع نیست %~% صورت که نقش کرده نقاش چین بود
# 4 معنی لعل وقیمت یاقوت کی دهند %~% مر شمع را که صورت نقش از نگین بود
# 5 در دلبران شمایل آن دلستان کجاست %~% درخاک کی لطافت ما معین بود
# 6 در گیسوی بتان نبود تاب زلف یار %~% در ریسمان چه قوت حبل المتین بود
# 7 ای دوست با رخ تو چه باشد چراغ ماه %~% شب را چه روشنایی نور مبین بود
# 8 لعل لب تو گنج گهر را بها شکست %~% خرمهره را چه قیمت در ثمین بود
# 9 برخاستن زجان وجهان از لوازمست %~% هر کس خوهد که باتو دمی همنشین بود
# 10 گوید خرد که بهر کسی ترک جان مکن %~% این رسم عشق باشد وآن حکم دین بود
# 11 کس نیست در زمانه که باتو بنیکویی %~% چون مه بآفتاب بخوبی قرین بود
# 12 گردون ندید ومادر ایام هم نزاد %~% آنرا که حسن وشکل وشمایل چنین بود
# 13 چندانکه سیف گفت سخن کرد ذکر تو %~% هرجا که نحل شمع نهاد انگبین بود
PageV1P352
### || [genre: Gh2]
# 1 گر جمله شهر صورت و روی نکو بود %~% کو صورتی که این همه معنی درو بود
# 2 خرم دل بهشتی و خوش عالمی بهشت %~% گر در بهشت حور باین رنگ و بو بود
# 3 در سجده گاه بندگی تو چو آسمان %~% پیش تو بر زمین نهد آن را که رو بود
# 4 آن کو بر آستانه کویت مقیم نیست %~% چون کلب دربدر چو گدا کو بکو بود
# 5 خو کرده با وصال ترا ای فرشته خو %~% از خود بهجر دور کنی این چه خو بود
# 6 آن زلف بسته گر بگشایی و هر دمی %~% بر دوش افگنی سرش از پا فرو بود
# 7 بوی شراب عشق تو آید ز جان من %~% گر جسم خاک باشد و خاکش سبو بود
# 8 گفتم بسی و میل نکردی بسوی سیف %~% گل را چه میل بلبل بسیار گو بود
# 9 با عاشقان خویش جفاها کند بسی %~% «ناچار هرکه صاحب روی نکو بود»
PageV1P353
### || [genre: Gh2]
# 1 دوشم اسباب عیش نیکو بود %~% خلوتم با نگار دلجو بود
# 2 اندرآن خلوت بهشت آیین %~% غیر من هرچه بود نیکو بود
# 3 با دلارام من مرا تا روز %~% سینه بر سینه روی بر رو بود
# 4 سخنش چاشنی شکر داشت %~% دهنش پسته سخن گو بود
# 5 نکنی باور ار ترا گویم %~% که چه سیمین بروسمن بو بود
# 6 بود دردست شاه چون چوگان %~% آنکه درپای اسب چون گو بود
# 7 آسیای مراد را همه شب %~% سنگ بر چرخ وآب درجو بود
# 8 من بنور جمال او خود را %~% چون نکو بنگریستم او بود
# 9 زنگی شب چراغ ماه بدست %~% پاسبان وار بر سر کو بود
# 10 دوری ازدوست سیف فرغانی %~% گر زتو تا تو یک سر مو بود
PageV1P354
### || [genre: Gh2]
# 1 با رخ خوب تو قمر چه بود %~% بالب لعل توشکر چه بود
# 2 پیش گفتار تو شکر چه زند %~% پیش رخسار تو قمر چه بود
# 3 آرزو دارم از تو من نظری %~% خود مرا آرزو دگر چه بود
# 4 وعدها کردی و نکرد وفا %~% ای بخیل آخر این قدرچه بود
# 5 جان دهم در بهای وصل تو لیک %~% قیمت جان مختصر چه بود
# 6 گوهر کان جسم ما جانست %~% چون بدادیم قدر زر چه بود
# 7 بدهان دلی زجان شده سیر %~% بخورم جز غم تو هرچه بود
# 8 چند گویی بمن که خواهم رفت %~% آخر این رفتن تو برچه بود
# 9 غرضت قصد سیف فرغانیست %~% ورنه مقصودت ازسفر چه بود
PageV1P355
### || [genre: Gh2]
# 1 گل خوش بوی که پار از بر یار آمده بود %~% آمد امسال برآن شیوه که پار آمده بود
# 2 همچو هدهد بسبا رفته دگر باز آمد %~% گل که بلقیس سلیمان بهار آمده بود
# 3 شطح حلاج در اطراف چمن بلبل گفت %~% گل چون پنبه چرا بر سر دار آمده بود
# 4 هرکجا چشم نهم گوش کنم بلبل را %~% سخن اینست که گل بهر چه کار آمده بود
# 5 باغ با خیل گل خویش چو شب با انجم %~% بتماشای مه روی نگار آمده بود
# 6 برگ خود همچو درم بر سر و پای او ریخت %~% گشت معلوم که از بهر نثار آمده بود
# 7 عشق از بلبل شوریده بباید آموخت %~% کز پی شاهد گل شیفته وار آمده بود
# 8 از گریبان گلش دست تعلق نگسست %~% بهر او پایش اگر برسر خار آمده بود
# 9 از پی یک گل صد برگ بصد گونه نوا %~% همچو من بلبل شوریده هزار آمده بود
# 10 دوست چون صورت گل دید بعشاق نمود %~% گل صورت که خطش گرد عذار آمده بود
# 11 گرد روی چو گلش خط چو عنبر گویی %~% بر سر یاسمن از مشک غبار آمده بود
# 12 حسن در صحبت آن روی که مه پرتو اوست %~% همچو در صحبت خورشید نهار آمده بود
# 13 فارس وهم باندیشه وصفش نرسید %~% گرچه بر مرکب اندیشه سوار آمده بود
# 14 بر درش از اثر صحبت عشاق شناس %~% سیف فرغانی اگر عاشق زار آمده بود
# 15 عاقبت همچو بشر کس شد ونام آور گشت %~% سگ که در خدمت اصحاب بغار آمده بود
PageV1P356
### || [genre: Gh2]
# 1 مشکلست این که کسی را بکسی دل برود %~% مهرش آسان بدرون آید و مشکل برود
# 2 دل من مهر ترا گر چه بخود زود گرفت %~% دیر باید که مرا نقش تو از دل برود
# 3 بحر عشقت گر ازین شیوه زند موج فراق %~% کشتی من نه همانا که بساحل برود
# 4 بی وصال تو من مرده چراغم مانده %~% همچو پروانه که شمعش ز مقابل برود
# 5 در عروسی جمال تو نمی دانم کس %~% که ز پیرایه سودای تو عاطل برود
# 6 با تو خوبی نتوان گفت و ندارم باور %~% که بتبریز کسی آید و عاقل برود
# 7 آمن از فتنه حسن تو درین دوران نیست %~% مگر آنکس که بشهر آید و غافل برود
# 8 لایق بدرقه راه تو از هرچه مراست %~% آب چشمی است که آن با تو بمنزل برود
# 9 خاک کویت همه گل گشت زآب چشمم %~% چون گران بار جفاهای تو در گل برود
# 10 عهد کرده است که در محمل تن ننشیند %~% جانم آن روز که از کوی تو محمل برود
# 11 سیف فرغانی یارست ترا حاصل عمر %~% چه بود فایده از عمر چو حاصل برود
PageV1P357
### || [genre: Gh2]
# 1 ای دل فغان که آن بت چالاک می رود %~% ما در غمیم و یار طربناک می رود
# 2 خوردی شراب وصل بشادی بسی کنون %~% با زهر غم بسازکه تریاک می رود
# 3 چون مرغ نیم بسمل وچون صید خون چکان %~% دلهای خلق بسته بفتراک می رود
# 4 در شاه راه هجر چو عیار بادیه %~% زر برده مرد کشته وبی باک می رود
# 5 چون شبنم آب دیده من در فراق تو %~% بر گرد می نشیند ودر خاک می رود
# 6 چون چشم ابر دیده اختر گرفت آب %~% از دود آه من که بر افلاک می رود
# 7 بر روی روزگار جزو کو رونده یی %~% کو همچو آب دیده من پاک می رود
# 8 اوآب بود وزآتش شوق این دل حزین %~% بااو دراوفتاد وچو خاشاک می رود
# 9 چون دوست عزم کرد همی گوی همچو سیف %~% ای دل فغان که آن بت چالاک می رود
PageV1P358
### || [genre: Gh2]
# 1 رفتی و نام تو ز زبانم نمی رود %~% واندیشه تو از دل و جانم نمی رود
# 2 گر چه حدیث وصل تو کاری نه حد ماست %~% الا بدین حدیث زبانم نمی رود
# 3 تو شاهدی نه غایب ازیرا خیال تو %~% از پیش خاطر نگرانم نمی رود
# 4 گریم ز درد عشق و نگویم که حال چیست %~% کین عذر بیش با همگانم نمی رود
# 5 خونی روانه کرده ام از دیده وین عجب %~% کز حوض قالب آب روانم نمی رود
# 6 چندان چو سگ بکوی تو در خفته ام که هیچ %~% از خاک درگه تو نشانم نمی رود
# 7 ذکر لب تو کرده ام ای دوست سالها %~% هرگز حلاوتش ز دهانم نمی رود
# 8 از مشرب وصال خود این جان تشنه را %~% آبی بده که دست بنانم نمی رود
# 9 دانم یقین که ماه رخی قاتل منست %~% جز بر تو این نگار گمانم نمی رود
# 10 آبم روان ز دیده و خوابم شده ز چشم %~% اینم همی نیاید و آنم نمی رود
# 11 از سیف رفت صبر و دل و هردم اندهی %~% ناخوانده آید و چو برانم نمی رود
PageV1P359
### || [genre: Gh2]
# 1 از نظرت روی ما ماه منور شود %~% وز قدمت کوی ما معدن گوهر شود
# 2 بی مدد تو کجا نور دهد شب بماه %~% ور نه بروز آفتاب از تو منور شود
# 3 تا تو نخواهی کسی وصل تو نارد بدست %~% ورچه در آن جستجوش پای طلب بر شود
# 4 تا که بیفتم بروی در قدم تو چو گوی %~% کاش مرا پای سعی در پی تو سر شود
# 5 گر بگدایی چو من بنگری از راه لطف %~% هم زر او کیمیا هم مس او زر شود
# 6 چون بزمین آفتاب در نگرد زآسمان %~% شبنم افتاده را سر بفلک بر شود
# 7 گر سوی دوزخ برند از سر کوی تو خاک %~% قطره ما حمیم رشحه کوثر شود
# 8 ماه بجای بلند از تو چه بالا بود %~% سرو بپای دراز با تو چه همسر شود
# 9 در کف میزان عقل نیست بقیمت یکی %~% گر چه زر و سنگ را وزن برابر شود
# 10 دل دو جهان ترک کرد تا بقبولت رسد %~% بکر چو گردد عروس لایق زیور شود
# 11 این تن رنجور را نقد بود مرگ جان %~% گر دل بیمار را درد تو کمتر شود
# 12 دل همگی گشت روح از نظر تو بلی %~% از نظر آفتاب سنگ مجوهر شود
# 13 از می عشقت چو من گر بخورد جرعه یی %~% زاهد پرهیزکار رند و قلندر شود
# 14 زآتش سودای تو سیف چو لب خشک کرد %~% هم نفسش گرم گشت هم سخنش تر شود
# 15 عز تو و بخت خویش دیدم و معلوم شد %~% کآنچه مرا آرزوست دیر میسر شود
PageV1P360
### || [genre: Gh2]
# 1 هرکه او نام تو گوید دم او نور شود %~% ظلمت غیر تو از جان ودلش دور شود
# 2 آفتاب ارنبود از رخ چون خورشیدت %~% سربسر عرصه آفاق پر از نور شود
# 3 ماه روی تو مدد گر نکند هر روزش %~% روی خورشید سیه چون شب دیجور شود
# 4 نفس اگر زنده بود نفحه عشقش نکشد %~% وردلی مرده بود زنده بدین صور شود
# 5 هجرت جان زتن خود نبود بر ما مرگ %~% مردن آنست که عاشق زتو مهجور شود
# 6 گر کسی عشق نورزد بچه گردد کامل %~% ور کسی خمر ننوشد بچه مخمور شود
# 7 مرد شیرین شد چون عشق در او شور فگند %~% برهد از ترشی غوره چو انگور شود
# 8 جهد آن کن که ترا طعمه خود سازد عشق %~% شهد گردد گل چون طعمه زنبور شود
# 9 عشق بر هر که تجلی کند آن کس همه جای %~% بکرامت چو کلیم وبشرف طور شود
# 10 هر که را عشق تو بیمار کند همچو مسیح %~% نفس او سبب صحت رنجور شود
# 11 سیف فرغانی اگر مست می عشق شوی %~% صد خرابی بیکی بیت تو معمور شود
PageV1P361
### || [genre: Gh2]
# 1 نام تو گر بر زبان رانم زبانم خوش شود %~% چون زبان از تو سخن گوید دهانم خوش شود
# 2 گر لبم بر لب نهی چون کوزه ای شیرین چو جان %~% در تن همچو سبو آب روانم خوش شود
# 3 ای طبیب عاشق از دارالشفای وصل خود %~% شربتی بفرست تا بیمار جانم خوش شود
# 4 همچو سگ از خوان تو گر نان خورم نبود عجب %~% مغز اگر همچون عسل در استخوانم خوش شود
# 5 زآتش عشق تو همچون چوب می سوزم ولیک %~% چون بخار عود از آن آتش دخانم خوش شود
# 6 چون دلم بیمار تو شد بهر صحت بعد ازین %~% همچو عیسی این نفس بر هر که رانم خوش شود
# 7 از شراب وصلت ار یکدم بکام من رسد %~% هرکرا آب دهان خود چشانم خوش شود
# 8 (این) چنین شوری که دارم از سماع نام تو %~% وقت در کوی تو از بانگ سگانم خوش شود
# 9 گر ز دست خویش باشد ره روی را درد سر %~% خاک پای تو اگر بروی فشانم خوش شود
# 10 عیش من رونق پذیرد گر پسندی شعر من %~% گر بشیرینی رسد آن آب و نانم خوش شود
# 11 دل چو بستانیست بی برگ از زمستان فراق %~% در نوا آیم چو مرغ ار بوستانم خوش شود
# 12 از مهب وصل اگر بر من وزد باد ربیع %~% هم درختم گل کند هم گلستانم خوش شود
# 13 بی گل روی تو (گر من) بانگ می کردم چو زاغ %~% بعد ازین چون ناله بلبل فغانم خوش شود
# 14 چون بنام تو رسد دستم گه تحریر شعر %~% کلک همچون نیشکر اندر بنانم خوش شود
# 15 سیف فرغانی همی گوید بلطف از حضرتت %~% گر بیابم یک نظر هر دو جهانم خوش شود
PageV1P362
### || [genre: Gh2]
# 1 هردم از عشق تو حال من دگرگون می شود %~% وزغمت ای دلستان جان را جگر خون می شود
# 2 آن عجب نبود که شوریده شمو دیوانه وار %~% عاقل از عشق تو گر لیلیست مجنون می شود
# 3 دوستدار عاشقان تو هم از عشاق تست %~% چون درآمیزد بجیحون قطره جیحون می شود
# 4 تا شفا یابند از بیماری دل جمله را %~% همچو طب بوعلی درد تو قانون می شود
# 5 شهسواران ترا در آخر پر کاه خاک %~% اسب پرورده بشیر گاو گردون می شود
# 6 دست اندر آستین گوی از سلاطین می برد %~% پای در دامان و از کونین بیرون می شود
# 7 زاهدان از عاشقان دورند از بهر بهشت %~% مرد نازل مرتبه از همت دون می شود
# 8 گر کند عاشق بسوی پستی دنیا نظر %~% رفع عیسی در حق او خسف قارون می شود
# 9 دل درین (ره) زد قدم جان ماند تنها گفتمش %~% صبر کن تا بنگری کاحوال او چون می شود
# 10 کس نمی داند که اندر کارگاه حکم دوست %~% آدم از چه مجتبی وابلیس ملعون می شود
# 11 سیف فرغانی بعشق از خویشتن یابد خلاص %~% ما راز سوراخ خود بیرون بافسون می شود
PageV1P363
### || [genre: Gh2]
# 1 عشق هرجا رو نماید کفرها دین می شود %~% ور تو روی ازوی بتابی مهرها کین می شود
# 2 از حریم وقت او بیرون بود اسلام وکفر %~% آن قلندروش که اورا عشق تو دین می شود
# 3 تخت دولت می نهد در هند دین احمدی %~% کرسی اقبال محمودی چو غزنین می شود
# 4 شب بقدر خویش می گرید بروز وصل یار %~% شاد باد آن دل که بهر عشق غمگین می شود
# 5 زآفتاب عشق او کز دیدنش بی بهره ایم %~% کور مادرزاد چون دیده جهان بین می شود
# 6 یک نفس بیرون نشین تا برتو افتد نوراو %~% میوه چون در سایه باشد دیر شیرین می شود
# 7 در حریم عشق شو تا بوی فقر آید زتو %~% زآنکه عاشق گر فریدونست مسکین می شود
# 8 در زمینهای دگر آهو چو دیگر جانور %~% هست لیکن ناف آهو مشک در چین می شود
# 9 اندرین ره چون کند ازآفتاب ومه رکاب %~% خنگ چرخ ازبهر اسب همتش زین می شود
# 10 دست لطف دوست گر برکوه افشاند گهر %~% چون نگین هر سنگ اورا خانه زرین می شود
# 11 حرف وصف عنبرین زلفش چو بنویسد قلم %~% خط اورا نقطهای خاک مشکین می شود
# 12 سیف فرغانی زبوی عشق شد رنگین سخن %~% ماه چون برمیوه تابد زود رنگین می شود
PageV1P364
### || [genre: Gh2]
# 1 بی تو دل خسته جان نمی خواهد %~% جان بی رخ تو جهان نمی خواهد
# 2 جان میدهد وجهان خود آن تست %~% دل وصل تو رایگان نمی خواهد
# 3 وزآنکه درین بهات سودی نیست %~% این بنده ترا زیان نمی خواهد
# 4 من باتو نشستن آرزو دارم %~% وین مجلس ما مکان نمی خواهد
# 5 آنرا که حدیث تو بدل پیوست %~% دیگر دهنش زبان نمی خواهد
# 6 زهر غم تو بجان خورم زیرا %~% کآن لقمه جز این دهان نمی خواهد
# 7 مشتاق تو در جهان نمی گنجد %~% سیمرغ تو آشیان نمی خواهد
# 8 از دنیی وآخرت تبرا کرد %~% این ترک بگفت وآن نمی خواهد
# 9 هرتیر که عشق راست در جعبه %~% جز ابروی تو کمان نمی خواهد
# 10 برهر که نشانه گشت تیرت را %~% گر تیغ زنی امان نمی خواهد
# 11 منویس ومگوی سیف فرغانی %~% کین قصه دگر بیان نمی خواهد
PageV1P365
### || [genre: Gh2]
# 1 دلم بوسه زآن لعل نوشین خوهد %~% وگر در بها دنیی و دین خوهد
# 2 لب تست شیرین زبان تو چرب %~% چو صوفی دلم چرب و شیرین خوهد
# 3 جهان گر سراسر همه عنبرست %~% دلم بوی آن زلف مشکین خوهد
# 4 نگارا غم عشقت از عاشقان %~% چو کودک گهی آن و گه این خوهد
# 5 مرا گفت جانان خوهی جان بده %~% درین کار او مزد پیشین خوهد
# 6 چو خسروا گر می خوهی ملک وصل %~% چو فرهاد آن کن که شیرین خوهد
# 7 چو خندم ز من گریه خواهد ولیک %~% چو گریم ز من اشک خونین خوهد
# 8 نه عاشق کند ملک دنیا طلب %~% نه بهرام شمشیر چوبین خوهد
# 9 کند عاشق اندر دو عالم مقام %~% اگر در لحد مرده بالین خوهد
# 10 بماکی در آویزد ای دوست عشق %~% که شاهست و هم خانه فرزین خوهد
# 11 چو من بوم (را) کی کند عشق صید %~% که شهباز کبک نگارین خوهد
# 12 درین دامگه ما چو پر کلاغ %~% سیاهیم و او بال رنگین خوهد
# 13 برآریم گرد از بساط زمین %~% اگر اسب شطرنج شه زین خوهد
# 14 بدست آورم گر ز چون من گدا %~% سگ کوی او نان زرین خوهد
# 15 تو از سیف فرغانیی بی نیاز %~% توانگر کجا یار مسکین خوهد
PageV1P366
### || [genre: Gh2]
# 1 دلم روی چون تو نگارین خوهد %~% چو بلبل که گلهای رنگین خوهد
# 2 ترا من خوهم غیر من جز ترا %~% که طوطی شکر زاغ سرگین خوهد
# 3 برآن خوان که مارا نهادند نان %~% طعام گداکاسه زرین خوهد
# 4 سعادت ترا بهر من خواسته است %~% جهان ویس رابهر رامین خوهد
# 5 بهر باغ در سرو چوبین بسی است %~% ولی باغ ما سرو سیمین خوهد
# 6 جهانی زحسن ونمی بینمت %~% جهان دیده دیده جهان بین خوهد
# 7 چنین حسن در نوع انسان کجاست %~% کسی نور مه چون زپروین خوهد
# 8 دل بنده دیوانه غافلست %~% که زنجیر ازآن زلف مشکین خوهد
# 9 هرآن کس که درکوی تو بانهاد %~% سرش زآستان تو بالین خوهد
# 10 تو خود همچو من عاشقی چون خوهی %~% کجا خوان شه کاسه چوبین خوهد
# 11 زتو سیف فرغانی آن دلستان %~% دل خسته وجان غمگین خوهد
PageV1P367
### || [genre: Gh2]
# 1 هرکرا داد سعادت بلقای تو نوید %~% تا ابد بر سر کویت بنشیند بامید
# 2 بی خبر از رخ نیکوی تو بر پشت زمین %~% آنچنان زست که بر روی سیه چشم سپید
# 3 گل مهرت عجب از دوحه استعدادش %~% همچو میوه ز سپیدار و شکوفه از بید
# 4 ای گدایان ترا ننگ ز مال قارون %~% وی غلامان ترا عار ز ملک جمشید
# 5 روشنایی جمال ای رخ تو رشک قمر %~% هست تابنده ز روی تو چو نور از خورشید
# 6 در بر مطرب ما می شنود گوش رباب %~% ناله عشق تو زابریشم چنگ ناهید
# 7 بنده را صفحه روییست بزردی چو قلم %~% ای ترا نقطه خالی بسیاهی چو مدید
# 8 این صحیح است که در هر دهنی از عشقت %~% ما حدیثیم ولیکن بتو داریم اسنید
# 9 سیف فرغانی وصلت بدعا می خواهد %~% نبود دعوت مضطر ز اجابت نومید
PageV1P368
### || [genre: Gh2]
# 1 باز دریافتن دوست مرا چون خورشید %~% روشن است آینه دل بدم صبح امید
# 2 تو سر از سایه خدمت مکش و بر اغیار %~% در فرو بند که در روز شب افتد خورشید
# 3 دل آزاد باسباب و علایق مسپار %~% تخت هوشنگ بضحاک مده چون جمشید
# 4 همت اندر طلب غیر پراگنده مدار %~% بهر زاغ سیه از دست مده باز سپید
# 5 لوح عشاق ز اغیار کجا گیرد نقش %~% قلم اعلی محتاج نباشد بمدید
# 6 در غم عشق گریزان دل خود را کآن هست %~% ظل طوبی و هوای دگران سایه بید
# 7 گر ره عشق روی زود بمقصود رسی %~% می از آن جام خوری مست بمانی جاوید
# 8 انتظاری برود لیک نیاید هرگز %~% کس از آن مایده محروم و از آن در نومید
# 9 چنگ لطفش بنوازش چو درآید یابد %~% زخمه از خنجر بهرام رباب ناهید
# 10 سیف فرغانی بسیار سخن گفت و نبود %~% آن احادیث چو اخبار تو عالی اسنید
PageV1P369
### || [genre: Gh2]
# 1 روز عمرم بزوال آمد وشب نیز رسید %~% شب هجران ترا خود سحری نیست پدید
# 2 درشب هجربیا شمع وصالی بفروز %~% درچنین شب بچنان شمع توان روی تو دید
# 3 بر سر کوی تودوش ازسر رقت بر من %~% همه شب صبح دعا خواندودرآخر بدمید
# 4 عشق چون شست درانداخت بقصد جانم %~% زین دل آب شده صبر چو ماهی برمید
# 5 چون خیال توم ازدیده بشد درطلبش %~% اشکم از چشم روان گشت و بهر روی دوید
# 6 سست پیوند کسی باشد درمذهب عشق %~% که بتیغ اجلش از تو توانندبرید
# 7 بی تو یک لحظه که بر من گذرد پندارم %~% هفته یی می رود و (نیز) بده روز کشید
# 8 سعدیا من بجواب تو سخنها گفتم %~% چه ازآن به که مرا با تو بود گفت و شنید
# 9 گفتمش یک سخن من بشنو در حق خویش %~% زر طلب کرد که درگوش کند مروارید
# 10 گر بجان حکم کند دوست خلافش نکنم %~% کاعتراضی نکند بر سخن پیر مرید
# 11 سیف فرغانی که خواهی بوصلش برسی %~% صدق دل همره جان کن که سخن نیست مفید
PageV1P370
### || [genre: Gh2]
# 1 در شهر اگر زمانی آن خوش پسر برآید %~% ازهر دلی و جانی سوزی دگر برآید
# 2 درآرزوی رویش چندین عجب نباشد %~% گرآفتاب ازین پس پیش از سحر برآید
# 3 چون سایه نور ندهد براوج بام گردون %~% بی نردبان مهرش خورشید اگر برآید
# 4 گربر زمین بیفتد آب دهان یارم %~% از بیخ هر نباتی شاخ شکر برآید
# 5 ازبهر چون تو دلبردر پای چون تو گوهر %~% ازابر در ببارد وز خاک زر برآید
# 6 گفتم که آب چشمم بر روی خشک گردد %~% چون بر گل عذارش ریحان تر برآید
# 7 من آن گمان نبردم کز خط دود رنگش %~% چون شمع هر زمانم آتش بسر برآید
# 8 جسم برهنه رو راشرط است اگر نپوشد %~% آنرا که دوست چون گل بی جامه دربرآید
# 9 دامن بدست چون من بی طالعی کی افتد %~% آنرا که از گریبان شمس و قمر برآید
# 10 باری بچشم احسان در سیف بنگرای جان %~% تا کار هر دو کونش زآن یک نظر برآید
PageV1P371
### || [genre: Gh2]
# 1 ز کویی کآنچنان ماهی برآید %~% ز هر سو ناله و آهی برآید
# 2 بدولتخانه عشق تو هردم %~% گدایی در رود شاهی برآید
# 3 درین لشکر تو آن چابک سواری %~% که هردم گردت از راهی برآید
# 4 بگرد خرمن لطفت عجب نیست %~% که کار کوهی از کاهی برآید
# 5 بروزم بر نیاید آفتابی %~% نخسبم تا شبم ماهی برآید
# 6 همه شب بر درت بیدار باشم %~% مگر کارم سحرگاهی برآید
# 7 زلیخاوار جز مهرت نورزم %~% گرم صد یوسف از چاهی برآید
# 8 چو اندر دل فرود آمد غمت جان %~% همی ترسم که ناگاهی برآید
# 9 چو آیینه بهرکس روی منما %~% مبادا کز دلم آهی برآید
# 10 بجای سیف فرغانیش بنشان %~% گرت چون او نکو خواهی برآید
# 11 زدم بر ملک وصل تو کزین کار %~% بترک مال یا جاهی برآید
PageV1P372
### || [genre: Gh2]
# 1 سحرگه سوی ما بویی اگر زآن دلستان آید %~% چو صحت سوی بیماران و سوی مرده جان آید
# 2 بسا عاشق که او خود را بسوزد همچو پروانه %~% گر آن سلطان مه رویان چو شمع اندر میان آید
# 3 از آن حسرت که بی رویش نباید دید گلها را %~% دلم چون غنچه خون گردد چو گل در بوستان آید
# 4 چو صید از دام جست ای دل دگر چون در کمند افتد %~% نفس کرکام بیرون شد دگر کی باد هان آید
# 5 زتاب شوق خود فصلی بدان حضرت فرستادم %~% که از (هر) فصل اگر حرفی نویسم داستان آید
# 6 چه شوق انگیز اشعاری بدان نیت همی گویم %~% که مهر افزای پیغامی ازآن نا مهربان آید
# 7 زباد سرد هجرانت رخم را رنگ دیگر شد %~% که در برگ درخت ای دوست زردی از خزان آید
# 8 زهجرت آنچه برمن رفت ودر عشق آنچه پیش آمد %~% بسوزد عالمی را دل گر از دل بر زبان آید
# 9 چوتو با من سخن گویی ندانم تا چه افشانی %~% که آن کز تو سخن گوید زلب شکر فشان آید
# 10 کمان ابروان داری خد نگش ناوک مژگان %~% هدف ازدل کند عاشق چو تیری زآن کمان آید
# 11 اگر عاشق درین میدان خورد بر فرق صد چوگان %~% بزیر پای اسب او بسر چون گو دوان آید
# 12 گرم مویی نهی بر تن وگر صد جان خوهی ازمن %~% نه آن برتن سبک باشد نه این بردل گران آید
# 13 چو در جانم بود عشقت مرا شوقت بسوزد دل %~% چو در عود اوفتد آتش ازو هردم دخان آید
# 14 چو سعدی سیف فرغانی مدام از شوق می گوید %~% (نه چندان آرزو مندم که وصفش در بیان آید)
PageV1P373
### || [genre: Gh2]
# 1 ازرخت در نظرم باغ وگلستان آید %~% وز لبت در دهنم چشمه حیوان آید
# 2 روی خوب تو گر اسلام کند بروی عرض %~% همچو دین بت شکند کفر ومسلمان آید
# 3 گر رخ خویش بعشاق نمایی یک شب %~% در مه روی تو ای دوست چه نقصان آید
# 4 آفتابی چوتو با خویشتن آرد بر من %~% روز وصلت چو شب هجر بپایان آید
# 5 برسر کوی تو بسیار چو من می گردند %~% مگس آنجا که شکر دید فراوان آید
# 6 گوی میدان تماشاش زنخدان تو بس %~% گر دلی در خم آن زلف چو چوگان آید
# 7 کامش از دادن جان تلخ نگردد هرگز %~% لب شیرین تو آن را که بدندان آید
# 8 با نسیم سر زلف تو بتأثیر یکیست %~% بوی پیراهن یوسف که بکنعان آید
# 9 مرگ را حکم روان نیست برآن کس کو را %~% بهر بیماری دل درد تو درمان آید
# 10 بی غم عشق تو دایم منم از طاعتها %~% همچو عاصی که گنه کرد وپشیمان آید
# 11 بر زر وسیم زنم سکه دولت چو مرا %~% خطبه شعر بنام چوتو سلطان آید
# 12 سخن آورده عشقست نه پرورده طبع %~% همه دانند که این گوهر از آن کان آید
# 13 سیف فرغانی پیوسته سخن شیرین گو %~% تا پسندیده آن خسرو خوبان آید
PageV1P374
### || [genre: Gh2]
# 1 نسیم صبح پنداری زکوی یار می آید %~% بجانها مژده می آرد که آن دلدار می آید
# 2 بصد اکرام می باید باستقبال او رفتن %~% که بوی دوست می آرد زکوی یار می آید
# 3 بدین خوبی و خوش بویی چنان پیدایی و گویی %~% که سوی بنده چون صحت سوی بیمار می آید
# 4 بنیکی همچو شعرمن در اوصاف جمال او %~% بخوشی همچو ذکر او که در اشعار می آید
# 5 حکایت کرد کآن شیرین برای چون تو فرهادی %~% شکر از پسته می بارد چو در گفتار می آید
# 6 زلشکرگاه حرب آن مه سوی میدان صلح می آید %~% مظفر همچو سلطانی که از پیکار می آید
# 7 بدست حیله ای عاشق سزد کز سر قدم سازی %~% گرت در جستن این گل قدم بر خار می آید
# 8 بدادم دنیی وگشتم گدای کوی سلطانی %~% که درویشان کویش را ز سلطان عار می آید
# 9 خراباتیست عشق او که هر دم پیش مستانش %~% زهادت چون گنه کاران باستغفار می آید
# 10 بسان دانه نارست اندر زعفران غلتان %~% زشوقش اشک رنگینم که بر رخسار می آید
# 11 بنانی ازدر جانان رضا ده سیف فرغانی %~% که همچون تو درین حضرت گدا بسیار می آید
PageV1P375
### || [genre: Gh2]
# 1 بیا که بی تو مرا کار برنمی آید %~% مهم عشق تو بی یار برنمی آید
# 2 مرا بکوی تو کاری فتادیاری ده %~% که جز بیاری تو کار برنمی آید
# 3 مقام وصل بلندست ومن برونرسم %~% سگش چو گربه بدیواربر نمی آید
# 4 ازآن درخت که درنوبهار گل رستی %~% ببخت بنده بجز خار برنمی آید
# 5 چو شغل عشق تو کاری چو موی باریکست %~% ازآن چو موی بیکبار برنمی آید
# 6 بآب چشم برین خاک در نهال امید %~% بسی نشاندم و بسیار برنمی آید
# 7 سزد که مزرعه را تخم نو کنم امسال %~% که آنچه کاشته ام پابرنمی آید
# 8 ز ذکر شوق خمش باش سیف فرغانی %~% که آن حدیث بگفتار برنمی آید
# 9 میان عاشق و معشوق بعد ازاین کاریست %~% که آن بگفتن اشعار برنمی آید
PageV1P376
### || [genre: Gh2]
# 1 ترا بصحبت ما سر (فر) ونمی آید %~% زبنده شرم چه داری بگو نمی آید
# 2 بدور حسن تو بیرون عاشقی کاری %~% بیازموده ام از من نکو نمی آید
# 3 دلم بروی تو هرگز نمی کند نظری %~% که تیر غمزه شوخت برو نمی آید
# 4 همی خورند غمم آشناو بیگانه %~% که چون بنزد توآن ماه رو نمی آید
# 5 ترازوییست درو سنگ خویشتن داری %~% چنانکه جز بزرش سر فرو نمی آید
# 6 قرارداد که آیم بدیدن تو شبی %~% کنون قرار زمن رفت و او نمی آید
# 7 دلم وصال تو میخواهد اینچنین دولت %~% بصبر یافت توان واین ازو نمی آید
# 8 نبود با تو مرا عشق روزگاری ازآن %~% بروزگار تغیر درو نمی آید
# 9 چرا نمی کند اندیشه سیف فرغانی %~% که هیچ حاصل ازین گفتگو نمی آید
PageV1P377
### || [genre: Gh2]
# 1 ترا به زمن هم نفس کم نیاید %~% چو تو شکری را مگس کم نیاید
# 2 مرا گر ز رویت نفس منقطع شد %~% چوآیینه باشد نفس کم نیاید
# 3 مرا همچو تو هیچ کس نیست لیکن %~% ترا همچو من هیچ کس کم نیاید
# 4 مرا در سرای جان هوسهاست با تو %~% اسیر هوا راهوس کم نیاید
# 5 من ارباشم و گر نباشم غمت را %~% بجای دگر دست رس کم نیاید
# 6 وگر ناله وزاری من نباشد %~% درآن کاروان زین جرس کم نیاید
# 7 اگر شحنه ازکار معزول گردد %~% شب شهریان را عسس کم نیاید
# 8 بدین حسن رخ ازپی عشق بازی %~% برین نطع چون من فرس کم نیاید
# 9 تو دامی همی نه که مرغی درافتد %~% توآتش همی کن که خس کم نیاید
# 10 ببختی که داریم وحسنی که داری %~% ترا مرغ و مارا قفس کم نیاید
# 11 اگر رفت بی مونسی سیف ازین در %~% چو تو مصطفی را انس کم نیاید
PageV1P378
### || [genre: Gh2]
# 1 حدیث عشق در گفتن نیاید %~% چنین در هیچ در سفتن نیاید
# 2 ززید و عمر و مشنو کین حکایت %~% چو واو عمر و در گفتن نیاید
# 3 جمال عشق خواهی جان فدا کن %~% که هرگز کار جان از تن نیاید
# 4 شعاع روی او را پرده برگیر %~% که آن خورشید در روزن نیاید
# 5 از آن مردان شیرافگن طلب عشق %~% کزین مردان همچون زن نیاید
# 6 ز زر انگشتری سازند و خلخال %~% ولی آیینه جز ز آهن نیاید
# 7 غم عشق از ازل آرند مردان %~% وگر چه آن بآوردن نیاید
# 8 سری بی دولتست آنرا که با عشق %~% از آنجا که دست در گردن نیاید
# 9 غمش با هر دلی پیوند نکند %~% شتر در چشمه سوزن نیاید
# 10 چو زنده سیف فرغانی بعشقست %~% چراغ جانش را مردن نیاید
# 11 بدان خورشید نتوانم رسیدن %~% اگر چون سایه یی با من نیاید
PageV1P379
### || [genre: Gh2]
# 1 ای زیاران گشته غافل ازتو خود یاری نیاید %~% خفته یی در جامه ناز از تو بیداری نیاید
# 2 قدر غمخواران عشق خود ندانی تا چو ایشان %~% غم خوری بسیار وپیشت کس بغمخواری نیاید
# 3 از در تو نان نیابم زآنکه همچون من گدا را %~% خاک همچون سیم حاصل جز بدشواری نیاید
# 4 هرکه ترک مال کرد وچون فقیر آمد برین در %~% همچو زر هرجا رود هرگز برو خواری نیاید
# 5 روی شهر آرای تو حاجت بآرایش ندارد %~% مهر ومه را فیض نور از چرخ زنگاری نیاید
# 6 چون ز حضرت سلک قرآن را جواهر منتظم شد %~% حاجتی اوراق مصحف را بزر کاری نیاید
# 7 یکدرم از خاک کویت به زصد گنج است وی را %~% کار این گوهر ازآن زرهای دیناری نیاید
# 8 هر کجا تو رو نمودی شور اندر مردم افتد %~% از مگس چون شهد بیند خویشتن داری نیاید
# 9 عشق اگر پوشیده دارم از ملامت باشم ایمن %~% بر کمر چون کیسه نبود کس بطراری نیاید
# 10 جانم از لعل تو بوسی یافت شیرین شد حدیثم %~% طوطی ار شکر خورد زو تلخ گفتاری نیاید
# 11 صحبت بد نیک را هرگز نگرداند زنیکی %~% گر(چه) با خارست گل هرگز ازو خاری نیاید
# 12 گر نبیند روی خوبت سیف فرغانی چه گوید %~% چون گلی نبود زبلبل ناله وزاری نیاید
PageV1P380
### || [genre: Gh2]
# 1 ای ترا تعبیه درتنگ شکر مروارید %~% تابکی خنده زند لعل تو برمروارید
# 2 چون بگویی بفشانی گهر ازحقه لعل %~% چون بخندی بنمایی زشکر مروارید
# 3 بحرحسنی تو وهرگز صدف لطف نداشت %~% به زدندان تو ای کان گهر مروارید
# 4 در دندان بنمای از لب همچون آتش %~% تا زشرم آب شود بار دگر مروارید
# 5 ای بسا شب که من خشک لب از حسرت تو %~% بر زمین ریختم از دیده تر مروارید
# 6 ریسمان مژه ام را بدر اشک ای دوست %~% چند چون رشته کشد عشق تو در مروارید
# 7 گوهر مهر خود از هر دل جان دوست مجوی %~% زآنکه غواص نجوید زشمر مروارید
# 8 لایق عشق دلی پاک بود همچو صدف %~% کفو زر نیست درین عقد مگر مروارید
# 9 در سخن جمع کنم در معانی پس ازین %~% درکشم از پی گوش تو بزر مروارید
# 10 سخن بنده چو آبیست که کرده است آن را %~% دل صدف وار بصد خون جگر مروارید
# 11 شعرخود نزد تو آوردم وعقلم می گفت %~% کز پی سود ببحرین مبر مروارید
# 12 سیف فرغانی گرچه همه عیبست بگوی %~% کزتو نبود عجب ای کان هنر مروارید
PageV1P381
### || [genre: Gh2]
# 1 ای ترا پای بر سر خورشید %~% سایه تست افسر خورشید
# 2 گرچه سایه ترا زمین بوسد %~% زآسمان بگذرد سر خورشید
# 3 نیکوان جمله چاکران تواند %~% ذرها جمله لشکر خورشید
# 4 سوی تو هر شبی که جامه چرخ %~% در گریبان کشد سر خورشید
# 5 نامهای نیاز هر ذره است %~% زیر بال کبوتر خورشید
# 6 در غم تست استخوان هلال %~% ضلع پهلوی لاغر خورشید
# 7 ای چو مه از شعاع چهره تو %~% یافته نور پیکر خورشید
# 8 بر درتو زمن نماند اثر %~% محو شد سایه بر در خورشید
# 9 من نیم در خور تو وچه عجب %~% سایه گر نیست در(خور) خورشید
# 10 جز بنامت نمی زند در کان %~% سکه بر سیم زرگر خورشید
# 11 بیخ مهرتو کاشته در دل %~% دایه تخم پرور خورشید
# 12 پیش روی تو ماه آینه ییست %~% پیش روی منور خورشید
# 13 پرتوی بر زمین فتد چو نهند %~% آیینه در برابر خورشید
# 14 گر کند سایه تو تربیتش %~% ذره گردد برادر خورشید
# 15 مدح تو گفت سیف فرغانی %~% ذره یی شد ثناگر خورشید
PageV1P382
### || [genre: Gh2]
# 1 عقل در کفر و دین سخن گوید %~% عشق بیرون ازین سخن گوید
# 2 آن بیک شبهه در گمان افتد %~% وین ز حق الیقین سخن گوید
# 3 آن خود از علم جان نداند هیچ %~% وین ز جان آفرین سخن گوید
# 4 با تو عشق از نخست چون قرآن %~% همه از مهر و کین سخن گوید
# 5 تا بدان جا که من ورای حجاب %~% با تو آن نازنین سخن گوید
# 6 طعن کرده است عقل و گفته مرا %~% او که باشد که این سخن گوید
# 7 خویشتن سوزد او چو پروانه %~% که چو شمع آتشین سخن گوید
# 8 عقل ازین می نخورد هشیارست %~% مست گردد همین سخن گوید
# 9 من نه شاگرد طبع خود رایم %~% که نه بر وفق دین سخن گوید
# 10 راوی جانم از محدث عشق %~% باجازت چنین سخن گوید
# 11 سخن شاعر از سر طبعست %~% ضفدع از پارگین سخن گوید
# 12 زاغ بر شاخ خشک وبلبل مست %~% برگل و یاسمین سخن گوید
# 13 عشق بر هر لبی که مهر نهاد %~% بی زبان چون نگین سخن گوید
# 14 با کسانی که کشته عشق اند %~% مرده اندر زمین سخن گوید
# 15 سیف فرغانی ار خمش باشی %~% بزبان تو دین سخن گوید
PageV1P383
### || [genre: Gh2]
# 1 دوش در مجلس ما بود زروی دلبر %~% طبقی پر زگل وپسته وبادام وشکر
# 2 ذکر آن پسته وبادام مکرر نکنم %~% شکرش قوت روان بود وگلش حظ نظر
# 3 عقل در سایه حیرت شده زآن رو ودهان %~% که زخورشید فزونست وز ذره کمتر
# 4 خط ریحانی بر چهره مشکین خالش %~% همچو بر برگ سمن بود غبار عنبر
# 5 وصف آن حسن درازست ومن کوته بین %~% بمعانی نرسیدم زتماشای صور
# 6 پیش رخسار چو خورشید وی آن مرکز نور %~% کمتر از نقطه بود دایره روی قمر
# 7 هست آن میوه دل نوبر بستان جمال %~% وندرو جمع شده حسن گل ولطف زهر
# 8 خوبی از صورت او بود چوپر از طاوس %~% حسن از صورت او خوب چو طاوس از پر
# 9 از پی حسن بهین همه اجزا شد روی %~% وز پی روی رئیس همه اعضا شدسر
# 10 هردم از آتش حسرت لب عشاقش خشک %~% دایم از آب لطافت گل رخسارش تر
# 11 او توانگر بجمالست وشده خوار و عزیز %~% ما بر او چو گدا او بر ما همچون زر
# 12 اوست پیدا وسرافراز میان خوبان %~% همچو در قلب سپهدار وعلم در لشکر
# 13 سر انصاف بزیر قدم او آورد %~% سرو اگر داشت قد از قامت او بالاتر
# 14 بر جگر تیغ زند غمزه تیر اندازش %~% دل چون آهنش از رحم ندارد جوهر
# 15 سیف فرغانی دلبر بلطافت آبست %~% نه چنان آب که از وی بتوان کرد گذر
PageV1P384
### || [genre: Gh2]
# 1 شکر اندر پسته پنهان وآب حیوان در شکر %~% لاله بر خورشید آن مه دارد وگل بر قمر
# 2 قوت دل در غم او چون شفا در انگبین %~% راحت جان در لب او چون حلاوت در شکر
# 3 روی معنی دار او از دانه خالش کند %~% طعمه مرغان روح اندر قفسهای صور
# 4 چون شکوفه پایمال هرکس وناکس شوم %~% گر بسنگ از وی جدا گردم چو میوه از شجر
# 5 بر در جانان نشین تا قدر تو افزون شود %~% کآب در دریا شود در خاک در معدن گهر
# 6 خدمت پیوسته کن تا روی بنماید قبول %~% حلقه چون دائم زنی ناچار بگشایند در
# 7 خاک را تأثیر آب زندگانی آمدی %~% دوست گر دامن کشان بر خاک ما کردی گذر
# 8 شوق او در طبع من چون نامیه است اندر نبات %~% کو زشاخ خشک بیرون آورد گلهای تر
# 9 شعرمن در وصف او جلاب جان پرور شود %~% گر درآمیزد بهم آب وشکر با یکدگر
# 10 من نپرهیزم زروی دوست دیدن بعد ازین %~% کی کند پرهیز بلبل از گل ونحل از زهر
# 11 سیف فرغانی اگر جانان خوهی جان ترک کن %~% نزد صاحب دل زصد جانست جانان خوبتر
PageV1P385
### || [genre: Gh2]
# 1 ای لبت نوشین زمن نیش فراقت دور دار %~% وز شراب وصل خود جان مرا مخمور دار
# 2 نسخه الله نوری زآن رخ از مصباح عشق %~% ای چراغ جان مرا مشکاة دل پرنور دار
# 3 از عطاهای ید اللهی بدست خود بنه %~% در دلم اسرار و آن اسرار را مستور دار
# 4 تا شکروار از مگس دردسری نبود مرا %~% انگبینم در درون پوشیده چون زنبوردار
# 5 روز او چون شب سیه گردد اگر خورشید را %~% حکم فرمایی که روی از سایه ما دور دار
# 6 سعی کردم تا طواف کعبه وصلت کنم %~% ای دلم را قبله تو سعی مرا مشکور دار
# 7 ای طبیب عاشقان بفرست جان داروی وصل %~% کین دل از هجر تو رنجورست و من رنجوردار
# 8 لشکر هجران تو گر حمله بر قلبم کند %~% اندر آن هیجا مرین اشکسته را منصوردار
# 9 آنچه تو داری بما خود کی رسد ما کیستیم %~% آنچه ما داریم بستان وز کرم معذوردار
# 10 پیش ازین تقصیر کردم بعد ازین در حضرتت %~% همتم را بر ادای خدمتت مقصور دار
# 11 بیت احزانست دل بی تو خرابیها درو %~% نظم حال ما زتست این بیت را معمور دار
# 12 از رسیدن در وصال تو مرامن مانعم %~% من ترا در خور نیم از من مرا مهجور دار
# 13 سیف فرغانی چو دایم وصف حسنت می کند %~% تا بتو معروف گردد شعر او مشهور دار
PageV1P386
### || [genre: Gh2]
# 1 ای دل از دوست جان دریغ مدار %~% جان ازآن دلستان دریغ مدار
# 2 ماه رویا توهم ز روی کرم %~% نظر از عاشقان دریغ مدار
# 3 آفتابی برآسمان جمال %~% نور خویش ازجهان دریغ مدار
# 4 من زچشم بدان رقیب توام %~% میوه ازباغبان دریغ مدار
# 5 طوطی خوش سخن منم ازمن %~% شکری از آن لبان دریغ مدار
# 6 لب نوشینت آب حیوانست %~% آب ازتشنگان دریغ مدار
# 7 مست خوابست چشم مخمورت %~% خواب ازپاسبان دریغ مدار
# 8 لب بدندان من سپار وبخسب %~% رطب ازاستخوان دریغ مدار
# 9 صحبت ازناکسان دریغت نیست %~% سخنی ازکسان دریغ مدار
# 10 بر درتست سیف فرغانی %~% زآن گدا پیشه نان دریغ مدار
# 11 ازتو مارا سلام یا دشنام %~% این اگر نیست آن دریغ مدار
PageV1P387
### || [genre: Gh2]
# 1 ای صبا لطفی بکن حالم بجانان عرضه دار %~% قصه درد دلم بشنو بدان جان عرضه دار
# 2 گرچه باهم نسبتی بود نیازوناز را %~% رو نیاز من بپیش ناز جانان عرضه دار
# 3 ذکر قطره نزد آن دریای پر در تازه کن %~% حال ذره پیش آن خورشید تابان عرضه دار
# 4 همچو بخت ودولت ار آنجا توانی راه برد %~% بندگی من درآن حضرت فراوان عرضه دار
# 5 بی بهشتی کآسمان فرش ویست اندر زمین %~% آدم سرگشته ام حالم برضوان عرضه دار
# 6 تا شب قدر وصال او بیابم لطف کن %~% آنچه برمن می رود از روز هجران عرضه دار
# 7 دردمند عشقم ودرمان من دیدار اوست %~% تا شفا حاصل شود دردم بدرمان عرضه دار
# 8 خامشی امکان ندارد بعدازین احوال من %~% گربود فرصت بگو ور باشد امکان عرضه دار
# 9 بلبلم بی آن گلستان روز و شب گریان چو ابر %~% اشتیاق من بدان گلهای خندان عرضه دار
# 10 چون بدان یوسف رسی ذکر زلیخا بازگو %~% ور سلیمان را ببینی حال موران عرضه دار
# 11 در فراق یار یوسف حسن می دانی که من %~% همچو یعقوبم مقیم بیت احزان عرضه دار
# 12 تحفه یی ازجان شیرین کرده ام آنجا رسان %~% خدمتی چون شوق بلبل با گلستان عرضه دار
# 13 گر کسی بیداد بیند داد از سلطان خوهد %~% ازمن این قصه بدان سلطان خوبان عرضه دار
# 14 سیف فرغانی زهجر دوست بیدادی کشید %~% با جهان جان بگو یعنی بسلطان عرضه دار
PageV1P388
### || [genre: Gh2]
# 1 دلا این یک سخن از من نگه دار %~% که جان از بندگی تن نگه دار
# 2 وصیت می کنم سر دل خویش %~% اگر جان توام از من نگه دار
# 3 تو شاهی ملک عشق ونفس دشمن %~% چنان ملک از چنین دشمن نگه دار
# 4 زنانند این همه مردان بی عشق %~% تو مردی چشم خویش از زن نگه دار
# 5 اگر دنیا هزاران ماه دارند %~% تو از مهتاب او روزن نگه دار
# 6 زر خشکش گل تر دامنانست %~% زتر وخشک او دامن نگه دار
# 7 وگر روغن شود در جوی آبش %~% چراغ از دود این گلخن نگه دار
# 8 جهان را گلخنی پر دود دیدم %~% تو چشم از دود این گلخن نگه دار
# 9 کلاه دولتش شمشیر سرهاست %~% تو از شمشیر او گردن نگه دار
# 10 دل درویش گنج گوهر آمد %~% اگر دستت دهد مشکن نگه دار
# 11 نگویم سیف فرغانی مگو هیچ %~% زبان خویش در گفتن نگه دار
PageV1P389
### || [genre: Gh2]
# 1 بر در تو عاشقان دارند کار %~% دوستان با دوستان دارند کار
# 2 کار ما با تست نه با دیگران %~% دیگران با دیگران دارند کار
# 3 ما زعالم با تو می ورزیم عشق %~% اختران با آسمان دارند کار
# 4 با رخ خوب تو من دارم نظر %~% با مه وخور اختران دارند کار
# 5 ما چو فرهادیم دور از خدمتت %~% با تو شیرین خسروان دارند کار
# 6 با چوتو جانان بدل ورزند عشق %~% با چو تو دلبر بجان دارند کار
# 7 روح بخشایی بدم عیسی نفس %~% چون نفس با آن دهان دارند کار
# 8 روز وشب همچون مگس با انگبین %~% با چو تو شیرین لبان دارند کار
# 9 ما تهی دستان درین ره ایمن ایم %~% ره زنان با کاروان دارند کار
# 10 ما بدرویشان کویت مایل ایم %~% مقبلان با مقبلان دارند کار
# 11 بی خبر زین ذوق چندین آدمی %~% روز وشب با آب ونان دارند کار
# 12 مانده اندر پوست بی مغزان عصر %~% همچو سگ با استخوان دارند کار
# 13 این جماعت از جهان ما نه اند %~% زآنکه با اهل جهان دارند کار
# 14 ما چو عزرائیل باجان وین گروه %~% چون کفن با مردگان دارند کار
# 15 سیف فرغانی مقیم کوی تست %~% بلبلان با بوستان دارند کار
PageV1P390
### || [genre: Gh2]
# 1 دوش ما را از سعادت بود جانان در کنار %~% دل برون رفت از میان چون آمد آن جان در کنار
# 2 ترک جان کن تا بیاید با تو جانان در میان %~% هر دو نتوانی گرفتن جان و جانان در کنار
# 3 بود امشب مجلس ما را و ما را تا بروز %~% شمع رخشان در میان و ماه تابان در کنار
# 4 مفلسی را شاهدی چون پادشاهی میهمان %~% بی دلی را دلبری همچون گلستان در کنار
# 5 اندرین حالت بیا ای طالب اندر من نگر %~% تا ببینی بلبلی را باغ و بستان در کنار
# 6 گاه با ما می فگند از لطف گویی در میان %~% گاه او را می فتاد از زلف چوگان در کنار
# 7 قند می بارید از آن لعل درافشان در سخن %~% مشک می افشاند از آن زلف پریشان در کنار
# 8 وقت من از گریه و از ناله می کردند خوش %~% شمع گریان در میان و چنگ نالان در کنار
# 9 شکر و گل داشت آن دلدار و من از وصل او %~% داشتم تا وقت صبح این در دهن و آن در کنار
# 10 شوق در دل بی فتور و شور در سر بر دوام %~% درد عشق اندر میان جان و درمان در کنار
# 11 فتنه مردست و زن آن ماه تابان در میان %~% راحت جانست و تن آن شاه خوبان در کنار
# 12 ای بسا شبها که من در هجر او می ریختم %~% اشک خونین در گریبان وز گریبان در کنار
# 13 بحر مواجست عشق و در میان بحر صبر %~% کشتی نوحست و ما را هست طوفان در کنار
# 14 با چنین شوق جگر سوزست حال دل چنانک %~% دایه بی شیر و او را طفل گریان در کنار
# 15 تو میا اندر میان کار خود کآن دوست را %~% تا تو باشی در میان آورد نتوان در کنار
# 16 دوست را با سیف فرغانی هرآن کو دید گفت %~% کان مروارید دارد بحر عمان در کنار
PageV1P391
### || [genre: Gh2]
# 1 سوی صحرا شو دمی ای دوست با ما در بهار %~% چون رخ گل خوب باشد روی صحرا در بهار
# 2 ما چو بی برگیم چون بلبل ز گلبن در خزان %~% با نوای نیکویی دوری تو از ما در بهار
# 3 آشکارا می کنم بویی ازو رنگی ز تو %~% هست پنهان در برتو هست پیدا در بهار
# 4 از گل سیمین که باد از دست شاخ افشانده است %~% بر سر گنج است گویی سرو را پا در بهار
# 5 نرگس یعقوب دیده از گل و بلبل بدید %~% حسن یوسف باهم و مهر زلیخا در بهار
# 6 در دل بلبل خزان از خار ناخن زد بسی %~% پیش گل برمی کشد چون چنگ آوا در بهار
# 7 تا ز لاف نیکویی گل را زبان بسته شود %~% تو ز باغ حسن خود یک غنچه بگشا در بهار
# 8 تو نهان در خانه ای وآنگه ز من بستی رخت %~% روی هر گل می کند حسن آشکارا در بهار
# 9 رو مپوش از من درین موسم که از گل عندلیب %~% در همه وقتی شکیبا باشد الا در بهار
# 10 سیف فرغانی درین وقتت بسی ابرام کرد %~% باغ را از بلبل افزونست غوغا در بهار
PageV1P392
### || [genre: Gh2]
# 1 ای نامه نو رسیده از یار %~% بی گوش سخن شنیده از یار
# 2 در طی تو گر هزار قهرست %~% لطفیست بمن رسیده از یار
# 3 این جان جفا کشیده از تو %~% ای بوی وفا شنیده از یار
# 4 وی دیده هر آنچه گفته از دوست %~% وی گفته هر آنچه دیده از یار
# 5 هرگز باشد که چون سوادت %~% پر نور کنیم دیده از یار
# 6 اندر شب هجر مطلع تو %~% صبحیست ولی دمیده از یار
# 7 ای حظ نظر گرفته از دوست %~% وی ذوق سخن چشیده از یار
# 8 گر باز روی ز من بگویش %~% کای بی سببی رمیده از یار
# 9 انصاف بده که چون بود سیف %~% پیوسته چنین بریده از یار
PageV1P393
### || [genre: Gh2]
# 1 تا بکی این جور کشیدن ز یار %~% خون ز دل خسته چکیدن ز یار
# 2 جور کش و صبر کن ای دل که هست %~% شرط وفا جور کشیدن ز یار
# 3 ضربت چون تیغ کشیدن ز دوست %~% شربت چون زهر چشیدن ز یار
# 4 گر بجفایی برماند ترا %~% شرط وفا نیست رمیدن ز یار
# 5 یار اگر از ما ببرد حاکمست %~% ما نتوانیم بریدن ز یار
# 6 سنت عشقست برین در دعا %~% گفتن و دشنام شنیدن ز یار
# 7 حکم ادب هست درین ره قفا %~% از دگران خوردن و دیدن ز یار
# 8 جان بده و مال که سودی نکرد %~% جان بدرم باز خریدن ز یار
# 9 سیف بجهدی نرسی نزد او %~% زآنک نیارست رسیدن ز یار
PageV1P394
### || [genre: Gh2]
# 1 چون دل گرفت لشکر سلطان عشق یار %~% دل هرچه کرد بفرمان عشق یار
# 2 ای اعتماد کرده بر اسلام خویشتن %~% آگه نه ای ز کفر مسلمان عشق یار
# 3 گر جان و گر دلست اضافت مکن بخود %~% هرچ آن تست هست همه آن عشق یار
# 4 همچون ملک شوی تو چو در ملک تو شود %~% دیو و پری بحکم سلیمان عشق یار
# 5 از چنگ گرگ نفس دلت بازرست اگر %~% شد گوسپند جان تو قربان عشق یار
# 6 گر دست رس خوهید بچوگان زلف دوست %~% خود را درافگنید بمیدان عشق یار
# 7 بی خود برین بساط قدم نه که راه نیست %~% هشیار را بمجلس مستان عشق یار
# 8 در زیر بام چرخ مجوی آستان دوست %~% بالای عرش دان در ایوان عشق یار
# 9 اشکم بگوش خلق رسانید سر من %~% چشمم مدد نکرد بکتمان عشق یار
# 10 فردا که خلق را بعملها دهند مزد %~% بینی مرا گرفته گریبان عشق یار
# 11 ایمن ز بیم دوزخ و آزاد از بهشت %~% حیران حسن دلبر و سکران عشق یار
# 12 دم درکش ای فقیر اگر چه شدی چو سیف %~% سلطان ملک شعر و غزل خوان عشق یار
# 13 کز چرخ برگذشت و بقیمت ز زر گذشت %~% نقد سخن ز سکه سلطان عشق یار
PageV1P395
### || [genre: Gh2]
# 1 تا چند بر امید روم در سرای یار %~% در سر خمار باده و در دل هوای یار
# 2 خلقی بدستبوس وی آسان همی رسند %~% ما را مجال نه که ببوسیم پای یار
# 3 دل بر دیار وهر چه برد (نیز) آن اوست %~% جان هم ذخیره ییست درین تن برای یار
# 4 در عشق یار از سر جانی که داشتم %~% برخاستم که جان ننشیند بجای یار
# 5 گر در رضای یار رود جان و دل ازاو %~% عاشق بترک هردو بجوید رضای یار
# 6 درمان ز کس طلب نکند دردمند دوست %~% در عافیت نظر نکند مبتلای یار
# 7 ذکرست بی زبان زوی اندر دهان من %~% جانست یک جهان نه تن اندر قبای یار
# 8 سلطان که چون امیر شوی نان او خوری %~% گر زر دهد ازو نپذیرد گدای یار
# 9 هم سنگ ما گهر شودازآفتاب دوست %~% هم مس ما چو زرشود ازکیمیای یار
# 10 گر بهر یار سنگ جفا بر سرت زنند %~% رو ترک سر بگیروبسر بر وفای یار
# 11 یاری که بردر کرم اودریغ نیست %~% جود ازنیاز عاشق و عفو از خطای یار
# 12 گر دربهشت جای دهندم بآخرت %~% مقصود من ازو نبود جزلقای یار
# 13 چندین هزار بیت بگفتند شاعران %~% یک بیت کس نگفت که باشد سزای یار
# 14 شاعر زدرد عاشق شوریده غافلست %~% او ومدیح مردم و ما وثنای یار
# 15 از یار اگر جفا رسدت سیف صبر کن %~% یار آن بود که صبر کند بر جفای یار
PageV1P396
### || [genre: Gh2]
# 1 ایا نموده دهانت زلعل خندان در %~% سخن بگو وازآن لعل برمن افشان در
# 2 غلام خنده شدم کو روان وپیدا کرد %~% ترا زپسته شکر وزعقیق خندان در
# 3 بخنده از لب خود پرشکر کنی دامن %~% مرا چو چشم در اندازد از گریبان در
# 4 دهانت گاه سخن تا نبیند آن کو گفت %~% که کسی بشهد نپرورد در نمکدان در
# 5 چو چشمه خضر اندر میان تاریکی %~% لب تو کرده نهان اندرآب حیوان در
# 6 سؤال بوسه مارا زلب جوابی ده %~% بزیر لعل چوشکر مدار پنهان در
# 7 دلم مفرح یاقوت یابد آن ساعت %~% که از دهان توآید مرا بدندان در
# 8 بچون تو محتشمی بی بها سخن ندهم %~% بده زلعل شکربار قند وبستان در
# 9 دهانت معدن لؤلوست با همه تنگی %~% بده زکات که مستظهری بچندان در
# 10 بدست من گهر وصل خویش اکنون ده %~% که هست در صدف قالب من ازجان در
# 11 حصول گوهر وصل تو سخت دشوارست %~% بدست همچو منی خود نیاید آسان در
# 12 گرازلبت بسخن بوسه یی خوهم ندهی %~% شکرگران چه فروشی چوکردم ارزان در
# 13 غم تو در دلم آمد حدیث من شد نظم %~% چو در دهان صدف رفت گشت باران در
# 14 مرا چه قدر فزاید ازین سخن برتو %~% که در طویله تو با شبه است یکسان در
# 15 سخن درشت چو کردم خرد بنرمی گفت %~% غلط مکن که نساید کسی بسوهان در
# 16 بنزد تو سخن آورد سیف فرغانی %~% کسی بمصر شکر چون برد بعمان در
# 17 زشاعران سخن عاشقان جان پرور %~% طلب مکن که زهر بحر یافت نتوان در
PageV1P397
### || [genre: Gh2]
# 1 زهی ز خنده شیرینت شرمسار شکر %~% مدام پسته تنگ تراست بار شکر
# 2 فدای پاسخ تلخ تو یک جهان شیرین %~% غلام پسته تنگ تو صد هزار شکر
# 3 چو تنگ دستی دیدی و تلخ عیشی من %~% ببوسه بر من مسکین فراخ دار شکر
# 4 هزار شور برآید ز عاشقان زین پس %~% که گرد لعل تو شد با نبات یار شکر
# 5 بغمزه دل شکن و از جهان برآر نفیر %~% بخنده در سخن آ وز دهان ببار شکر
# 6 مدام خنده شیرین تو همی کارد %~% بگرد پسته تنگت نبات وار شکر
# 7 میان این همه خوبان بجز تو کس را نیست %~% گهر نمای عقیق و سخن گزار شکر
# 8 لب و دهان تو در چشمم آمد و دیدم %~% بگرد پسته چون آتش آبدار شکر
# 9 بوصل همچو تو شیرین چه باشد ار آید %~% مرا چو خسرو پرویز در کنار شکر
# 10 برای بوسه مگس وار گر کنم ابرام %~% تو خوش بخسب بناز و بمن سپار شکر
# 11 بهای شعر رهی بوسه ییست از لب تو %~% تو شاد باش بشیرین بمن گذار شکر
# 12 دهان خود بشکر چون مگس بیالایم %~% که چون لبت نکند در مذاق کار شکر
# 13 کسی که نزد تو این نظم بر زبان راند %~% تو دست سوی دهانش برو بیار شکر
# 14 زمانه زاد بایام چون تو شیرینی %~% بروزگار زنی کرد روزگار شکر
# 15 چو قند از آنی شیرین که سیف فرغانی %~% بشعر بر سر تو می کند نثار شکر
PageV1P398
### || [genre: Gh2]
# 1 ای چو شیرین بدهان پسته بگفتارشکر %~% در حدیث آی وازآن پسته فروبار شکر
# 2 دردهانت صنما غیر شکر چیزی نیست %~% اینت تنگی که دروهست بخروار شکر
# 3 شهد راکرد زخجلت چو نبات ای دلبر %~% پیش حلوای لبت کاسه نگو سار شکر
# 4 اندرآن رو که زقرص مه وخو را فزونست %~% نمکی هست که کم نیست زبسیار شکر
# 5 شعرمن بنده مخوان تا بلبانت نرسد %~% بارها گفتمت ازآب نگه دار شکر
# 6 همچو خسرو که بجان در طلب شیرین بود %~% لب شیرین ترا هست طلب کار شکر
# 7 با نبات لب لعلت زکساد بازار %~% تا بامروز مگس داشت خریدار شکر
# 8 کام جانم نشود تلخ بمرگ ار روزی %~% ازلب تو بدهانم رسد ای یار شکر
# 9 گلبن ار درچمن آب ازلب لعل تو خورد %~% عوض غنچه برآید زسر خار شکر
# 10 نام و ننگم مبر ای جان ومرا دور مکن %~% ازبرخود که ندارد زمگس عار شکر
# 11 گر زلعل تو خوهم بوسه مزن از سرکبر %~% بانگ برمن که نباشد مگس آزار شکر
# 12 پای دیوار چوتو گل رخ اگر بوسه نهم %~% برمن افشاند خارازسر دیوار شکر
# 13 در مقامی که شود با شکرآن شیرین جمع %~% تو ازو بوسه خوه ای عاشق وبگذار شکر
# 14 یار با آن لب شیرین سخن تلخم گفت %~% در دوا کرد طبیب ازپی بیمار شکر
# 15 سیف فرغانی با ذکر لب او عجبست %~% گر ترشح نکند ازتو عرق وار شکر
PageV1P399
### || [genre: Gh2]
# 1 ای غم عشق تو چون می طرب افزای دگر %~% همچو من مانده در عشق تو شیدای دگر
# 2 پیش ازین انده بیهوده همی خورد دلم %~% بازم استد غم عشق تو زغمهای دگر
# 3 چون برون می نرود از دل من دانستم %~% که غم عشق ترا نیست جزین جای دگر
# 4 بجز از دیدن تو از تو چه خواهم چو مرا %~% زین هوس می نرسد دل بتمنای دگر
# 5 عالمی شیفته چشم وخط و خال تواند %~% هر کسی از تو درافتاده بسودای دگر
# 6 تو پس پرده و خلقی بتصور دارند %~% هر یکی با رخ خوب تو تماشای دگر
# 7 تا بود خسرو خوبان چو تو شیرین صنمی %~% مگس ما نکند میل بحلوای دگر
# 8 بفلک رشوه دهم بوک درآرم باری %~% پاره یی در شب وصل تو زشبهای دگر
# 9 سیف فرغانی در کار غمت با دل خویش %~% (هر شب اندیشه دیگر کند ورای دگر)
PageV1P400
### || [genre: Gh2]
# 1 خورشید منی بروی پرنور %~% من از تو چو سایه مانده ام دور
# 2 خوبان همه صورت و تویی جان %~% عالم همه ظلمت و تویی نور
# 3 از روی تو نور می درافتد %~% در کوی تو همچو آتش از طور
# 4 بیمار غم تو همچو عیسی %~% کرده بنفس علاج رنجور
# 5 در حشر که باشد آدمی را %~% دیوان عمل کتاب منشور
# 6 عاشق بتو زنده گردد ای دوست %~% نی چون دگران بنفخه صور
# 7 عاشق نرمد بجور از تو %~% هرگز نرمد بهشتی از حور
# 8 بی غره طلعت چو ماهت %~% هر روز مرا شبی است دیجور
# 9 من مست ز خاک کوی عشقم %~% چون شارب خمر از آب انگور
# 10 سیف از تو بجان عوض نخواهد %~% یکسان نبود محب و مزدور
# 11 نزدیکش کن بخود کزین بیش %~% پروانه نمی شکیبد از دور
PageV1P401
### || [genre: Gh2]
# 1 ای چو خورشید چشمه یی از نور %~% پرتو تو مباد از من دور
# 2 دوست راچون بود شکیب از دوست %~% چشم را کی بود ملال از نور
# 3 دو جهانش نیاید اندر چشم %~% هرکرا در جهان تویی منظور
# 4 صحبت تو غنا ومن درویش %~% نظرتو شفا ومن رنجور
# 5 نیست هر خوب را ملاحت تو %~% نیست هر کوه را کرامت طور
# 6 صورتی همچو روضه رضوان %~% گیسویی همچو عنبرینه حور
# 7 چشم مخمورت آنچنانکه ازوست %~% مستی ما چو خمر از انگور
# 8 زیر این خرقه دوستان داری %~% همچو جان در قبای تن مستور
# 9 همه از جان خود بگرمی عشق %~% دل خود سرد کرده چون کافور
# 10 دل بعشق تو زنده شد آری %~% مرده زنده شود بنفخه صور
# 11 جان عاشق ز(حزن تو) دایم %~% آنچنان منشرح که دل بسرور
# 12 سر عشق تو خواستم گفتن %~% غیرت تو نمی دهد دستور
# 13 سیف فرغانی از تو سیر نشد %~% از عسل سیر کی شود زنبور
PageV1P402
### || [genre: Gh2]
# 1 چو ماندم (من) زسلطان جهان دور %~% بسان بلبلم از بوستان دور
# 2 ازآن خورشید روی ماه پیکر %~% بمانده چون زمین از آسمان دور
# 3 بکام دشمنانیم از فراقت %~% شها دیگر مباش از دوستان دور
# 4 که شادی از دل بیمار ما هست %~% چو صحت از مزاج ناتوان دور
# 5 زرویت مجلس ما گلستان بود %~% مبادا چون تو گل زین گلستان دور
# 6 که باشم من چو از تو بازماندم %~% چه باشد حال تن چون شد زجان دور
# 7 من شیرین زبان زآن تلخ کامم %~% که هستم زآن لب شکرفشان دور
# 8 منم بی خسرو آن فرهاد محروم %~% که دارد از لب شیرین دهان دور
# 9 عنان در دست تقدیرست اگر نه %~% بپای شوق نبود اصفهان دور
# 10 بصورت گرچه از روی تو هستم %~% چنان کز روی تو چشم بدان دور
# 11 چو با یاد توام دایم بمعنی %~% مرا گر عارفی از خود مدان دور
# 12 اگر چه سیف فرغانی زتو هست %~% بسان تشنه از آب روان دور
# 13 چو سگ رو بر نگرداند ازین در %~% بسنگش گر کنی زین آستان دور
PageV1P403
### || [genre: Gh2]
# 1 ای شکسته لب لعل تو بهای گوهر %~% پیش لعل لب تو تیره صفای گوهر
# 2 پرتو روی تو بنشاند چراغ خورشید %~% قیمت لعل تو بشکست بهای گوهر
# 3 برسر کوی تو ازدیده همی بارم در %~% ای سرکوی تو چون تاج سزای گوهر
# 4 نیست شایسته که درپا وسرت افشانند %~% نیک کردم نظری درسو وپای گوهر
# 5 ای دو عالم زتو پر روی ترا در جهتی %~% وجه تعیین متعذر چو قفای گوهر
# 6 عوض وصل تو ملک دو جهان نستانم %~% ننهد همت من سنگ بجای گوهر
# 7 بهر نان بردر تو هست گدا بسیاری %~% این منم بر سر کوی تو گدای گوهر
# 8 همچوفرهاد که کوه از پی شیرین میکند %~% تیشه بر سنگ همی زد زبرای گوهر
# 9 با غم عشق من از ملک جهان شاد نیم %~% هوس خاک ندارم زهوای گوهر
# 10 فترت عشق کسی حسن ترا کنم نکند %~% باز بسته بعرض نیست بقای گوهر
# 11 نثر در کرد بدین نظم ضمیرم آری %~% دل من هست زمهر تو وعای گوهر
# 12 سیف فرغانی در شعر بسی ذکر تو کرد %~% صدف در سخن گفت ثنای گوهر
PageV1P404
### || [genre: Gh2]
# 1 ای سر طره تو پای دلم را زنجیر %~% تویی از حسن توانگر منم از عشق فقیر
# 2 وی شهیدان هوای تو بشمشیر غمت %~% همه در کشتن خود گفته چو غازی تکبیر
# 3 نگرانی نبود سوی گلستان بهشت %~% بی دلی را که بود خار غمت دامن گیر
# 4 تا غم عشق تو از انده خویشم برهاند %~% شادم از بندگی تو چو ز آزادی اسیر
# 5 پایه حسن تو ای سرور خوبان آنجاست %~% از بلندی که برو دست نیابد تقریر
# 6 عشق چون آمد و سرمایه عقل از من رفت %~% از پی دفع زیان سود ندارد تدبیر
# 7 نزد بیدار دلان روز وصالست آخر %~% در شب هجر تو بی خوابی ما را تعبیر
# 8 بهر سلطان رخت شاه سوار عقلم %~% گوی اندیشه در افگند بمیدان ضمیر
# 9 آیت حسن تو در نسخ مه و مهر چنان %~% محکم افتاد که حکمش نپذیرد تغییر
# 10 ما بمهتاب رخ تو شب خود روز کنیم %~% آفتاب ار نبود بر فلک ای بدر منیر
# 11 بخدنگ مژه مرغ دل من کردشکار %~% ابروی همچو کمان تو و تیر تقدیر
# 12 گر تو شمشیر بلا بر سر عاشق رانی %~% رو نگرداند ازو همچو نشانه از تیر
# 13 بی مداد مدد تو قلم فکرت ما %~% کند شد تا نکند نقش خیالت تحریر
# 14 سیف فرغانی از بخت شکایت دارد %~% ورنه در کار کسی از تو نیامد تقصیر
PageV1P405
### || [genre: Gh2]
# 1 ای دل وجانم شده سلطان عشقت را سریر %~% از چنان سلطان بود این مملکت را ناگزیر
# 2 در سرم سودای تو چون آفتابی بر فلک %~% در دلم اندوه تو چون پادشاهی بر سریر
# 3 چون توانگر سیر باشد بر سر کویت گدا %~% وز دو کون آزاد گردد در کمند تو اسیر
# 4 برسر کویت زعشق روی تو در پای تو %~% گر کسی را همچو من افتاده بینی دست گیر
# 5 کدیه اندر کوی تو من بی نوا را کی رسد %~% زآنکه افریدون سزد چون تو توانگر را فقیر
# 6 می نهندش بر طبق با سیب وبا نارنج اگر %~% آبی پشمین قبا را نیست پیراهن حریر
# 7 خلعت عشقت بمن اولی که مردم چون پیاز %~% ده قبا دارند ومن یک پیرهن دارم چوسیر
# 8 ترک سیم وزر کنم تا مشتغل باشم بتو %~% تحفه جان وسر کنم گر عشق نشمارد حقیر
# 9 من نمیرم تا ابد زیرا زشادی وطرب %~% جان نو یابد تنم هر گه مرا گویی بمیر
# 10 مشک وعنبر گو معطر کن دماغ دیگران %~% زآنکه بی زلفت مشامم رنجه میدارد عبیر
# 11 سایه همت نیفتد بر زمین وآسمان %~% هر کرا طالع شود خورشید مهرت در ضمیر
# 12 در هوای توچو شهدم نوش جان پرور شود %~% نیش پیکان فعل زنبوری که پر دارد چو تیر
# 13 نزد آن کش آتش عشقست در کانون دل %~% آب حیوانست بی قیمت چو یخ در زمهریر
# 14 وصف ماه روی تو هرگز نگوید همچو من %~% انوری گر آفتاب وگر فلک باشد اثیر
# 15 سیف فرغانی چو سعدی شاید ار گوید بدوست %~% (فتنه ام بر زلف وبالای تو ای بدر منیر)
PageV1P406
### || [genre: Gh2]
# 1 ای دل ارزنده بعشقی منت جان برمگیر %~% همچو مردان ترک کن دل را زجانان برمگیر
# 2 عشق چون در دل بود جان و جهان را ترک کن %~% آب حیوان زاد داری بهر ره نان بر مگیر
# 3 گر نعیم هر دو عالم یا بی اندر آستین %~% جمع کن در دامن ترک وبیفشان بر مگیر
# 4 دوست گر از لعل خود حلوای رنگینت دهد %~% دست را انگشت بشکن جز بدندان بر مگیر
# 5 زمزم اندر جنب کعبه تا بسر پر بهر تست %~% در رهش گر تشنه گردی آب حیوان برمگیر
# 6 مرکب خاص است جان بر درگه سلطان عشق %~% طوقش از گردن میفگن داغش ازران برمگیر
# 7 توچو سلطانی بدولت کار سرهنگان مکن %~% تو سلیمانی بر تبت بار دیوان برمگیر
# 8 اندر آن میدان که بینی تیر باران بلا %~% چون تو در جوشن گریزی تیغ مردان برمگیر
# 9 با وجود نازپرور دلق درویشی مپوش %~% بر سری کش تاج نبود چتر سلطان برمگیر
# 10 تا برآن ماه خندان آب رو حاصل کنی %~% هر شبی ازخاک کویش چشم گریان برمگیر
# 11 پیر گشتی باده غفلت جوانانه منوش %~% نیمه شهر صیام از ماه شعبان برمگیر
# 12 ای توانگر ما گدایانیم اندر کوی تو %~% خوان لطف خود زپیش ما گدایان برمگیر
# 13 تا درین ره ذره یی ازمن مرا باقی بود %~% سایه ازکار من ای خورشید تابان برمگیر
# 14 سیف فرغانی چو در دستت فتد درج سخن %~% مهر سلطانیست بروی جز بفرمان برمگیر
# 15 خرمن مه را اگر گردون که واختر جوست %~% تو برو بگذر چو باد ودانه یی زآن برمگیر
PageV1P407
### || [genre: Gh2]
# 1 ای هما سایه قدم از در من بازمگیر %~% سایه عالی خویش از سر من بازمگیر
# 2 طوطی خوش سخنم شکر من از لب نیست %~% ترک یک بوسه بگو شکر من بازمگیر
# 3 آفتابا دل من کان (و) محبت گهرست %~% نظر لطف خود از گوهر من بازمگیر
# 4 خاک کوی تو که در دیده دلها نورست %~% توتیاییست زچشم تر من باز مگیر
# 5 تا بوصل تو که جانان منی در برسم %~% دلبرا جان من از پیکر من بازمگیر
# 6 من درختم تو بهاریبفراق چو خزان %~% برگ من خشک مدار و بر من بازمگیر
# 7 دل من مجمره و انده تو آتش اوست %~% عود سودای خود از مجمر من بازمگیر
# 8 کان مهر توام و سیم و زرم شعر منست %~% سکه خویش ز سیم وزر من بازمگیر
# 9 تا ز مستی غرورم ندهی هشیاری %~% جرعه فیض خوداز ساغر من بازمگیر
# 10 دی مرا گفتی اگر دیر بمانی بردر %~% حلقه یی می زن وپای ازدر من بازمگیر
# 11 سیف فرغانی اگر مرگ نخواهی چون جان %~% گلوی نفس خود از خنجر من بازمگیر
PageV1P408
### || [genre: Gh2]
# 1 مست عشقت بخود نیاید باز %~% ور ببری سرش چو شمع بگاز
# 2 ای بنیکی ز خوب رویان فرد %~% وی بخوبی ز نیکوان ممتاز
# 3 هرکه در سایه تو باشد نیست %~% روز او را بآفتاب نیاز
# 4 هرکه را عشق تو طهارت داد %~% در دو عالم نیافت جای نماز
# 5 قبله چون روی تست عاشق را %~% دل بسوی تو به که رو بحجاز
# 6 عشق تو در درون ما ازلیست %~% ما نه اکنون همی کنیم آغاز
# 7 هیچ بی درد را نخواهد عشق %~% هیچ گنجشک را نگیرد باز
# 8 عشق بر من ببست راه وصال %~% شیر بر سگ نمی کند در باز
# 9 تا سخن از پی تو می گویم %~% بلبل از بهر گل کند آواز
# 10 عشق سلطان قاهرست و کند %~% صد چو محمود را غلام ایاز
# 11 همچو فرهاد بی نوایی را %~% عشق با خسروان کند انباز
# 12 هرکه از بهر تو نگفت سخن %~% سخنش در حقیقت است مجاز
# 13 دلم از قوس ابروت آن دید %~% که هدف از کمان تیرانداز
# 14 بتو حسن تو ره نمود مرا %~% بوی مشکست مشک را غماز
# 15 نوبت تست سیف فرغانی %~% بسخن شور در جهان انداز
# 16 کآفرین می کنند بر سخنت %~% شکر از مصر و سعدی از شیراز
# 17 سوز اهل نیاز نشناسد %~% متنعم درون پرده ناز
PageV1P409
### || [genre: Gh2]
# 1 کبر با اهل محبت ناز با اهل نیاز %~% کار معشوقان بود گر عاشقی چندین مناز
# 2 عاشق از آلایش کونین باشد برحذر %~% حوری از آرایش مشاطه باشد بی نیاز
# 3 کار بهر دوست کن برادوست باشد مزد تو %~% دشمن تست آنچه دارد مر ترا از دوست باز
# 4 نان برای او خوری با روزه همسنگی کند %~% خواب بهر او کنی کمتر نباشد از نماز
# 5 جان خود را در رهان عشق نه واره ز خود %~% باز شد مرغی که او را طعمه خود کرد باز
# 6 گرچه مملوکست چون منظور سلطانی شود %~% کوس محمودی زند در صف محبوبان ایاز
# 7 همچو شمع ار عاشقی با سوز دل با آب چشم %~% شب بروز آور گهی می سوز و گاهی می گداز
# 8 گر بگوید دوست اشک از سر فرو باری چو شمع %~% ور بخواهد باز آتش در دهان گیری چو گاز
# 9 گر دلت او را خوهد تن را چه عزت جان بده %~% ور ز قدرش آگهی زر را چه قیمت سر بباز
# 10 ور بجان قصدت کند می بین قضا را جمله عدل %~% ور ز تو نعمت برد می رو بلا را پیش باز
# 11 ور دهد دستت که خود را پای بر گردن نهی %~% تا بعلیین نداری مانعی سر بر فراز
# 12 سیف فرغانی ز خود بگذر قدم در راه نه %~% در سواران بنگر و با خر درین میدان متاز
PageV1P410
### || [genre: Gh2]
# 1 خمر عشقت خوردم و کردم بمستی کشف راز %~% از شرابی اینچنین کردن حرامست احتراز
# 2 مرحبا مستان خمر عشق کز صدق قدم %~% ترک سر کردند و دست از دوست نگرفتند باز
# 3 چون چراغ مه بود از آسمان مشکات من %~% بر زمین گر همچو شمعم سر بیندازی بگاز
# 4 زآتش شوق تو ما را در دل این سوزش خوشست %~% چون نیاز از عاشق مهجور و از معشوق ناز
# 5 از برای خدمتت خود را همی شویم باشک %~% خود کجا جایز بود بی این طهارت آن نماز
# 6 همچو (تو) شاهی کجا دیدست در میدان حسن %~% بر رخ نطع زمین این آسمان مهره باز
# 7 هست اندر روی خوبت آب حسنی کآمدست %~% آتش از تاب رخ تو همچو شمع اندر گداز
# 8 پرده از رو دور کن تا من بمهتاب رخت %~% در شب زلف تو جویم این دل گم گشته باز
# 9 پادشاه حسن شهر آشوب (من) با بنده گفت %~% ای بسی سلطان شده محمود حسنت را ایاز
# 10 کندرین راه ای پسر تا یکنفس داری بپوی %~% وندرین نرد ای فلان تا مهره یی داری بباز
# 11 از پی جولان بنه سر در خم چوگان عشق %~% خرسواری تابکی اسبی درین میدان بتاز
# 12 در نشیب نیستی با دست برد عشق ما %~% پای محکم دار تا چون کوه گردی سرفراز
# 13 ای ببوسه لعل تو در کام جانم کرده می %~% وی بغمزه چشم تو در گوش عقلم گفته راز
# 14 گوشمالم داده یی تا ساز گیرم بعد ازین %~% بر کنارم نه چو بربط هم بزن هم می نواز
# 15 سیف فرغانی بر اوج عشق ما پرواز تو %~% چون نهان ماند که زیر پر جلاجل داشت باز
PageV1P411
### || [genre: Gh2]
# 1 چو خمر عشق تو خوردم سخن نگیرم باز %~% که هرکه مست شود با همه بگوید راز
# 2 بنهب دست بر آورد در ولایت جان %~% غمت که از سر دل پای می نگیرد باز
# 3 بدرگه تو فرو برده ایم پای ثبات %~% بحضرت تو برآورده ایم دست نیاز
# 4 سپر بر وی درآورد جانم از تسلیم %~% چو شد بسوی دلم نرگس تو تیرانداز
# 5 تو رو نمودی و کردند عاشقان افغان %~% چو گل شکفت برآرند بلبلان آواز
# 6 چو گشت دانه خال تو دام دل زین پس %~% بهر طرف نکند مرغ همتم پرواز
PageV1P412
### || [genre: Gh2]
# 1 لب گل در تبسم آمد باز %~% بلبل اندر ترنم آمد باز
# 2 دهن بی زبان گل ز صبا %~% بی لب اندر تبسم آمد باز
# 3 بلبل از بهر سرگذشت فراق %~% با گل اندر تکلم آمد باز
# 4 این همه چیست هیچ می دانی %~% حسن را عشق در دم آمد باز
# 5 بر زمین گشت آسمان گون را %~% اینک از لاله انجم آمد باز
# 6 از شکوفه درخت قند ز رنگ %~% با زبرپوش قاقم آمد باز
# 7 بر گریبان گل چو گوی گره %~% غنچه چون تکمه سرگم آمد باز
# 8 بود چون مار مهره یی وزخار %~% نیش بر دم چو کژدم آمد باز
# 9 سبزه صحرا چو چشم روشن کرد %~% رونقش بهر مردم آمد باز
PageV1P413
### || [genre: Gh2]
# 1 ای رخ خوب تو آفتاب جهان سوز %~% عشق تو چون آتش وفراق تو جان سوز
# 2 شوق لقا تو باده طرب انگیز %~% عشق جمال تو آتشی است جهان سوز
# 3 دردل مجنون چه سوز بود زلیلی %~% هست مرااز تو ای نگار همان سوز
# 4 خلق جهان مختلف شدند نگارا %~% پرده برانداز ازآن یقین گمان سوز
# 5 کرد سیه دل مرا بدود ملامت %~% عقل که چون هیزم تراست گران سوز
# 6 رو غم آن ماه رو مخور که ندارد %~% هر دهنی تاب آن طعام دهان سوز
# 7 در ره سودای او مباش کم از شمع %~% گرنکشندت برو بمیر درآن سوز
# 8 با که توان گفت سر عشق چو با خود %~% دم نتوان زد ازین حدیث زبان سوز
# 9 در سخن ارگرم گشت سیف ازآن گشت %~% تا بدلی درفتد ازین سخنان سوز
PageV1P414
### || [genre: Gh2]
# 1 دلبرا من از شراب عشق مخمورم هنوز %~% چون بوصلم وعده دادی از چه مهجورم هنوز
# 2 در ره عشقت که دارد راهزن بر چپ وراست %~% آنکه از پس بود پیش افتاد ومن دورم هنوز
# 3 ای حبیب من مدد فرما که اندر ره عدوست %~% وی طبیب من علاجم کن که رنجورم هنوز
# 4 این زمان تدبیر کارم کن که هستم در حیات %~% وین زمان بر من تجلی کن که برطورم هنوز
# 5 آنکه با بلبل چو گل با من درین باغ آمدست %~% شیره او می شد وغوره است انگورم هنوز
# 6 نحل استعداد هر کس خانه خود پر زشهد %~% کرده ومن طالب گل همچو زنبورم هنوز
# 7 زآتش عشقت که دل را در جوانی زنده داشت %~% برف پیری بر سرم بنشست ومحرورم هنوز
# 8 هرگز از معجون پند این درد ساکن کی شود %~% چون بلا در می کنی در قرص کافورم هنوز
# 9 بر هلال حال من خورشید مهرت چون بتافت %~% بدر خواهم شد که افزون می شود نورم هنوز
# 10 مرده هجرم بوصلم زنده خواهی کرد باز %~% من درین خاک از برای نفخ آن صورم هنوز
# 11 منشی دولت مرا منشور وصلت تازه کرد %~% بر درت موقوف توقیع است منشورم هنوز
# 12 چون صدف بهر تو دل در سینه پنهان داشتست %~% سلک نظم چون در و لؤلوی منثورم هنوز
# 13 سیف فرغانی زبهر من بدست لطف خویش %~% دوست در نگشاد ومن در بند دستورم هنوز
PageV1P415
### || [genre: Gh2]
# 1 ایا بحسن چو شیرین بملک چون پرویز %~% قد تو سرو روانست و سرو تو گل ریز
# 2 بروزگار تو جز عاشقی کنم نسزد %~% بعهد خسرو چون کار خر کند شبدیز
# 3 اگر ز لعل تو مستان عشق نقل خوهند %~% بخنده لب بگشا و شکر ز پسته بریز
# 4 بزیر پای میاور چو خاک و برمگذر %~% مرا که نیست بجز دامن تو دست آویز
# 5 گرم بتیغ برانی ز پیش تو نروم %~% نه من ز تو نه ز حلوا کند مگس پرهیز
# 6 من شکسته گر از تو جفا کشم چه عجب %~% نه دست دفع بلا دارم و نه پای گریز
# 7 کسی کز آتش عشق تو گرم گشت دلش %~% از آب گرد برآرد بآه دردآمیز
# 8 بعهد حسن تو شد زنده سیف فرغانی %~% که مرده خفته نماند بروز رستاخیز
# 9 از آن زمان که چو فرهاد بر تو عاشق شد %~% چو وجد گفته شیرین اوست شورانگیز
PageV1P416
### || [genre: Gh2]
# 1 ای ز شیرینی شده دام مگس %~% شکری فرما بانعام مگس
# 2 همچو من خلقی گرفتار تواند %~% زآنکه شیرینی بود دام مگس
# 3 عاشقان را بی لبت آرام نیست %~% بی شکر چون باشد آرام مگس
# 4 هر زمانم از تو چیزی آرزوست %~% ای شکر چونی زابرام مگس
# 5 از تو اکرامی همی دارم طمع %~% خود شکر کی کرد اکرام مگس
# 6 هست بر لعل لبت اقدام من %~% همچو بر شیرینی اقدام مگس
# 7 وقت ما خوش بود چون صبح خروس %~% بی تو ناخوش گشت چون شام مگس
# 8 در زمان ما نباشی بی رقیب %~% باد زن داری بهنگام مگس
# 9 هست اندر کاسه و خوان کسان %~% همچو گربه پخته و خام مگس
# 10 ای رقیب آستین افشان برو %~% تا شکر شیرین کند کام مگس
# 11 او بشکر خوردن اندر بسته دل %~% تو گشاده لب بدشنام مگس
# 12 از تو همرنگی نشاید چشم داشت %~% همچو یکرنگی زاندام مگس
# 13 کاشکی غایب شدی شکرفروش %~% تا شکر بگزاردی وام مگس
PageV1P417
### || [genre: Gh2]
# 1 ای خواسته زلعل لب آن نگار بوس %~% بی زر ز لعل یار توقع مدار بوس
# 2 خوردم بسی ترش چو ندیدم زبخت شور %~% من تلخ کام از لب شیرین یار بوس
# 3 گر دست یابم از سر صدق وصفا زنم %~% بر پای او چو دامن او صد هزار بوس
# 4 رخ بر بساط خاک نهم تا بمن رسد %~% از پای اسبت ای شه چابک سوار بوس
# 5 در ملک پنج نوبه زنم گرمرا شود %~% یکره میسر از دو لب تو سه چار بوس
# 6 آنکس که عاشقانرا در زیر لب نهان %~% دشنام می دهد ندهد آشکار بوس
# 7 بوسی بلابه میخوهم ازتو که خوش بود %~% از غم زده تضرع واز غمگسار بوس
# 8 در باغ بهر سبزه که مانند خط تست %~% خواهد دهان گل زلب جویبار بوس
# 9 نا خواسته ببوسه کرم کن که خوش بود %~% بی التماس بخشش وبی انتظار بوس
# 10 چون از لب تو نیست گر آن آب زندگیست %~% چون از دهان مرده نیاید بکار بوس
# 11 بر جای کاسه برسر خوان وصال خود %~% خواهم که بهر من بنهی بر قطار بوس
# 12 روزی که میهمانی عشاق خود کنی %~% هریک برآستانت زنند ای نگار بوس
# 13 هرچند سیف را بود ای محتشم بحسن %~% دریوزه از لبان تو درویش وار بوس
# 14 لب بر دهان نهی نبود در حساب وصل %~% یا عقد دوستی نبود در شمار بوس
PageV1P418
### || [genre: Gh2]
# 1 اگرچه راه بسی بود تا من از آتش %~% دلم بسوخت ز عشق تو چون تن از آتش
# 2 ز سوز عشق تو در سینه چو کوره من %~% دلم گرفت حرارت چو آهن از آتش
# 3 ز باد دم شودش سیم و زر روان چون آب %~% اثرپذیر چو شد خاک معدن از آتش
# 4 ز باد سرد کز آن کوی آورد خاکی %~% چو آب گرم فتد جوش در من از آتش
# 5 بعشق دانه دل را چو کاه داد بباد %~% دلم اگرچه نگه داشت خرمن از آتش
# 6 نبود ایمن از آفات در گریخت بعشق %~% ندیده ام که کند عود مأمن از آتش
# 7 چو بستدش ز جهان و بخود گرفتش عشق %~% چو ماهی است که کردست مسکن از آتش
# 8 اگرچه شمع سر اندر دهان گاز نهاد %~% گرفت نور و برافراخت گردن از آتش
# 9 دل مجرد از آفات غیر محفوظست %~% که بی فتیل سلیم است روغن از آتش
# 10 ز کار عشق بتن رنج می رسد آری %~% مدام دود بود قسم گلخن از آتش
# 11 نصیب دیده من از رخ تو حرمانست %~% همیشه دود خورد چشم روزن از آتش
# 12 بنور عشق کند حسن همچو گلشن دل %~% بلی چراغ کند خانه روشن از آتش
# 13 بعشق راه توان یافت سوی تو که کلیم %~% ببرد راه بوادی ایمن از آتش
PageV1P419
### || [genre: Gh2]
# 1 جرعه یی می نخورده از دستش %~% بیخودم کرد نرگس مستش
# 2 هرکه از جام عشق او می خورد %~% توبه گر سنگ بود بشکستش
# 3 بکسی مبتلا شدم که نرست %~% مرغ از دام و ماهی از شستش
# 4 بهمه جای می رود حکمش %~% بهمه کس همی رسد دستش
# 5 از عنایت مپرس کآن معنی %~% نیست در حق بنده گر هستش
# 6 هرکه عاشق نشد بدامن دوست %~% نرسد دست همت پستش
# 7 سیف از مشک بوی دوست شنید %~% بر گریبان خویشتن بستش
PageV1P420
### || [genre: Gh2]
# 1 قند خجل می شود از لب چون شکرش %~% قوت دل می دهد بوسه جان پرورش
# 2 زهر غمش می خورم بوک بشیرین لبان %~% کام دلم خوش کند پسته پر شکرش
# 3 لذت قند ونبات چاشنیی از لبش %~% چشمه آب حیات رشحه لعل ترش
# 4 از دهنش قند ریخت لعل شکر بار او %~% در قدمش مشک بیخت زلف پریشان سرش
# 5 دل شده را قوت جان از لب لعل ویست %~% هرکه بهشتی بود آب دهد کوثرش
# 6 پرده زرخ برگرفت دوش شبم روز کرد %~% معنی خورشید داشت صورت مه پیکرش
# 7 از کله واز قبا هست برون یار ما %~% یار شما خرگهیست خیمه بود چادرش
# 8 در بر او دیگری می خورد آب حیات %~% ما چو گدایان کوی نان طلبیم از درش
# 9 دعوی عشق تو کرد سیف وبتو جان داد %~% گرچه نگوید دروغ هیچ مکن باورش
PageV1P421
### || [genre: Gh2]
# 1 دلارامی که همچون مه بشب بینند دیدارش %~% شبم چون روز روشن گشت از خورشید رخسارش
# 2 بنزهت به ز فردوس است کوی آن بهشتی روی %~% که دوزخ نزد عاشق هست محرومی ز دیدارش
# 3 گذر بر درج در دارد سخن در پسته تنگش %~% قدم بالای مه دارد کله در زیر دستارش
# 4 ز حسرت کام گردد تلخ آن دم جان شیرین را %~% که لعل او در آمیزد شکر با آب گفتارش
# 5 بدم جان پرورست آن تن که می بوسد بهر وقتش %~% بملک اسکندرست آنکس که می نوشد خضروارش
# 6 بجان بوسی همی خواهند مشتاقان ازو ای دل %~% برو زو بوسه اکنون خر که کاسد گشت بازارش
# 7 علاج جان رنجورست در خط دل آشوبش %~% مزاج آب حیوانست در لعل شکربارش
# 8 ز قوت جان بود ایمن شهید تیر مژگانش %~% ز مرگ دل بود فارغ سقیم چشم بیمارش
# 9 نوا کمتر زن ای بلبل که شد بازار حسن گل %~% شکسته از گل حسنی که روی اوست گلزارش
# 10 از آن یار پسندیده نگردانم دل و دیده %~% گرم از دیده خون دل بریزد چشم خون خوارش
# 11 ز عشقت همچو فرهادست مسکین سیف فرغانی %~% که شور اندر جهان انداخت شیرینی اشعارش
PageV1P422
### || [genre: Gh2]
# 1 گرچه جان می دهم از آرزوی دیدارش %~% جان نو داد بمن صورت معنی دارش
# 2 بنگر آن دایره روی و برو نقطه خال %~% دست تقدیر بصد لطف زده پرگارش
# 3 بوستانیست که قدر شکر و گل بشکست %~% ناردان لب و رخساره چون گلنارش
# 4 ملک خسرو برود در هوس بندگیش %~% آب شیرین ببرد لعل شکر گفتارش
# 5 نقد جان رفت درین کار خریدارش را %~% برو ای حسن و دگر تیز مکن بازارش
# 6 از پی نصرت سلطان جمالش جمعست %~% لشکر حسن بزیر علم دستارش
# 7 تا غم تلخ گوارش نخوری یکچندی %~% کام شیرین نکنی از لب شکربارش
# 8 عشق دردیست که چون کرد کسی را بیمار %~% گر بمیرد نخوهد صحت خود بیمارش
# 9 لوح ما از قلم دوست نه آن نقش گرفت %~% کآب بر وی گذرد محو کند آثارش
# 10 آنچه داری بکف و آنچه نداری جز دوست %~% گر نیاید مطلب ور برود بگذارش
# 11 سیف فرغانی نزدیک همه زنده دلان %~% مرده یی باشی اگر جان ندهی در کارش
PageV1P423
### || [genre: Gh2]
# 1 دلارامی که حیرانم من از حسن جهانگیرش %~% رخ او آیتی در حسن و نور قدس تفسیرش
# 2 چو دست عشق او گیرد کمان حکم در قبضه %~% نه مردی گر برو داری که برجز تو رسد تیرش
# 3 چو زلف او کند در بند مجنونان عشقش را %~% اگر از حلقه مایی بده گردن بزنجیرش
# 4 رضیع مادر فطرت که دارد در دهان پستان %~% بقای جاودان یابد اگر زآن لب بود شیرش
# 5 کسی کز آتش شوقش ندارد شمع دل زنده %~% هم از روغن شود کشته چراغ دولت پیرش
# 6 بچندین سعی همچون مال آن شادی جانها را %~% اگر روزی بدست آری برو چون غم بدل گیرش
# 7 ایا شیرین بنیکویی ببخت شور من گویی %~% شب وصل تو خوابی بود و روز هجر تعبیرش
# 8 اگر عاصی بمحشر در شفیع از روی تو سازد %~% کرم را بعد از آن نبود سخن در عفو تقصیرش
# 9 شراب عشق در دادی و من چون چشم مخمورت %~% خرابیها کنم زین پس که مستم کرد تأثیرش
# 10 بتدبیر خرد گفتم مگر حل گردد این مشکل %~% دگر بر ریسمان ما گره زد دست تدبیرش
# 11 برای مخزن شاهیش مسکین سیف فرغانی %~% ندارد زر ولی دارد مسی از بهر اکسیرش
PageV1P424
### || [genre: Gh2]
# 1 شبی از مجلس مستان برآمد ناله چنگش %~% رسد از غایت تیزی بگوش زهره آهنگش
# 2 چو بشنودم سماع او نگردد کم نخواهد شد %~% ز چشمم ژاله اشک و ز گوشم ناله چنگش
# 3 چگونه گلستان گوید کسی آن دلستانی را %~% که گل با رنگ و بوی خود نموداریست از رنگش
# 4 لب شیرین آن دلبر در آغشته است پنداری %~% بآب چشمه حیوان شکر در پسته تنگش
# 5 کفی از خاک پای او بدست پادشا ندهم %~% وگر چون (من) گدایی را دهد گوهر بهمسنگش
# 6 مشهر کردمی خود را چو شعر خویش در عالم %~% بنام عاشقی او گر از من نامدی ننگش
# 7 فغان از سیف فرغانی برآمد ناگهان گویی %~% بگوش عاشقان آمد سحرگه ناله چنگش
PageV1P425
### || [genre: Gh2]
# 1 ترکیست یارمن که نداند کس از گلش %~% او تند خو و بنده نه مرد تحملش
# 2 پسته دهان که در سخن و خنده می شود %~% زآن پسته پر شکر طبق روی چون گلش
# 3 پایان زلف جعد پریشان سرش ندید %~% چندانک دور کرد دل اندر تسلسلش
# 4 بی او زندگانی چون سیر گشته ام %~% ز آن جان خطاب می کنم اندر ترسلش
# 5 چندین هزار ترک تتاری نغوله را %~% گیسو بریده بینی از آشوب کاکلش
# 6 آهوی جان بنده چراگاه خویش یافت %~% بر برگ گل چو مشک بیفشاند سنبلش
# 7 دیوانه ای شود که نیاید بهوش باز %~% هر عاقلی که دید بمستی شمایلش
# 8 هر صورتی که نقش کند در ضمیر من %~% اندیشه بر خطا بود اندر تخیلش
# 9 او زیور عروس جمال خودست و نیست %~% بهر مزید حسن بزیور تجملش
# 10 اوشاه بیت نظم جهانست زینهار %~% جز مهر و مه ردیف مکن در تغزلش
# 11 آنکس که اسب در پی این شهسوار راند %~% رختش بآب رفت خر افتاد بر پلش
# 12 جان بر دو عشوه داد وهمه ساله آن بود %~% با او تقرب من و با من تفضلش
# 13 با گلستان چهره او فارغست سیف %~% از بوستان و حسن گل و بانگ بلبلش
PageV1P426
### || [genre: Gh2]
# 1 ترکیست یار من که نداند کس از گلش %~% او تند خو و بنده نه مرد تحملش
# 2 پسته دهان که در سخن و خنده می شود %~% زآن پسته پرشکر طبق روی چون گلش
# 3 پایان زلف جعد پریشان سرش ندید %~% چندانکه دور کرد دل اندر تسلسلش
# 4 بی او ز زندگانی چون سیر گشته ام %~% زآن جان خطاب می کنم اندر ترسلش
# 5 او شاه بیت نظم جهانست زینهار %~% جز مهر و مه ردیف مکن در تغزلش
# 6 هر صورتی که نقش کند در ضمیر من %~% اندیشه بر خطا بود اندر تخیلش
# 7 چندین هزار ترک تتاری نغوله را %~% گیسو بریده بینی ازآشوب کاکلش
# 8 او زیور عروس جمال خودست و نیست %~% بهر مزید حسن بزیور تجملش
# 9 آهوی جان بنده چراگاه خویش یافت %~% بر برگ گل چو مشک بیفشاند سنبلش
# 10 دیوانه یی شود که نیاید بهوش باز %~% هر عاقلی که دید بمستی شمایلش
# 11 جان برد و عشوه داد وهمه ساله این بود %~% با او تقرب من و با من تفضلش
# 12 آنکس که اسب در پی این شهسوار راند %~% رختش بآب رفت و خرافتاد بر پلش
# 13 با گلستان چهره او فارغست سیف %~% از بوستان و حسن گل و بانگ بلبلش
PageV1P427
### || [genre: Gh2]
# 1 دلستانی که بجان نیست امان از چشمش %~% شد بیکبار پر از فتنه جهان از چشمش
# 2 دوست هرجا که نظر کرد بتیر غمزه %~% زخم خورده دل صاحب نظران از چشمش
# 3 هرچه از دیدن آن دوست ترا مانع شد %~% گر همه نور بصر بود بران از چشمش
# 4 ببراتی که ندارد دل خلقی بستد %~% نرگس تازه که آورد نشان از چشمش
# 5 دل بخونابه اشک از مژه پیدا آورد %~% آنچه در مخزن جان داشت نهان از چشمش
# 6 نزد سلطان روم ای دلبر و گویم زنهار %~% بده انصافم و دادم بستان از چشمش
# 7 هرکرا عشق تو زد نشتر غم بر رگ جان %~% خون دل باز گرفتن نتوان از چشمش
# 8 همچو من بر سر کوی تو بسی سوخته هست %~% روی بر خاک درو آب روان از چشمش
# 9 هرکه در مطبخ سودای تو غم خورد بریخت %~% آب در صورت خون بر سر نان از چشمش
# 10 هرکرا چشم تو باشی همه چیزی بیند %~% زآنکه غایب نبود کون و مکان از چشمش
# 11 سیف فرغانی چون دیده بپوشیدی ازو %~% عیب از دیده خود دان و مدان از چشمش
PageV1P428
### || [genre: Gh2]
# 1 آنچه ز تست حال من گفت نمی توانمش %~% چون تو بمن نمی رسی من بتو چون رسانمش
# 2 هر نفسم فراق تو وعده بمحنتی کند %~% هرچه بمن رسد ز تو دولت خویش دانمش
# 3 زهرم اگر دهی خورم چون شکر وز غیرتو %~% گرشکری رسد بمن همچو مگس برانمش
# 4 زخم گر از تو آیدم مرهم روح سازمش %~% رنج چو از تو باشدم راحت خویش خوانمش
# 5 ملکم اگر جهان بود ترک کنم برای تو %~% اسبم اگر فلک بود در پی تو دوانمش
# 6 تیر که از کمان تو در طرفی روان شود %~% برکنم از نشانه و در دل خود نشانمش
# 7 مرد طبیب را خبر از تپش جگر دهد %~% خون دلی که همچو اشک از مژه می چکانمش
# 8 دل بتو داذه ام ولی باز درین ترددم %~% تا بتو چون گذارمش یا ز تو چون ستانمش
# 9 سیف اگر ز بهر تو مال فدا کند مرا %~% دست بجان نمی رسد تا بتو برفشانمش
PageV1P429
### || [genre: Gh2]
# 1 چون برآمد آفتاب از مشرق پیراهنش %~% ماه رقاصی کند چون ذره در پیرامنش
# 2 از لباس بخت عریانم و گرنه کردمی %~% دست در آغوش او بی زحمت پیراهنش
# 3 دست بختم برفشاند آستین تا ساق عرش %~% گر بگیرد پای او گردم بسر چون دامنش
# 4 نرگس اندر بوستان رخساره او دید و گفت %~% حال بلبل بین و با گل عمر ضایع کردنش
# 5 راستی جز شربت وصلش مرا دارد زیان %~% گر طبیبم احتما فرماید از غم خوردنش
# 6 زآرزوی او همی خواهد که همچون ماهتاب %~% افتد از بام فلک خورشید اندر روزنش
# 7 وصل و هجر دوست می کوشند هریک تا کنند %~% دست او در گردنم یا خون من در گردنش
# 8 با قد و بالای آن مه سرو را ای باغبان %~% یا بجای خویش بنشان یا ز بستان برکنش
# 9 دامن دلهای ما پر خار انده کرد باز %~% آنکه هر ساعت کند پیراهنی پر گل تنش
# 10 گر ملامت گر نداند حال شبهای مرا %~% زآفتاب روی او چون روز گردد روشنش
# 11 سیف فرغانی بدو نامه نمی یارد نوشت %~% ای صبا هر صبحدم می بر سلامی از منش
PageV1P430
### || [genre: Gh2]
# 1 آن دلارامی که آرامی نباشد با منش %~% کرد شام عاشقان چون صبح روی روشنش
# 2 آستین از رو چو برگیرد ترا روشن شود %~% کآفتاب حسن دارد مطلع از پیراهنش
# 3 زآن بحبل شعله خود همچو دلو از چاه آب %~% روز و شب بر می کشد خورشید نور از روزنش
# 4 از گریبانش گلستان می برآید عیب نیست %~% عاشقی گر همچو خار آویزد اندر دامنش
# 5 جامه بر خود می درم چون غنچه زآن دلبر که هست %~% خرمنی گل در قبا و عالمی جان در تنش
# 6 گر ز من بستد دلی آن دوست باطل جوی نیست %~% زآنکه گر صد جان خوهد حقی است واجب بر منش
# 7 در کمان ابرو آورد و بسوی من فگند %~% یار آهو چشم تیر غمزه شیر افگنش
# 8 داشت پیش آتش رویش فتیلی از نظر %~% زآن چراغ دیده را از آب و خون شد روغنش
# 9 باد با تو چون شبی گر سوی بستان بگذرد %~% همچو بلبل در نوا آید زبان سوسنش
# 10 خسروان او را غلامند این زمان در ملک روم %~% همچو شیرین صد کنیزک عاشق اندر ارمنش
# 11 بر امید وصل او چون سیف فرغانی که دید %~% طوطیی اندر قفس یا بلبلی در گلشنش
PageV1P431
### || [genre: Gh2]
# 1 چو شدبخنده شکر بار پسته دهنش %~% شد آب لطف روان از لب چه ذقنش
# 2 ازآنش آب دهن چون جلاب شیرینست %~% که هست همچو شکر مغز پسته دهنش
# 3 گشاده شست جفا ابروی کمان شکلش %~% کشیده تیر مژه نرگس سپه شکنش
# 4 کمان ابروی او تیر غمزه یی نزند %~% که دل نگیرد همچون هدف بخویشتنش
# 5 برآفتاب کجا سایه افگند هرگز %~% مهی که مطلع حسنست جیب پیرهنش
# 6 برهنه گر شود آب روان جان بینی %~% چو در پیاله شراب از قرابه بدنش
# 7 چو زیر برگ بنفشه گل سپید بود %~% بزیر موی چو شعر سیه حریر تنش
# 8 بزیر هر شکنش عنبرست خرواری %~% که باربند عبیرست زلف چون رسنش
# 9 میان آتش شوقند و آب دیده هنوز %~% بزیر خاک شهیدان سوخته کفنش
# 10 مرا که در طلبش خضروار می گشتم %~% چوآب حیوان ناگاه بود یافتنش
# 11 کجا رسم زلب او ببوسه یی چو دمی %~% (رها نمی کند ایام درکنار منش)
PageV1P432
### || [genre: Gh2]
# 1 ای خریداران رویت عاشقان جان فروش %~% شور در مردم فتاد از عشق رویت رو بپوش
# 2 با قفاداران انجم ماه نتواند زدن %~% با رخت پهلو اگر خورشید باشد پشت روش
# 3 من خمش بودم مرا آورد شوقت در سخن %~% چون دم اندر نی کنی لابد برآید زو خروش
# 4 آفتاب گرم رورا کآسمانها در قفاست %~% گر مدد زآن رخ نباشد یخ بگیرد آب روش
# 5 بس عجب سریست سر عشق کز آثار او %~% نی توان کردن حکایت نی توان بودن خموش
# 6 در دلم از عشق تو صد درد و می گویی منال %~% می نهی بر آتشم چون دیگ و می گویی مجوش
# 7 شهد اندر نان و مسکین را همی گویی مخور %~% زهر اندر آب و عاشق را همی گویی بنوش
# 8 پایم اندر بند می آری (و می گویی) برو %~% استطاعت باز می گیری و می گویی بکوش
# 9 بار عشقت را که نگرفت آسمان بر پشت خود %~% من زمین وارش چو که تا چند بردارم بدوش
# 10 عشق می گوید بجانان جان بده گر عاشقی %~% هرچه او گوید بدل باید شنودن نی بگوش
# 11 مست عشق تو بروز حشر گردد هوشیار %~% هر که شب می خورده باشد بامداد آید بهوش
# 12 از هوای تست دایم جان مادر اضطراب %~% باد می آرد نه آتش آب دریا را بجوش
# 13 بر امید وعده فردا که روز وصل تست %~% رقصها کردیم دی و شورها کردیم دوش
# 14 زاهدی کز خمر عشق تو همی کرد اجتناب %~% گرچه پرآب انابت بود بشکستم سبوش
# 15 روح با چندان خرد سودایی آن روی خوب %~% عقل با چندین ادب دیوانه زنجیر موش
# 16 سیف فرغانی ترا عاشق نشاید گفت ازآنک %~% جان فروشانند عشاق و تویی جانان فروش
PageV1P433
### || [genre: Gh2]
# 1 چون ازآن موسم کز وگرددجهان را وقت خوش %~% و زگل ولاله شود پیر وجوان را وقت خوش
# 2 عامیان را وقت خوش (چون) شاهد گل رخ نمود %~% روی بنما تا شود مر عاشقان را وقت خوش
# 3 از سرود ورود اگر خوش دل شوند اصحاب لهو %~% جز بیادت کی شود صاحب دلان را وقت خوش
# 4 ورچه مرغ اندر قفس خوش نبود ازدیدار تو %~% در تن همچون قفس شد مرغ جان را وقت خوش
# 5 پای خواهم کوفت زین پس ازسماع نام دوست %~% برزمین زآن سان که گردد آسمان را وقت خوش
# 6 ازسر حال ار بجنباند سری درویش او %~% گردد از تأثیر آن کون و مکان را وقت خوش
# 7 بخت راگفتم مدد کن تا بگویم یک غزل %~% کز سماعش گردد این سرو روان را وقت خوش
# 8 کزلب شیرین او وز خنده چون شکرش %~% زاهدان رارو ترش شد عارفان را وقت خوش
# 9 عاشقان را شور حاصل شد چو جانان رقص کرد %~% آسمان زد چرخ وشد مر اختران را وقت خوش
# 10 سیف فرغانی زشعرت عامیان را بهره نیست %~% کی کند بانگ جرس مر کاروان را وقت خوش
# 11 گرچه استاد از کلام الله کند تعلیمشان %~% جز ببازی کی شود مر کودکان را وقت خوش
PageV1P434
### || [genre: Gh2]
# 1 ای بت پسته دهن وقت تو چون نامت خوش %~% عیش تلخ من ازآن چشم چو بادامت خوش
# 2 بگل روی خود ایام مرا خوش کردی %~% باد چون موسم گل جمله ایامت خوش
# 3 می کنم ناله زعشق تو چو بلبل که مرا %~% همچو اندام گل آمد گل اندامت خوش
# 4 با رهی گربکنی سرکشی و نازت خوب %~% در سماع ار بروی جنبش وآرامت خوش
# 5 دوش بخت من شوریده درآمد از خواب %~% مژده یی داد بمن راست چوپیغامت خوش
# 6 کز می عشق اگر چند دهانت تلخ است %~% عاقبت همچو لب خویش کند کامت خوش
# 7 گرچه در عشق بسی رنج کشیدی زآغاز %~% رو که چون قصه یوسف شود انجامت خوش
# 8 بود باید زبرای شب وصلش امروز %~% با غم هجر وی ای خواجه بناکامت خوش
# 9 ای زانعام تو خلقی شده بی اندیشه %~% چند باشیم باندیشه انعامت خوش
# 10 سیف فرغانی از ذکر تو ایام مرا %~% می کند همچو دل خویش بدشنامت خوش
PageV1P435
### || [genre: Gh2]
# 1 زهی از جمال تو گشته جهان خوش %~% رخت همچو مه خوب وتن همچو جان خوش
# 2 کسی کو بهر جای خوش نیست با تو %~% مبادا برو هیچ جا در جهان خوش
# 3 من از ناخوشی فراق تو خسته %~% تو در خلوت وصل با دیگران خوش
# 4 زتلخی غمهای شیرین گوارت %~% دل عاشقان چون زحلوا دهان خوش
# 5 همی دار با عاشقان زآنکه داری %~% چوگل روی نیکو چو بلبل زبان خوش
# 6 نه عاشق بود کش بخوردن نباشد %~% غم عشق تو همچو در قحط نان خوش
# 7 بدنیای دون غافل از کار عشقت %~% چو گربه زموش وسگ از استخوان خوش
# 8 چو گربه درین خانه گر ره بیایم %~% چو سگ جای سازم برین آستان خوش
# 9 که هر ذره یی بر زمین در تو %~% چو خورشید وماهند بر آسمان خوش
# 10 ایا دوزخ تو تویی گرتو خواهی %~% که وقتت چو جنت بود جاودان خوش
# 11 بترک دو عالم نمازی نیت کن %~% در دوست را همچو قرآن بخوان خوش
# 12 کسی را که مقصود دیدار باشد %~% سرش نیست با حور ودل با جنان خوش
# 13 نگر سیف فرغانیا تا نباشی %~% ببازی درین کوی چون کودکان خوش
PageV1P436
### || [genre: Gh2]
# 1 زهی از زلف تو جان حلقه در گوش %~% سماع قول تو ناید ز هر گوش
# 2 زدیدار تو ما را پر گهر چشم %~% زگفتار تو مارا پر شکر گوش
# 3 گهر در آستین باید نه در چشم %~% شکر اندر دهان باید نه در گوش
# 4 پی دیدار و گفتار تو دایم %~% ز رویم چشم می باید ز سر گوش
# 5 تو شیر اندام آهو چشم دادی %~% من بیدار دل را خواب خرگوش
# 6 سخن گویی و رو در پرده داری %~% همه بی بهره اند از تو مگر گوش
# 7 ز رویت دیده هر شوخ چشمی %~% چنان محروم بادا کز نظر گوش
# 8 زاشعار سبک رو خامه من %~% گران شد عالمی را از گهر گوش
# 9 زمن این شعر دارد چشم بد دور %~% مگس را ندهمی از روی خرگوش
# 10 بشعر خشک وصلش داشتم چشم %~% نکرد آن نکته را آن خوش پسر گوش
# 11 مرا اندر نظر ناورد وآنگاه %~% نکرد از طبع خشک این شعر ترگوش
# 12 چو زین معنیش پرسیدم بمن گفت %~% نشاید خاک در چشم آب در گوش
# 13 وگرچه نزد من نظم تو درست %~% کجا بی زر توانش بست بر گوش
# 14 بوصفت سیف فرغانی بیاراست %~% جهانی را بمروارید و زر گوش
PageV1P437
### || [genre: Gh2]
# 1 تا چه معنیست در آن روی جهان آرایش %~% که دلم برد بدان صورت جان افزایش
# 2 چون جهان سربسر آرایش از آن رو دارد %~% بچه آراسته شد روی جهان آرایش
# 3 بر خود این جامه چو دراعه غنچه بدرم %~% از تن چون گل و پیراهن گل پیمایش
# 4 آن بت پسته دهن را لب همچون یاقوت %~% شکرینست و منم طوطی شکر خایش
# 5 چون بوصلش طمع خام تو ناپخته بماند %~% ای دل سوخته تا چند پزی سودایش
# 6 لاله را در چمن و غنچه گل را در باغ %~% مشک در جیب کند طره عنبر زایش
# 7 چون کسی را نبود دیده معنی روشن %~% ای تن تو همه جان صورت خود منمایش
# 8 بنده از دست جفای تو بجایی نرود %~% که سر کوی تو بندیست گران برپایش
# 9 ذره یی را که رخ روشن تو بر وی تافت %~% آفتابی نتواند که بگیرد جایش
# 10 یک کف از خاک سر کوی تو وز عاشق جان %~% زر بمزدور ده و کار همی فرمایش
# 11 سیف فرغانی از تست چو جام از باده %~% که بکلی همه رنگ تو گرفت اجزایش
PageV1P438
### || [genre: Gh2]
# 1 منم امروز دور از مشرب خویش %~% بسر پویان بسوی مطلب خویش
# 2 بلعلت تشنه شد آب روانم %~% رها کن تشنه را در مشرب خویش
# 3 تو خورشیدی و من بی نور رویت %~% چنین تا کی بروز آرم شب خویش
# 4 ز شوق ار بر دهانت می نهم لب %~% نه لعل تو همی بوسم لب خویش
# 5 چنانم متحد با تو که در تو %~% همی یابم حرارت از تب خویش
# 6 تو با این حسن اگرچه دین نداری %~% امام عصری اندر مذهب خویش
# 7 ترا از دوستی خواهم که چون جان %~% کنم پیراهنی از قالب خویش
# 8 مرا خود از سر غفلت خبر نیست %~% که دارم پای تو در جورب خویش
# 9 غم تو قوت من شد کسبم اینست %~% حلالی می خورم از مکسب خویش
# 10 بیاو از رقیب خود میندیش %~% فلک را نیست بیم از عقرب خویش
# 11 من از درد تو ای درمان دلها %~% بیارب آمدم از یارب خویش
# 12 بدین طالع ندانم از که نالم %~% ز ماه دوست یا از کوکب خویش
# 13 درین ره سیف فرغانی فروماند %~% چنین تا کی دواند مرکب خویش
PageV1P439
### || [genre: Gh2]
# 1 سزد که صبر کنم بر فراق دلبر خویش %~% ازآنکه وصلش ما را ندید در خور خویش
# 2 بلطف خواندن از خدمتش ندارم چشم %~% چو راضیم که نراند بعنفم از بر خویش
# 3 بود بآب دهانش نیاز و خاک درش %~% مرا برای لب خشک و دیده تر خویش
# 4 مرا قلاده امید کرد در گردن %~% زبس که همچو سگانم بداشت بر در خویش
# 5 ز بهر بوسه پایش که دست می ندهد %~% مرا بسی بسخن دفع کرد از سر خویش
# 6 دهانم ار بلب او رسد چه غم باشد %~% ازآنکه طوطی خود پرورد بشکر خویش
# 7 دهد بنرخ سفال شکسته سیم درست %~% کسی که سکه مهرش نگاشت بر زر خویش
# 8 خبر نداشت ز خوبی خویش تا اکنون %~% که شد بمیل من آگه ز حسن منظر خویش
# 9 ببوستان شد و لایق ندید ریحان را %~% بخادمی خط و زلف همچو عنبر خویش
# 10 اگر فدای تو کردند هرکسی مالی %~% بزر و سیم نمودند جمله جوهر خویش
# 11 چو مال نیست مرا جان همی دهم بپذیر %~% که شرمسارم ازین تحفه محقر خویش
# 12 بسان سعدی راضی است سیف فرغانی %~% گرش قبول کنی ور برانی از بر خویش
PageV1P440
### || [genre: Gh2]
# 1 ای مرا نادیده کرده عاشق دیدار خویش %~% ناشنوده کرده دل را واله دیدار خویش
# 2 روی تو از دیدن کونین بر بستست چشم %~% عاشقان را بر امید وعده دیدار خویش
# 3 مهترانی کندرین حضرت غلامی کرده اند %~% خواجگان چرخ را خوانند خدمتکار خویش
# 4 من سبک دل رادرین ره هست سربار گران %~% بهر راحت می نهم برآستانت بار خویش
# 5 شور تا در من فگندی عیش بر من تلخ شد %~% دفع تلخی چون کنم زین طبع شیرین کار خویش
# 6 دل ز گلزار وصالت بوی شادی چون ندید %~% با غم هجرت همی سازدچو گل با خار خویش
# 7 عشق دعوی کرده بودم عاقلی بشنودو گفت %~% تو چه مرد عشقی ای نادان بدان مقدار خویش
# 8 آن نمی بینی که همچون کام فرهادست تلخ %~% عشق بر خسرو ز شور عشق شیرین یار خویش
# 9 شاعران اشعار خود را گر بکس نسبت کنند %~% ما بسلطانی چو تو نسبت کنیم اشعار خویش
# 10 شاه بازانیم و جز بر خاک آن در کی نهیم %~% بیضه چون آب اشتر مرغ آتش خوار خویش
# 11 ازسخن حظی ندارم زآنکه غافل می کند %~% بلبلان را عشق گل از نالهای زار خویش
# 12 بود دل بیمار و چون عشقت درو تأثیر کرد %~% من بدردش دفع کردم مرگ از بیمار خویش
# 13 بوستان پر گلی و ز سیف فرغانی مدام %~% گل نگهداری و داری خار بر دیوار خویش
PageV1P441
### || [genre: Gh2]
# 1 عشق تو در مخزن جانم نهاد اسرار خویش %~% دل ز اسرارش اثرها یافت در گفتار خویش
# 2 چون دلم بیمار تو شد کردم از غیر احتما %~% وندرین پرهیز دیدم صحت بیمار خویش
# 3 دیده رخسار تو دید و دل ازو نقشی گرفت %~% ما بچشم خود زدیم این رسم بر دیوار خویش
# 4 عاشقان زرد رخ هر لحظه پیدا می کنند %~% سکه سودای بر روی چون دینار خویش
# 5 خسرو خوبانی و من عاشقت فرهادوار %~% کام شیرین کن مرا از لعل شکربار خویش
# 6 همچو نقطه در میان افتاد مه گویی چو زد %~% آن خط چون دایره گرد رخت پرگار خویش
# 7 تو بجان بخشیدنی معروف و ما جان می دهیم %~% تو ز کار خود نیایی باز و ما از کار خویش
# 8 در بهشت امید دیدارست و گردد چون بهشت %~% هر مقامی کند رو جلوه کنی دیدار خویش
# 9 بلبل جان بی گل روی تو افغان می کند %~% همچو قمری کو بنالد درفراق یار خویش
# 10 هر بهاری در بر آرد شاهد زیبای گل %~% هر زمستان چون بسازدگلبنی با خار خویش
# 11 سیف فرغانی جهان پر گل کند چون روی دوست %~% گر بیفشاند درخت خاطرش ازهار خویش
PageV1P442
### || [genre: Gh2]
# 1 من ز عشق تو رستم از غم خویش %~% ور بمیرم گرفته ام کم خویش
# 2 در درون خراب من بنگر %~% لمن الملک بشنو از غم خویش
# 3 زیر ابروت ماه رخسارت %~% بدر دارد هلال در خم خویش
# 4 کای تو در کار دیگران همه چشم %~% نیک بنگر بکار درهم خویش
# 5 بی من ار زنده ای بجان و بطبع %~% تا نمیری بدار ماتم خویش
# 6 ور سلیمان دیو خود باشی %~% ای تو سلطان ملک عالم خویش
# 7 همچو انگشت خود یدالله را %~% یابی اندر میان خاتم خویش
# 8 شمع ارواح مرده را چو مسیح %~% زنده می کن چو آتش از دم خویش
# 9 همت اندر طلب مقدم دار %~% می رو اندر پی مقدم خویش
# 10 هردم اندر سفر همی کن شاد %~% عالمی را بفر مقدم خویش
# 11 گر دلی خسته یابی از غم عشق %~% رو از آن خسته جوی مرهم خویش
# 12 دوست را گر نه ای تو نامحرم %~% سر عشقش مگو بمحرم خویش
# 13 سیف فرغانی اندرین پرده %~% هیچ ازین تیزتر مکن بم خویش
PageV1P443
### || [genre: Gh2]
# 1 یار سلطانست ومن در خدمت سلطان خویش %~% خلق را آورده ام در طاعت فرمان خویش
# 2 یار مهمان می رسد من از برای نزل او %~% در تنور سینه می سوزم دل بریان خویش
# 3 چون زلیخا در سفر عاشق شدم بر روی یار %~% پادشاهی یافت یوسف در غریبستان خویش
# 4 من بجای نان چو کودک در شکم خون می خورم %~% کز جگر خوردن دلم سیر آمدست ازجان خویش
# 5 عشق گردن زن که شمشیرش بلا ومحنتست %~% ازسر عشاق سازد کاسها برخوان خویش
# 6 گفتم اورا کای طبیب جان تویی جراح دل %~% مرهم وصلی بنه بر خسته هجران خویش
# 7 گفت ای مسکین که بهر لقمه یی برهر دری %~% اندرین سودا که پختی خام کردم نان خویش
# 8 ازنظر کردن درآن صورت که جان می پرورد %~% گنج معنی یافتم اندر دل ویران خویش
# 9 چون زشوقش خون نمی ریزدبجای آب چشم %~% خنده می آید مرا بر دیده گریان خویش
# 10 در رهت سرگشته ام خواهد شدن در هر قدم %~% پایم از جا گرنگیری دست سر گردان خویش
# 11 عاشق بی دل بریزد جان خود درپای یار %~% ابر بر دریا فشاند قطره باران خویش
# 12 دوست را در گردن افگندم هزاران عقد در %~% من که شاهان را ندادم گوهری از کان خویش
# 13 خود سزاوار چنین گوهر که ما داریم نیست %~% آنکه خواهد چون گدایان (او) زدرویشان خویش
# 14 سیف فرغانی علاج رنج خویش ازکس مپرس %~% گر دوا خواهی برو زین درد کن درمان خویش
# 15 بلبل بستان حسنت سیف فرغانی منم %~% غلغلی افگنده ام در عالم از الحان خویش
# 16 خشک رود قول هرکس لایق سمع تو نیست %~% نغمهای تر شنو از بلبل بستان خویش
PageV1P444
### || [genre: Gh2]
# 1 گر خوش کنم دهان زلب دلستان خویش %~% هرگز ز تن برون ننهم پای جان خویش
# 2 سلطان فقیر من شود ار تربیت کند %~% من بنده را بلقمه نانی زخوان خویش
# 3 دل صید دوست گشت چو بر مرغ روح (زد) %~% یک تیر غمزه ز ابروی همچون کمان خویش
# 4 بر جان چو سایه یی نرسد از همای عشق %~% رو پیش سگ فگن تن چون استخوان خویش
# 5 از کوی او بدر نروم گرچه بنده را %~% چون سگ بسنگ دور کند زآستان خویش
# 6 هر زرد روی عشق که در دستم اوفتد %~% در پاش مالم این رخ چون زعفران خویش
# 7 بر خاک پای دوست کسی کو نهاد لب %~% او مرده زنده کرد بآب روان خویش
# 8 کس بر بساط عشق مر آن شاه را نبرد %~% او با کسی بماند که در باخت آن خویش
# 9 از بهر دوست دایره یی کن زجان ودل %~% پس دوست را چو نقطه ببین در میان خویش
# 10 هرکو خورد زمشرب عشقش مدام آب %~% بحری شود محیط ونبیند کران خویش
# 11 دلها بسوخت عشق وبجز دل نداشت جای %~% جز عشق کس خراب نخواهد مکان خویش
# 12 در پیش جیش همت عاشق نایستاد %~% سلطان ماه با سپه اختران خویش
# 13 قطب فلک بمذهب عشاق مرده است %~% ای نعش بر جنازه فگن دختران خویش
# 14 گر زین غزل سماع کند زهره مشتری %~% در پای چنگ او فگند طیلسان خویش
# 15 تا سیف ذکر دوست بگوید بکام خود %~% بنهاد دوست در دهن او زبان خویش
PageV1P445
### || [genre: Gh2]
# 1 ای ستم کرده همیشه با وفاداران خویش %~% گر کنی عیبی نباشد یاری یاران خویش
# 2 چون نمی خسبند عشاقت که بینندت بخواب %~% خویشتن را جلوه کن بر چشم بیداران خویش
# 3 هر یکی ماهی شوند ار ذره یی پیدا کنی %~% آفتاب روی خود را بر هواداران خویش
# 4 طالبان هر سوی پویانند لیکن بی خبر %~% ز آنکه تو خود همنشینی با طلب کاران خویش
# 5 تو طبیب عاشقانی عاشقان بیمار تو %~% بی شفابخشی نخواهی مرگ بیماران خویش
# 6 یا سزاوار وصال تو نیند این بی دلان %~% یا نمی خواهد دلت شادی غمخواران خویش
# 7 در بهای وصل خود زین مفلسان جز جان مخواه %~% چون تو غارت کرده ای مال خریداران خویش
# 8 حکم هشیاران کنی کز دست رندان می خورند %~% گر تو ای شیرین ببینی شور می خواران خویش
# 9 بی قراری مرا حاجت بمی نبود که تو %~% برده ای ز آن چشم مست آرام هشیاران خویش
# 10 ای بعشق آتش زده درمن بآب وصل تو %~% همچو خاک تشنه ام بر من فشان باران خویش
# 11 بر سر بازار عشقت سیف فرغانی ببست %~% از متاع نظم خود دکان همکاران خویش
PageV1P446
### || [genre: Gh2]
# 1 ای ز عشقت مهر و مه سرگشته در گردون خویش %~% وی ببویت روز و شب آواره در هامون خویش
# 2 در هوای عشق تو چون ذره زآن گردان شدم %~% کآفتاب حسن تو می تابد از گردون خویش
# 3 در پس جلباب شب هر صبح روشن رو کنی %~% آفتاب تیره ار از ماه روزافزون خویش
# 4 از گریبان افق پیداست کز عشقت مدام %~% آسمان دامن کشان می گردد اندر خون خویش
# 5 یار صاحب حسن و ما در دست او چون آینه %~% چون ببیند آینه شاهد بود مفتون خویش
# 6 تند باشد شاهدی کآگه بود از حسن خود %~% صعب باشد عشق چون لیلی شود مجنون خویش
# 7 عاشقان را در درون شمع است و شاهد رو ولیک %~% چون توان کردن صفت از شاهد بیچون خویش
# 8 کفر باشد مرد را بیرون شدن از اندرون %~% گر هزاران شمع و شاهد بیند از بیرون خویش
# 9 نور گیرد دم بدم هر ذره از خورشید خود %~% فیض یابد بی گمان هر قطره از جیحون خویش
# 10 روی او کآفاق روشن زوست هرشب می کند %~% چشم را خیره ز پرتوهای گوناگون خویش
# 11 چون غلام عشق گشتی و شد آزاد از دو کون %~% پس مبارک بنده یی در خدمت میمون خویش
# 12 عاشق رویش اگر موزون نباشد گو مباش %~% زآنکه ناموزون او بودن به از موزون خویش
# 13 مر ترا فرعون او بودن به از موسی خود %~% مر ترا هامان او بودن به از هارون خویش
PageV1P447
### || [genre: Gh2]
# 1 یار بر من در فشاند از لؤلوی مکنون خویش %~% طالعم مسعود کرد از طلعت میمون خویش
# 2 زآن نگار خوش نمک دیگ دل ما جوش کرد %~% کآتشی در ما فگند از روی آذرگون خویش
# 3 گفت رو از خط ما تعویذ جان کن زآنکه نیست %~% مارگیر زلف ما در عصمت افسون خویش
# 4 ای لفیف جان تو معتل آفتهای طبع %~% عشق ما هر ناقصی را کی کند مقرون خویش
# 5 هرکه او در دام ما افتاد و دادش دانه عشق %~% همچو مرغ کشته گردد هر دم اندر خون خویش
# 6 گر خوهی کز زند عشق اندر تو افتد آتشی %~% نار شهوت را بکش در طبع چون کانون خویش
# 7 ای بصابون ستایش خویشتن را کرده پاک %~% این همه ناپاکی تو هست از صابون خویش
# 8 هرچه در ضمن کتب لفظیست دانی معنیش %~% آخر ای عالم چرایی جاهل از مضمون خویش
# 9 حکم افلاطون رایت گر همه حکمت بود %~% چون ارسطو کن خلاف رای افلاطون خویش
# 10 زآن نداری روشنایی کآهن سرد دلت %~% چون درون آینه است ای صیقل بیرون خویش
# 11 از متاع دیگران بازار خویش آراستی %~% زین چنین سودا چه باشد سودت ای مغبون خویش
# 12 اهل دل در کار خرج از معدن جان می کنند %~% صرف کن سیم و زر از گنجینه قارون خویش
# 13 ای بتزویر و حیل چون سامری گوساله ساز %~% گاو بازی زین نمط کم گیر بر گردون خویش
# 14 از اشاراتی که کردم من ترا دادم شفا %~% گرچه رنجورم علاجت کردم از قانون خویش
# 15 چون ترازو راست شو تا سیف فرغانی ترا %~% سیم و زر موزون دهد از طبع ناموزون خویش
PageV1P448
### || [genre: Gh2]
# 1 ای بی خبر زحسن گلستان روی خویش %~% خوش بوی کن بنفشه تر ار بموی خویش
# 2 ای ماه نور برده ز رخسار (تو)ببین %~% درآفتاب پرتو خورشید روی خویش
# 3 ای ازرخ تو حسن قوی کرده پشت خود %~% مه ازتو شرمسار بروی نکوی خویش
# 4 ای ماه وخور ز خرمن حسن تو خوشه چین %~% دیگر چوکه بباد مده خاک کوی خویش
# 5 شاهان حسن را رخ خوبت پیاده کرد %~% میدان ازآن تست در انداز گوی خویش
# 6 عنبر که همچو مشک معطر کند مشام %~% خاکیست طره تو بدو داده بوی خویش
# 7 می کو معاشران را دارد قرابه پر %~% بشکست پیش لعل لب تو سبوی خویش
# 8 یا از درم درآی چو ناخوانده میهمان %~% یا از سرم ببر هوس جست وجوی خویش
# 9 چون سیف از محبت خود خالیم مکن %~% روزی که خامشم کنی از گفت وگوی خویش
PageV1P449
### || [genre: Gh2]
# 1 نظر کن روی آن دلبر ببین شمع %~% که عالم پر ز نورست از چنین شمع
# 2 چراغ وهم بنشان وز سر سوز %~% چو پروانه بزن خود را برین شمع
# 3 چه پوشی آتش عشقش بدامن %~% چه می داری نهان در آستین شمع
# 4 شعاع عشق اگر بر جانت افتد %~% جهان روشن کنی ای نازنین شمع
# 5 اگر با سوز عشقش هم نشینی %~% سبب را بس بود آن همنشین شمع
# 6 بهجران بنده ماند از خدمتت دور %~% بآتش شد جدا از انگبین شمع
# 7 مکان از روشنی چون روز گردد %~% بشب چون گشت با آتش قرین شمع
# 8 ایا خورشید پیش نور رویت %~% چو پیش حور در خلد برین شمع
# 9 ز تو دیوانه می خوانندم آری %~% بجز نامی نگیرد از نگین شمع
# 10 چراغ آسمان آنگه دهد نور %~% که رویت برفروزد در زمین شمع
# 11 برافگن پرده تا دلهای مرده %~% برافروزند از آن نور مبین شمع
# 12 که بهر مجلس ما بی دلان است %~% ترا بر رخ چراغ و بر جبین شمع
# 13 بعشقت سیف فرغانی بسی سوخت %~% نشد از بهر پروانه حزین شمع
PageV1P450
### || [genre: Gh2]
# 1 ای ترا هرگز نبوده یاری از یاران دریغ %~% وصل خود را چند داری از طلب کاران دریغ
# 2 غم فرستادی بجانم جان بدل ایثار کرد %~% یار را هرگز نباشد راحت از یاران دریغ
# 3 ما همه بیمار عشق و داروی ما وصل تست %~% ظلم باشد داشتن دارو ز بیماران دریغ
# 4 شمع وصلت کرده روشن روز چندین خفته را %~% در شب تاریک هجرت مانده بیداران دریغ
# 5 خشک شد بی آب وصلت کشت زار عیش ما %~% تا بکی داری ز کشت خشک ما باران دریغ
# 6 من باقبالی برین در دارم آبی ورنه داشت %~% خاک این درگاه را دولت ز بسیاران دریغ
# 7 هرکه بیند با رقیبان مر ترا گوید همی %~% هستی ای گنج گهر در صحبت ماران دریغ
# 8 یار زیبایی ولیکن انده یارانت نیست %~% دلبری لیکن نداری خوی دلداران دریغ
PageV1P451
### || [genre: Gh2]
# 1 دل سقیم شفا یابد از اشارت عشق %~% اگر نجات خوهی گوش کن عبارت عشق
# 2 چو غافلان منشین راه رو که برخیزد %~% دوکون از سر راهت بیک اشارت عشق
# 3 خبر دهد که تو مردی وشد دلت زنده %~% زمرگ رستی اگر بشنوی بشارت عشق
# 4 چو هیزم ارچه بسی سوختی ولی خامی %~% که همچو دیگ نجوشیدی از حرارت عشق
# 5 تو بر وضوی قدم باش ودل مده بکسی %~% که دوستی حدث بشکند طهارت عشق
# 6 گرت دلست که سرمایه دار وصل شوی %~% زسوز بگذر ودرساز با خسارت عشق
# 7 چوآسمان اگرش صد هزار باشد چشم %~% همیشه کور بود مرد بی بصارت عشق
# 8 ورای عشق خرابیست تاسرت نرود %~% برون منه قدمی هرگز از عمارت عشق
# 9 غلام وار همی کن ایاز را خدمت %~% که خواجه چاکر بنده است در امارت عشق
# 10 شبی زشربت وصلش دهان کنی شیرین %~% چوتلخ کام شوی روزی از مرارت عشق
# 11 دگر زحادثه غم نیست سیف فرغانی %~% ترا که خانه بتاراج شد زغارت عشق
PageV1P452
### || [genre: Gh2]
# 1 گربشنوی که ناله کند دردمند عشق %~% عیبش مکن اگرچه نباشی نژند عشق
# 2 درجان چو نور عشق نداری دلیت نیست %~% زیرا که پای دل بود ازبهر بند عشق
# 3 رختی است بهر منزل جانها گلیم فقر %~% رخشی است بهر رستم دلها سمند عشق
# 4 داروی جان و مرحم دلهای خسته اند %~% قومی بتیر غمزه او دردمند عشق
# 5 دامن ز خود فشانده و دست اندر آستین %~% پای از جهان برون و سر اندر کمند عشق
# 6 چون خوشه کوب خورده گاو جهان نیند %~% زآن کرده اند دانه دل را سپند عشق
# 7 جاه رفیع دنیی دون آرزو کنی %~% با پست همتان ننشیند بلند عشق
# 8 چندانکه کار تو بپسند تو می رود %~% می دان که خدمتی زتو ناید پسند عشق
# 9 عشقت ز زحمت دو جهان باز می خرد %~% بفروش هرچه داری و بنیوش پند عشق
# 10 اینست کار او که ببرد ترا زتو %~% واصل شوی چو صبر کنی برگزند عشق
# 11 ای تلخ کام هستی خود مانده همچو سیف %~% گر خوش دلی خوهی بدهان گیر قند عشق
PageV1P453
### || [genre: Gh2]
# 1 دلم ببوسه شکر خواست زآن لب چو عقیق %~% ولیک نیست مرا دولت وترا توفیق
# 2 بکارگاه جمال تو در همی سازند %~% سمن ببوی بنفشه شکر برنگ عقیق
# 3 مدام مستم چون ریخت ساقی جنت %~% شراب عشق توم در دل چو جام رقیق
# 4 مراست سوی تو ای رشک ماه ذره دلیل %~% مراست در رهت ای آفتاب سایه رفیق
# 5 در وصال طلب می کند چو ماهی آب %~% دل صدف صفتم ای غم تو بحر عمیق
# 6 بهشت وصل بیارای وجلوه کن دیدار %~% کز اهل رحمتم ای هجرتو عذاب حریق
# 7 چومرغ در قفس وهمچو ماهی اندر دام %~% همی تپد دل تنگم درین گرفته مضیق
# 8 شکر بلعل تو نسبت همی کند خود را %~% ولی چه نسبت دردی خمر را برحیق
# 9 حدیث بنده زتأثیر عشق نظم گرفت %~% بآسیا چو رسد مغزگندم است دقیق
# 10 اگر چه خال و خط وزلف وروست ترکیبش %~% درو مجاز نباشد گرش کنی تحقیق
# 11 زطعن کس مکن اندیشه سیف فرغانی %~% زقطره غم نخورد هرکه شد ببحر غریق
PageV1P454
### || [genre: Gh2]
# 1 مرا که در تن بی قوتست جانی خشک %~% زعشق دیده تر دارم ودهانی خشک
# 2 ترا بمثل من ای دوست میل چون باشد %~% که حاصلم همه چشمی ترست وجانی خشک
# 3 زچشم بر رخم از عشق آن دو لاله تر %~% مدام آب بقم خورده زعفرانی خشک
# 4 درو زسیل بلایی بترس اگر یابی %~% زآب دیده من بر زمین مکانی خشک
# 5 اگر لب ودهن من (ببوسه)تر نکنی %~% بپرسش من مسکین کم از زبانی خشک
# 6 بر توانگر و درویش شکر کم گوید %~% گدا چو از در حاتم رود بنانی خشک
# 7 بآب لطف تو نانم چوتر نشد کردم %~% همای وار قناعت باستخوانی خشک
# 8 زخون دیده وسوز جگر چو مرغابی %~% منم بدام زمانی تر وزمانی خشک
# 9 زسوز عشق رخ زرد واشک رنگینم %~% بسان آبی تر دان ونار دانی خشک
# 10 سحاب وار باشکی کنم جهانی تر %~% چو آفتاب بتابی کنم جهانی خشک
# 11 زآه گرمم در چشمه دهان آبی %~% نماند تا بزبان تر کنم لبانی خشک
# 12 مرا بوصل خود ای میوه دل آبی ده %~% ازآنکه بر ندهد هیچ بوستانی خشک
# 13 میان زمره عشاق سیف فرغانی %~% چو بر کناره با مست ناودانی خشک
PageV1P455
### || [genre: Gh2]
# 1 ای نرگس تو مست و لب تو شراب رنگ %~% گل در چمن ز روی تو کرد اکتساب رنگ
# 2 من تشنه وصال توام لطف کن مرا %~% سیراب بوسه کن بلبان شراب رنگ
# 3 تو رنگ روی خود بنقاب از رهی مپوش %~% کز روی تو اثر کند اندر نقاب رنگ
# 4 گر پرتوی ز روی تو بر آسمان فتد %~% گیرد ز عکس او چو شفق آفتاب رنگ
# 5 چون گل ببوی من همه آفاق خوش شود %~% گر من چو میوه گیرم از آن ماهتاب رنگ
# 6 ما را بتست نسبت و همچون تو نیستیم %~% گل رنگ دارد و نبود در گلاب رنگ
# 7 اجزای خاک و آب چو وارست بعد از آن %~% دیگر بذات او نگرفت انتساب رنگ
# 8 ما را دلی پر آتش سوداست تا ترا %~% پیراهن از هواست بر اندام آب رنگ
# 9 مطلوب عاشقان ز سخن ذوق نام تست %~% مقصود تشنگان نبود از جلاب رنگ
PageV1P456
### || [genre: Gh2]
# 1 ای که در باغ جمالست رخ تو چون گل %~% گل تو در سخن آورد مرا چون بلبل
# 2 گر ببستان نگری ور بگلستان گذری %~% باد بر خاک نهد پیش تو رخساره گل
# 3 نیست با عز تو در کوی تو درویشی عار %~% هست از بند غلامی تو آزادی ذل
# 4 عشق تو تاختن آورد و مرا کرد شکار %~% چیست عصفور که سیمرغ درو زد چنگل
# 5 عجمی وار مرا سلسله در گردن کرد %~% هندوی زلف تو ای ترک تتاری کاکل
# 6 تشنه وصل ترا چند سبو زد بر سنگ %~% طاق ابروی تو آن آب لطافت را پل
# 7 هر که بی راه بر عشق تو ره رفت او را %~% زلف تو راه زد ای روی تو هادی سبل
# 8 تو بدین حسن در ایام فزودی فتنه %~% من بدین شعر در آفاق فگندم غلغل
# 9 بسخن مرد ز عشاق تو نتواند شد %~% همچو شاهین نشود خاد بزرین زنگل
# 10 ادبم گفت خمش باش و دگر شعر مگو %~% نتوانم که مرا شوق (تو) می گوید قل
# 11 سیف فرغانی در زمره عشاق تو نیست %~% اسب شطرنج بمیدان نرود با دلدل
PageV1P457
### || [genre: Gh2]
# 1 مرا از عشق تو دستیست بر دل %~% مرا از دست تو پاییست در گل
# 2 مرا از نقطه خالت زده موج %~% محیط عشق تو در مرکز دل
# 3 مرا در عالم دل خسروانند %~% همه فرهاد آن شیرین شمایل
# 4 دگر مردار بویحیی نگردم %~% اگر گردم بتیغ عشق بسمل
# 5 چو تو در رفتن آیی آب چشمم %~% رود اندر پی تو چند منزل
# 6 درین ره چون جرس بردارم آواز %~% فغان از دل کنم همچون جلاجل
# 7 رفیق تست نغمت را بنالد %~% برین بالاشتر در زیر محمل
# 8 تو نزدیک منی من دور از تو %~% تو با من همنشین من از تو غافل
# 9 بتیغ غیرت ای جان بر دلم زن %~% مرا از غیر خود پیوند بگسل
# 10 بزلف خویش قیدم کردی و هست %~% مرا حل کردن این عقده مشکل
# 11 دل مجنون من دیوانه کردار %~% شد اندر بند آن مسکین سلاسل
# 12 چو کوزه آب عشقت خورد آدم %~% در آن حالت که بودش صورت از گل
# 13 باقبال وصالت بنده یی کو %~% که همچون سیف فرغانیست مقبل
PageV1P458
### || [genre: Gh2]
# 1 ای سجده کرده پیش جمالت بت چگل %~% مطلوب خلق عالم ومحبوب اهل دل
# 2 هم شهد از حلاوت گفتار تو برشک %~% هم حسن از طراوت رخسارتو خجل
# 3 علم ازل تواتر انوار تو بجان %~% ملک ابد تعلق غمهای تو بدل
# 4 خاصیتی است عشق ترا بر خلاف رسم %~% ینجی لمن یعذب یهدی لمن یضل
# 5 زین عام را خبر نه که خاص از برای تست %~% تأثیرلطف صنع یدالله در آب وگل
# 6 باشد وجود تو قلم صنع را مداد %~% یک یک حروف کون بهم گشت متصل
# 7 مانند تو در انجم وافلاک کس ندید %~% مجموعه یی بر انفس وآفاق مشتمل
# 8 مصباح ماه را شده چون شمع آفتاب %~% مشکاة نور روشن از آن روی مشتعل
# 9 از مکتب فقیر تو گردون خوهد زکات %~% با نعمت گدای تو قارون بود مقل
# 10 گر وصل دوست می طلبی زینهار سیف %~% پیوند هر دو کون ز خاطر فرو گسل
PageV1P459
### || [genre: Gh2]
# 1 ز روی پرده برافگن که خلق را عیدست %~% هلال ابروی تو همچو غره شوال
# 2 محیط لطف چو دریا مدام در موج است %~% میان دایره روی تو ز نقطه خال
# 3 رخ تو بر طبق روی تو بدان ماند %~% که بر رخ گل سرخست روی لاله آل
# 4 ز نور چهره تو پرتوی مه و خورشید %~% ز قوس ابروی تو گوشه یی کمان هلال
# 5 بپیش تست مکدر چو سیل و تیره چو زنگ %~% بروشنی اگر آیینه باشد آب زلال
# 6 ز خرقها بدر آیند چون کند تأثیر %~% شراب عشق تو در صوفیان صاحب حال
# 7 بوصف آن دهن و لب کجا بود قدرت %~% مرا که لکنت عجزست در زبان مقال
# 8 گدای کوی توام کی بود چو من درویش %~% بنزد چون تو توانگر عزیز همچون مال
# 9 ز شاخ بید کجا باد زن کند سلطان %~% وگر چه مروحه گردان ترک اوست شمال
# 10 چو کوزه ز آب وصالت دهان من پر کن %~% بقطره یی دو که لب خشک مانده ام چو سفال
# 11 رخ تو دید و بنالید سیف فرغانی %~% چو گل شکفت مگو عندلیب را که منال
# 12 بیا که در شب هجران تو بسی دیدیم %~% «جزای آنکه نگفتیم شکر روز وصال »
# 13 هلال حسن بعهد رخ تو یافت کمال %~% که هم جمال جهانی و هم جهان جمال
PageV1P460
### || [genre: Gh2]
# 1 ایا سلطان عشق تو نشسته بر سریر دل %~% بلشکرهای خود کرده تصرف در ضمیر دل
# 2 رئیس عقل را گفتم سر خود گیر ای مسکین %~% چو شاه عشق او بنهاد پایی بر سریر دل
# 3 ترا از حسن لشکرهاست ای سلطان سلطانان %~% که می گیرند ملک جان و می آرند اسیر دل
# 4 ز سوزن بگذرد بی شک تن چون ریسمان من %~% اگر مقراض غم رانی ازین سان بر حریر دل
# 5 درین ملکی که من دارم خراب از دولت عشقت %~% غمت گو کار خود می کن که معزولست امیر دل
# 6 بدان رخسار چون آتش تنور عشق بر کردی %~% من ناپخته از خامی درو بستم خمیر دل
# 7 چو مالک بی زیان باشد ز دوزخ هرکه او دارد %~% ز رضوان خیال تو بهشتی در سعیر دل
# 8 اگر عیسی عشق تو نکردی چاره چشمش %~% بنور آتش موسی ندیدی ره ضریر دل
# 9 در آ در خانقاه ای جان و در ده صوفیانش را %~% می عشقت که بیرون برد ازو سجاده پیر دل
# 10 چو جان را آسیای شوق در چرخست از وصلت %~% بده آبی که در افلاک آتش زد اثیر دل
# 11 ز عشقت خاتمی گر هست جان چون سلیمان را %~% نگین مهر غیر تو بخود نگرفت قیر دل
# 12 مداد از خاطر و کاغذ کند از دفتر فکرت %~% برای ذکر تو وز جان قلم سازد دبیر دل
# 13 دلم بی غم غمت بی دل نبودستند واکنون شد %~% دل من ناگزیر غم غم تو ناگزیر دل
# 14 وراورا نیز دریابی چنان مگذار (و) مستش کن %~% که بی آن بدرقه در ره خطر دارد خطیر دل
# 15 هنوز این دایه گیتی نزاد از مادر فطرت %~% که نوزادان اندوهت همی خوردند شیر دل
# 16 ز دست هستی خود سر نبردی سیف فرغانی %~% اگر زنجیر عشق تو نبودی پای گیر دل
PageV1P461
### || [genre: Gh2]
# 1 ایا سلطان عشق تو نشسته برسریر دل %~% بلشکرهای خود کرده تصرف در ضمیر دل
# 2 رئیس عقل را گفتم سر خود گیر ای مسکین %~% چو شاه عشق او بنهاد پایی بر سریر دل
# 3 ترا از حسن لشکرهاست ای سلطان سلطانان %~% که می گیرند ملک جان ومی آرند اسیر دل
# 4 درین ملکی که من دارم خراب از دولت عشقت %~% غمت گو حکم خود می ران که معزولست امیر دل
# 5 درآ در خانقاه ای جان ودر ده زاهدانش را %~% می عشقت که بیرون برد ازو سجاده پیر دل
# 6 ز مستان می عشقت یکی همراه کن بااو %~% که بی این بدرقه در ره خطر دارد خطیر دل
# 7 ز سوزن بگذرد بی شک تن چون ریسمان من %~% اگر مقراض غم رانی ازین سان بر حریر دل
# 8 تنور عشق چون شد گرم ازآن رخسار چون آتش %~% من ناپخته از خامی درو بستم خمیر دل
# 9 چو جانرا آسیای شوق در چرخست از وصلت %~% بده آبی که در افلاک آتش زد اثیر دل
# 10 اگر عیسی عشق تو نکردی چاره چشمش %~% بنور آتش موسی ندیدی ره ضریر دل
# 11 درین راهی که سرها را دروخوفست بر سنگی %~% نیامد پای جان تاشد غم تو دستگیر دل
# 12 ز عشقت خاتمی کردست جان چون سلیمانم %~% نگین مهر غیر تو بخود نگرفت قیر دل
# 13 برین منشور سلطانی بخط سیف فرغانی %~% برای نام تو از جان قلم سازد دبیر دل
# 14 غم عشقت مرا دی گفت داری لشکر جانی ازین %~% اطفال روحانی که پروردی بشیر دل
# 15 اگر دشمن سوی ایشان برآرد نیزه طعنی %~% کمان همت اندر کش بزن برجانش تیردل
PageV1P462
### || [genre: Gh2]
# 1 دل نمیرد تا ابد گر عشق باشد جان دل %~% تن چو جان پاینده گردد گر برد فرمان دل
# 2 پادشاه دل جهانگیر و جهان بخش است رو %~% گر ولایت خواهی ای جان آن دل شو آن دل
# 3 آ بدانی کرد نتوانند شاهان جهان %~% اندر آن کشور که ویرانی کند سلطان دل
# 4 عاقبت بر ملک جان منشور سلطانی دهند %~% هرکه او را در حساب آرند در دیوان دل
# 5 چون طبیب فضل دل را دردمند عشق کرد %~% گر هلاک جان نمی خواهی مکن درمان دل
# 6 گوی دولت را جز آن حضرت نباشد جای گاه %~% شهسوار همت ار بر وی زند چوگان دل
# 7 مردگان را همچو عیسی زنده گردانی بدم %~% خضر جانت ار آب خورد از چشمه حیوان دل
# 8 چون تو در دریای غفلت غرقه یی همچون صدف %~% زآن نمی دانی که گوهر عشق دارد کان دل
# 9 غیر عشق ار جان بود در دل منه کرسی او %~% زآنکه شاه عشق دارد تخت در ایوان دل
# 10 دوست ننشاندی نهال عشق خود در باغ جان %~% در سفال تن اگر برنامدی ریحان دل
# 11 تا کند بر جان تجلی روی معنی دار دوست %~% رسم صورت محو گردان از نگارستان دل
# 12 ای دل و جان را ز روی تو هزاران نیکویی %~% تو دل جانی بدان روی نکو یا جان دل
# 13 از رخ خوب تو افگند اسب در صحرای جان %~% شاه عشق تو که می زد گوی در میدان دل
# 14 همچو سوره بر سر جان تاج بسم الله نهد %~% آیت عشق تو گر نازل شود در شان دل
# 15 سیف فرغانی برو شاگردی او کن خواند %~% یک ورق از علم عشقش در دبیرستان دل
PageV1P463
### || [genre: Gh2]
# 1 دل ز غمت زنده شد ای غم تو جان دل %~% نام تو آرام جان درد تو درمان دل
# 2 من بتواولی که تو آن منی آن من %~% دل بتو لایق که تو آن دلی آن دل
# 3 عشق ستمکار تو رفته بپیکار جان %~% شوق جگر خوار تو آمده مهمان دل
# 4 تر کنم از آب چشم روی چو نان خشک را %~% چون جگری بیش نیست سوخته بر خوان دل
# 5 بنده ز پیوند جان حبل تعلق برید %~% تا سر زلف تو شد سلسله جنبان دل
# 6 انده دنیانداد دامن جانم ز دست %~% تا غم تو برنکردسر ز گریبان دل
# 7 عشق تو چون چتر خویش بر سر جان باز کرد %~% سر بفلک برکشید سنجق سلطان دل
# 8 روی ز چشمم مپوش تا نتواند فگند %~% کفر سر زلف تو رخنه در ایمان دل
# 9 تا برهاند مرا ز انده من سالهاست %~% تا غم تو می کشد تنگی زندان دل
# 10 از صدف لفظ خویش معنی چون در دهد %~% گوهر شعرم که یافت پرورش از کان دل
PageV1P464
### || [genre: Gh2]
# 1 ای آنکه عشق تو دل جانست وجان دل %~% مهرت نهاده لقمه غم در دهان دل
# 2 وصل تو قلب دل طلبد از میان جان %~% ذکر تو گوش جان شنود از زبان دل
# 3 عشقت چو صبح در افق جان کند اثر %~% پر آفتاب وماه شود آسمان دل
# 4 جانم بجام غم همه خون جگر خورد %~% تا دل دمی از آن تو باشد توآن دل
# 5 گر عشق تو بود ز ازل در میان جان %~% همچون ابد پدید نباشد کران دل
# 6 چون زر بسکه ملکان نام دارتست %~% هر گوهری که طبع بر آرد زکان دل
# 7 از رنگ وبوی تو دهدم همچو گل نشان %~% هر غنچه یی که بشکفد از بوستان دل
# 8 این بیتها که بهر تو گفتیم هر یکی %~% یک عشق نامه است بسر بر نشان دل
# 9 ازهر چه آن بدوست تعلق نداشت سیف %~% بگشای پای جان بگسل ریسمان دل
PageV1P465
### || [genre: Gh2]
# 1 ای ز زلفت حلقه یی بر پای دل %~% گر درین حلقه نباشد وای دل
# 2 هرکرا سودای تو در سر بود %~% در دو کونش می نگنجد پای دل
# 3 غرقه گرداب حیرت از تو شد %~% کشتی اندیشه در دریای دل
# 4 آن سعادت کو که بتوانیم گفت %~% با تو ای شادی جان غمهای دل
# 5 نه دلم را در غمت پروای من %~% نه مرا در عشق تو پروای دل
# 6 رفته همچون آب در اجزای خاک %~% آتش عشق تو در اجزای دل
# 7 چون غمت را غیر دل جایی نبود %~% هست دل جای غم و غم جای دل
# 8 هر دو عالم چیست نزد عارفان %~% ذره یی گم گشته در صحرای دل
# 9 سیف فرغانی چو حلقه بسته دار %~% جان خود پیوسته بر درهای دل
PageV1P466
### || [genre: Gh2]
# 1 تنی داری بسان خرمن گل %~% عرق از وی روان چون روغن گل
# 2 صبا از رشک اندام چو آبت %~% فگنده آتش اندر خرمن گل
# 3 چمن از خجلت روی چو ماهت %~% شکسته چون بنفشه گردن گل
# 4 گر از رویت بهار آگاه باشد %~% پشیمان گردد از آوردن گل
# 5 بسیل تیره ابر نوبهاری %~% بریزد آب روی روشن گل
# 6 غم تو در گریبان دل من %~% چو خار آویخته در دامن گل
# 7 منم از خوردن غمهای تو شاد %~% چو زنبور عسل از خوردن گل
# 8 اگر از خاک کویت بو بگیرد %~% قبای غنچه و پیراهن گل
# 9 چو در برگ از خزان زردی فزاید %~% ز روح نامیه اندر تن گل
# 10 مها از سیف فرغانی میازار %~% نخواهد عندلیب آزردن گل
# 11 گلت را همچو بلبل دوست دارست %~% جعل باشد نه بلبل دشمن گل
PageV1P467
### || [genre: Gh2]
# 1 باغ را گرچه برخ کرد بهشت آیین گل %~% همچو روی تو نباشد برخ رنگین گل
# 2 باغ در جلوه و بلبل (شده) صاحب تمکین %~% حال دیگر شده چون آمده در تلوین گل
# 3 چند گویم سخن باغ که همچون خارست %~% بوستان در ره عشاق تو با چندین گل
# 4 رخ تو آتش کانون جمالست و از آن %~% شهر پر می شود از روی تو در تشرین گل
# 5 جای آنست که از گلشن حسنت رضوان %~% از پی زیب نهد بر رخ حورالعین گل
# 6 شکل موزون تو نظمی است رخت شه بیتش %~% ناظم صنع بسی کرده درو تضمین گل
# 7 گر تو دستور دهی ماه بروبد هر شب %~% از سر کوی تو با مکنسه پروین گل
# 8 خویشتن را همه تن جسم خوهد چون نرگس %~% تا نظر در رخ خوب تو کند مسکین گل
# 9 چیست فردوس چو در وی ننمایی تو جمال %~% چه بود باغ که او را نکند تزیین گل
# 10 من بدیدار تو از وجد بیارامم اگر %~% شورش بلبل دیوانه کند تسکین گل
# 11 تو چنین سرو سمن بار مرو در بستان %~% کز خجالت نکند یاسمن و نسرین گل
# 12 ای عروس چمن از پرده خجلت پس ازین %~% روی منمای که در جلوه درآمد این گل
# 13 اندرین باغ شکر با گل و گل با شکرست %~% چون درآیی شکری می خور و بر می چین گل
# 14 در بهاران ز من این دسته گل خاص تر است %~% گر چه نزد همه عام است بفروردین گل
# 15 سیف فرغانی جان داد و ترا نیست غمی %~% آری از مردن بلبل نشود غمگین گل
PageV1P468
### || [genre: Gh2]
# 1 چو بیند روی تو ای نازنین گل %~% کند بر تو هزاران آفرین گل
# 2 تو با این حسن اگر در گلشن آیی %~% نهد پیش رخت رو بر زمین گل
# 3 اگر بلبل کند ذکر تو در باغ %~% ز نامت نقش گیرد چون نگین گل
# 4 چو از ذکر لبت شیرین کند کام %~% شود در حلق زنبور انگبین گل
# 5 گلی تو از گریبان تا بدامن %~% بهر جانب بریز از آستین گل
# 6 اگر در خانه گل خواهی بهر وقت %~% برو آینه برگیر و ببین گل
# 7 ندارد باغ جنت همچو تو سرو %~% نباشد شاخ طوبی را چنین گل
# 8 برنگ و بو چو تو نبود که چون تو %~% خط و خالی ندارد عنبرین گل
# 9 اگر با من نشینی عیب نبود %~% که دایم خار دارد همنشین گل
PageV1P469
### || [genre: Gh2]
# 1 در گلستان گرنباشد شاهد رعنای گل %~% خاک پای تو بخوش بویی بگیرد جای گل
# 2 شمه یی از بوی تو پنهانست اندر جیب مشک %~% پرتوی از روی تو پیداست درسیمای گل
# 3 نسبت رویت بگل کردند مسکین شاد گشت %~% زین قبل از خنده می ناید بهم لبهای گل
# 4 زیبد ارگل عالم آرایی کند همچون بهار %~% کز رخ تو پشت دارد روی شهر آرای گل
# 5 قالب گل راز حسن روی خود خالی ببخش %~% ورنه بی معنی نماید صورت زیبای گل
# 6 دربهار ای شاه بی یرلیغ قاآن رخت %~% همچو آل لاله کی رنگین شود تمغای گل
# 7 حسن رویت کرد اندر صفحهای گل عمل %~% همچو اوراق کتب پر علم شد اجزای گل
# 8 زآرزوی قد وخد تو نشست و اوفتاد %~% لاله اندر زیر سرو وژاله بر بالای گل
# 9 ماه یا خور کی شود درخوب رویی همچو تو %~% خار هرگز چون بود در نیکویی همتای گل
# 10 با وجود تو که از تو گل خجل باشد بباغ %~% خود کرا سودای باغست وکرا پروای گل
# 11 کار تو داری که با بخت جوان (و) حسن نو %~% بعد یک مه پیر گردد دولت برنای گل
# 12 من چو مجنون دورم از لیلی خود واندر چمن %~% وامق بلبل شده هم صحبت عذرای گل
# 13 سیف فرغانی بماند اندر سرت سودای دوست %~% بلبلان را کی شود بیرون زسر سودای گل
PageV1P470
### || [genre: Gh2]
# 1 عاشقان راسوی خود هم خود بود جانان دلیل %~% کعبه وصل و زاد غم وز خویشتن رفتن سبیل
# 2 ای بقال وقیل عالم بی خبر از عشق تو %~% هر که معلومش تو باشی فارغست از قال و قیل
# 3 گرد خجلت می فشاند نور رویت بر قمر %~% آب حیوان می چکاند تیغ عشقت بر قتیل
# 4 هرکه را زین سیم وزین زر کرد مستغنی غمت %~% زر بنزد آن توانگر چون گدا باشد ذلیل
# 5 تا بدیدم شمع روی تو چنان با خود گرفت %~% آتش عشق ترا جانم که روغن را فتیل
# 6 با بلا هم خانه باشد عاشق اندر کوی تو %~% وز سلامت دور باشد پشه زیر پای پیل
# 7 طبع شورانگیز را بر جان عاشق حکم نیست %~% آتش نمرود را تاثیر نبود در خلیل
# 8 از برای وصل جانان گر زعاشق جان خوهد %~% همچنان باشد که آب از جوی خواهد سلسبیل
# 9 یوسفان حسن را جاه وجمال از روی تست %~% چون شکر از خاک مصر وچون نهنگ از آب نیل
# 10 عاشقان را چه زیان گر عقلشان نکند مدد %~% در خلافت چه خلل گر با علی نبود عقیل
# 11 گر پیمبر وار عاشق وارهد از خویشتن %~% وحیها آید بدو واندر میان نی جبرئیل
# 12 سیف فرغانی زغم بر عاشقان تکلیف نیست %~% حمل کوه بیستون فرهاد را نبود ثقیل
# 13 از پی تعریف جانان را مکن در شعر ذکر %~% بهر شهرت در چمن گل را مکش بر روی بیل
PageV1P471
### || [genre: Gh2]
# 1 ما جان فدای آن رخ نیکوش می کنیم %~% در مه نظر از آرزوی روش می کنیم
# 2 بی اوچنانکه عادت سودا پزان بود %~% هردم چو آب از آتش دل جوش می کنیم
# 3 بهر شراب شادی روز وصال او %~% هر شب هزار جرعه غم نوش می کنیم
# 4 گر نقره (پیش) آیدوگر زر فتد بدست %~% در کار یار سیم بناگوش می کنیم
# 5 از طعنهای دشمن و غمهای دوستان %~% با او حدیث خویش فراموش می کنیم
# 6 دشمن که دست ما بدهانش نمی رسد %~% چندین زبان درازی او گوش می کنیم
# 7 در کوی او دویم چو سگ هر شب وبروز %~% برخاک راه خفته وخاموش می کینم
# 8 دشمن چو شب روست چو سگ بانگ می زنیم %~% سگ در پیست خواب چو خرگوش می کنیم
# 9 بر یاد دوست هر شب با شاهد خیال %~% پا در فراش ودست در آغوش می کنیم
# 10 ما در سماع خرقه خود چون قمیص گل %~% پاره ز عشق سرو قبا پوش می کینم
# 11 هر روز همچو سیف زدلهای پر گهر %~% گنجی دفین هر شکن موش می کنیم
PageV1P472
### || [genre: Gh2]
# 1 ای ز رویت پرتوی مرآفرینش را تمام %~% از وجود تست سلک آفرینش را نظام
# 2 گر ز مه خود را نقابی سازی ای خورشید روی %~% ماه بر روی تو چون بر روی مه باشد غمام
# 3 با جمال تو ملاحت همچو شوری با نمک %~% در حدیث تو حلاوت همچو معنی در کلام
# 4 مبتلای تو سلامت می دهد بر وی درود %~% آشنای تو سعادت می کند بر وی سلام
# 5 خدمتی از من نیاید لایق حضرت که تو %~% پادشاهان بندگان داری و آزادان غلام
# 6 در مقام شوق تو مست شراب عشق تو %~% دارد از جز تو فراغت چون فرشته از طعام
# 7 بی سر و پایی که اندر راه عشقت زد قدم %~% بر زمین نگرفت جا بر آسمان ننهاد گام
# 8 بر در تو با دل پرآتش و چشم پر آب %~% خویشتن را سوخته از پختن سودای خام
# 9 چون تویی همچون منی را کی شود حاصل بشعر %~% چون کبوتر صید نتوان کرد عنقا را بدام
# 10 چون مگس هرگز نیالاید دهان خود بشهد %~% شوربختی کز لب شیرین تو خوش کرد کام
# 11 در چنین محراب گه با شعر تحت المنبری %~% سیف فرغانی نزیبد این جماعت را امام
PageV1P473
### || [genre: Gh2]
# 1 آنی که کس بخوبی تو من ندیده ام %~% خورشید را چو روی تو روشن ندیده ام
# 2 یا خود چو روی خوب تو رو نیست در جهان %~% یا هست و زاشتغال بتو من ندیده ام
# 3 رنگی ز حسن در گل رویت نهاده اند %~% کندر شکوفهای ملون ندیده ام
# 4 روی تو گلستان و دهان غنچه یی کزو %~% الا بوقت خنده شکفتن ندیده ام
# 5 روی ترا بزینت وزیب احتیاج نیست %~% من احتیاج شمع بروغن ندیده ام
# 6 گویی بتن که آب روان زو خجل شود %~% جان مجسمی که چنین تن ندیده ام
# 7 از کشتنم بتیغ تو ای دوست حاصلست %~% ذوقی که در هزیمت دشمن ندیده ام
# 8 خود را بکام خویش شبی از سر رضا %~% با چون تو دوست دست بگردن ندیده ام
# 9 زآن سان که سیف بر کوی تو خوار ماند %~% خاشاک راه بر در گلخن ندیده ام
PageV1P474
### || [genre: Gh2]
# 1 بتی که ازلب او ذوق جان همی یابم %~% درو چو گم شدم او را ازآن همی یابم
# 2 هرآن نفس که ببینم جمال او گویی %~% که مرده بوده ام و باز جان همی یابم
# 3 زیاد آن رخ رنگین که گل نمونه اوست %~% مدام در دل خود گلستان همی یابم
# 4 همی نیافتم از وی نشان بهیچ طرف %~% کنون بهر طرفی زو نشان همی یابم
# 5 بهر کنار که دامی نهد سر زلفش %~% چو مرغ پای خود اندر میان همی یابم
# 6 ازین جهان چو مرا کرد بی خبر عشقش %~% زخویشتن خبری زآن جهان همی یابم
# 7 کسی زصحبت حور آن نیابد اندر خلد %~% که من ز دیدن این دلستان همی یابم
# 8 نیافت خسرو آن ذوق از لب شیرین %~% که من زبوسه پای فلان همی یابم
# 9 نمی روم ز درش همچو سیف فرغانی %~% که هر چه خواهم ازین آستان همی یابم
PageV1P475
### || [genre: Gh2]
# 1 گر بدان خوش پسر رسد دستم %~% بلب چون شکر رسد دستم
# 2 ازوی انصاف خویشتن روزی %~% بستانم اگر رسد دستم
# 3 دور چون آسمان کنم شب و روز %~% تا بماه و بخور رسد دستم
# 4 نردبانی بباید از زر ساخت %~% تا برآن سیم بر رسددستم
# 5 آفتابا چو شب کنم روزت %~% گربآه سحر رسد دستم
# 6 دل گواهی همی دهد که بتو %~% بچه خون جگر رسد دستم
# 7 پای ازین در نمی کنم کوتاه %~% بتو روزی مگر رسد دستم
# 8 پای مزدت چو نزد من آیی %~% بدهم گر بسر رسد دستم
# 9 باتو روزی کنم معامله یی %~% صبرکن تا بزر رسد دستم
# 10 حال را جان قبول کن ازمن %~% تا بچیزی دگر رسد دستم
# 11 برتو ریزم چو سیف فرغانی %~% گر بگنج گهر رسد دستم
PageV1P476
### || [genre: Gh2]
# 1 می سزد گر جان دهم چون دلستانی یافتم %~% بگذرم از خارها چون گلستانی یافتم
# 2 خنده همچون گل زنم چون نوبهارم دست داد %~% ناله چون بلبل کنم چون بوستانی یافتم
# 3 بی زبانم بعد ازین چون دوست را بشناختم %~% بی نشانم بعد ازین کز وی نشانی یافتم
# 4 گرد کوی این تمنا بس که گردیدم بسر %~% بخت در بگشاد و ناگه آستانی یافتم
# 5 کوه محنت کند جانم سالها فرهاد وار %~% لاجرم شیرین تر از جان دلستانی یافتم
# 6 از فقیرانی درین ره بارکش همچون شتر %~% ترک بار و خر گرفته کاروانی یافتم
# 7 ای دل ای دل غم مخور چون من ز ترک جان خود %~% بهر ره زاد و برای خانه نانی یافتم
# 8 از علف زار جهان چون گوسپندم دور شد %~% گرگ را اندر رمه همچون شبانی یافتم
# 9 من که بر معراج آن ره منبر افلاک را %~% همچو نازل پایه یی بر نردبانی یافتم
# 10 اندرین دنیای دون درویش صاحب ذوق را %~% راست همچون گوهری در خاکدانی یافتم
# 11 آفتاب عشق جان سیف فرغانی بدید %~% گفت هنگام طلوعست آسمانی یافتم!
PageV1P477
### || [genre: Gh2]
# 1 نه هرچه عشق توبود از درون برون کردم %~% من ضعیف چنین کار صعب چون کردم
# 2 بقوت تو چنین کار من توانم کرد %~% که سینه پر زغم ودیده پر زخون کردم
# 3 چو نفس ناقص من کرد درفزونی کم %~% من زیاده طلب درکمی فزون کردم
# 4 نظر عصا کش من شد سوی تو واین غم را %~% بچشم سوی دل کور رهنمون کردم
# 5 غم تو گفت بشادی برون نه از دل پای %~% کنون که دست تصرف در اندرون کردم
# 6 چوتو عنان عنایت بدست من دادی %~% لگام بر سر این توسن حرون کردم
# 7 مکن تعجب واین کار را مدان دشوار %~% چو دوست کرد مدد دشمنی زبون کردم
# 8 کنون بدون غمت سر فرو نمی آرم %~% که بی غم تو بسی کارهای دون کردم
# 9 بگرد بام ودر تو که مرکز قطب است %~% چوآسمان حرکت چون زمین سکون کردم
# 10 برآستان تو چون پای من قرار گرفت %~% بزیر سقف فلک دست خود ستون کردم
# 11 مقیم کوی تو گشتم ولیک همچو ملک %~% زجیب روزن افلاک سر برون کردم
# 12 بپای سیر که برآتشش نهم از شوق %~% چه خاک بر سر این چرخ آبگون کردم
# 13 زعاشقان تو امروز سیف فرغانیست %~% زپرده خارج وصدبارش آزمون کردم
PageV1P478
### || [genre: Gh2]
# 1 نگارا گرد کوی تو اگر بسیار می گردم %~% چو بلبل صد نوا دارم که در گلزار می گردم
# 2 تو قطب دایره رویی ومن در مرکز عشقت %~% سری بر نقطه بریک پای چون پرگار می گردم
# 3 بدان گیسو که صد چون من سراندر دام او دارد %~% رسن در گردنم افگن که بی افسار می گردم
# 4 سر میدان جان بازیست کوی تو (و) اندر وی %~% محبان در چنین کاری ومن بی کار می گردم
# 5 توهمچو گنج پنهانی ومن در جست وجوی تو %~% درین ویرانها عمریست تا چون مار می گردم
# 6 بسی گرد جهان پویان بگشتم من ترا جویان %~% برای چشمه حیوان سکندر وار می گردم
# 7 اگرچه حدما نبود ولی هرگز روا نبود %~% که تو بادیگران یاری و من بی یار می گردم
# 8 چوتو آگاهی ازحالم که شب تا روز در کویت %~% خلایق جمله درخوابند ومن بیدار می گردم
# 9 چو فرهاد ازپی شیرین بحسرت سنگ می برم %~% بگرد خیمه لیلی چو مجنون زار می گردم
# 10 نه گاوم می کشد لکن بزیر بار اندوهت %~% فغان اندر جهان افگنده گردون وار می گردم
# 11 بوصل خود که جان داروست مجروحان هجرت را %~% جهانی را دوا کردی ومن بیمار می گردم
# 12 بسان آسیا سنگم بآب چشم خود گردان %~% مرا تا دانه یی باقیست در انبار می گردم
# 13 چو بلبل گل همی خواهم بسان سیف فرغانی %~% چو اشتر در بیابانها نه بهر خار می گردم
PageV1P479
### || [genre: Gh2]
# 1 اگر بر درگه جانان چو سگ بسیار می گردم %~% من از اصحاب آن کهفم بگرد غار می گردم
# 2 بسان نقطه یی بودم بصورت مانده دور از خط %~% چو پیوستم بحرف عشق معنی وار می گردم
# 3 درین صحرا بدم جویی کنون دریا همی باشم %~% درین میزان جوی بودم کنون دینار می گردم
# 4 چو سایل بر سرآن کو نه بهر نان همی آیم %~% چوموسی برسر طور ازپی دیدار می گردم
# 5 چو بلبل تا نماید رو گلی اندر بهارانم %~% زمستان برامید آن بگرد خار می گردم
# 6 چودارم در رهش پیدا سری بربسته چون نامه %~% کنم پادرشکم پنهان وچون طومار می گردم
# 7 اگرتو طالبی کاری همی کن زآنکه من باری %~% زبی سرمایگی مفلس درین بازار می گردم
# 8 وگرتو قاصری زین سان زترک سر زبذل جان %~% تو برخیز ومرا بنشان که من بی کار می گردم
# 9 بجان دورم شادیها ولی چون سیف فرغانی %~% بدل از نعمت غمهاش برخوردار می گردم
PageV1P480
### || [genre: Gh2]
# 1 مجلس انس ترا چون محرم راز آمدم %~% پیش شمع عشق چون پروانه جان بازآمدم
# 2 عشقت آمد در درونم از حجاب خود برون %~% رفتم و اینجازبهر کشف آن راز آمدم
# 3 همچو نی درمجلس تو سالها بودم خموش %~% بر دهان من نهادی لب بآواز آمدم
# 4 گر نوازی ور زنی هرگز ننالم بی اصول %~% کز در تسلیم با هرپرده دمساز آمدم
# 5 درمن ار آتش زدی خندان شدم چون سوخته %~% ور چو شمعم سر بریدی گردن افراز آمدم
# 6 سر بزیر پا نهادم تا مرادم دست داد %~% چون فگندم بال وپر آنگه بپرواز آمدم
# 7 گرچه از شوق تو دارم آب چشمی همچو ابر %~% همچو برق از شور عشقت آتش انداز آمدم
# 8 من گدای حضرتم دریوزه من نان لطف %~% نی زبهر استخوان چون سگ بدرباز آمدم
# 9 سیف فرغانی همی گوید بیا خونم بریز %~% زآنکه من در کشتن خود با تو انباز آمدم
PageV1P481
### || [genre: Gh2]
# 1 ای توانگر چو (ن) گدایانت بدر باز آمدم %~% نان نمی خواهم بسوی آبخور باز آمدم
# 2 اهل عالم را زلطف و حسنت آگاهی نبود %~% زآن سعادت جمله را کردم خبر باز آمدم
# 3 بود آرامیده گیتی از حدیث عشق تو %~% کردم اندر هر طرف صد شور و شر بازآمدم
# 4 هدهدی جاسوس بودم زین سلیمانی جناب %~% نامه یی سوی سبا بردم دگر بازآمدم
# 5 آفتاب آسا شدم بر بام روزن بسته بود %~% سایه یی بر من فگن کاینک ز در بازآمدم
# 6 با لب خشکم وفای عهد دامن گیر شد %~% آستین از آب دیده کرده تر بازآمدم
# 7 ملک خسرو بود دنیا عشق ازو سیریم داد %~% شور شیرین در سرم رفت از شکر بازآمدم
# 8 شاه طبع ارچه بچوگانم زمیدان برده بود %~% زیر پای اسب تو چون گو بسر بازآمدم
# 9 بود اقبال مرا خر رفته و برده رسن %~% روی عیسی دیدم از دنبال خر بازآمدم
# 10 در شب ادبار من مرغ سعادت پر بکوفت %~% چون خروس از خواب خوش وقت سحر بازآمدم
# 11 بوم محنت بال طاوسان بختم کنده بود %~% مرغ دولت چون برون آورد پر باز آمدم
# 12 طلعت یوسف چه خواهد کرد گویی با دلم %~% چون ببوی پیرهن روشن بصر بازآمدم
# 13 من بنام نیک سوی معدن اصلی خویش %~% سکه دیگرگون نکردم همچو زر بازآمدم
# 14 بوی عشق از دل شنودم نزد او گشتم مقیم %~% دوست را در خانه دیدم و زسفر بازآمدم
# 15 سیف فرغانی بعشق از عشق مستغنی شوی %~% آفتابم روی بنمود از قمر بازآمدم
PageV1P482
### || [genre: Gh2]
# 1 نگارا تا ترا دیدم دل اندر کس نمی بندم %~% ز خوبان منقطع کردی بری از خویش و پیوندم
# 2 بجز تو گر دل و جان را بود آرام و پیوندی %~% دگر با دل نیارامم دگر با جان نپیوندم
# 3 تو داری روی همچون گل من شوریده چون بلبل %~% برنگی از تو خشنودم ببویی از تو خرسندم
# 4 تو خورشیدی ز من پنهان و من با اشک چون باران %~% گهی چون ابر می گریم گهی چون برق می خندم
# 5 چنان از آب چشمم تر که همچون عود در مجمر %~% نسوزم گر بیندازی در آتش همچو اسپندم
# 6 درخت صبر بنشاندم چو دیدم مرغ دل بی تو %~% بشاخ او تعلق کرد از آنش بیخ برکندم
# 7 بلطف و حسن و زیبایی و عشق و صبر و شیدایی %~% ترا شیرین نباشد مثل و خسرو نیست مانندم
# 8 اگر چون دوستان بر من کنی امری بجان (و تن) %~% ز تو ای دلستان بر من چه حکم آید که نپسندم
# 9 مگر خورشید روی تو شعاعی بر من اندازد %~% که بر خاک درت خود را بسی چون سایه افگندم
# 10 ز بخت این چشم می دارم کزین پس شاخ نومیدی %~% نیارد تخم امیدی که اندر دل پراگندم
# 11 ز استاد و پدر میراث و علمم هست عشق تو %~% اگر نااهل شاگردم و گر ناجنس فرزندم
# 12 همه دیوانگان را بند زنجیرست و این طرفه %~% که در زنجیر عشق تو دل دیوانه شد بندم
# 13 درین عشقی ز جان خوشتر مرا از صد جهان خوشتر %~% عدوی جان ستان خوشتر زیاری کو دهد پندم
# 14 بکوی سیف فرغانی اگر آیی بصد ناز آ %~% خرامان از درم باز آ کت از جان آرزومندم
PageV1P483
### || [genre: Gh2]
# 1 نام تو شنیدم رخ خوب تو ندیدم %~% چون روی نمودی به از آنی که شنیدم
# 2 ازمن مبر ای دوست که بی صحبت تو عمر %~% بادیست که ازوی بجز از گرد ندیدم
# 3 شمشیر مکن تیز بخون من مسکین %~% کز دست تو غازی من ناکشته شهیدم
# 4 ای هجر برو رخت بجای دگر افگن %~% ای وصل بیا کز همه پیوند بریدم
# 5 بسیار بهر سو شدم اندر طلب تو %~% نی ازتو گذشتم (من) ونی در تو رسیدم
# 6 گرچه زپیت اسب طلب تیز براندم %~% نی ره سپری شد نه عنان باز کشیدم
# 7 کارم نپذیرد ز درغیر گشایش %~% اکنون که درافتاد بدست تو کلیدم
# 8 خورشید رخ تو (چو) بدیدم بسعادت %~% چون مهر شدم طالع وچون صبح دمیدم
# 9 بر پشت فلک رفتم ناگاه وچو خورشید %~% هر ذره که بر روی زمین بود بدیدم
# 10 چون ذره در سایه کسم روی نمی دید %~% امروز چو خورشید بهر جای پدیدم
# 11 گر هشت بهشتم بدهد دوست که بستان %~% نستانم وچون دوزخ جویای مزیدم
# 12 در عشق که از غصه کند پیر جوان را %~% کامل شوم ارچند که ناقص چو مریدم
# 13 از طبع چو آتش پس ازین آب سخن را %~% چون جرعه چکانم چو می عشق چشیدم
# 14 دی زاهد وعابد بدم وعاشقم امروز %~% آن شد که کهن بود کنون خلق جدیدم
# 15 سیفم که بریدم زهمه نسبت خود لیک %~% در گفتن طامات چو عطار فریدم
PageV1P484
### || [genre: Gh2]
# 1 چو روی تو گل رنگین ندیدم %~% ترا چون گل وفا آیین ندیدم
# 2 من اندر مرکز رخسار خوبان %~% چو خالت نقطه مشکین ندیدم
# 3 ندیدم چون تو کس یا کس چو تو نیست %~% ز مشغولی بمه پروین ندیدم
# 4 چو تو ای بت رخت را سجده کرده %~% بت سنگین دل سیمین ندیدم
# 5 برآرم نعره عشقت چو فرهاد %~% که چون تو خسرو شیرین ندیدم
# 6 چو تو در روم نبود دلستانی %~% نه اندر چین ولی من چین ندیدم
# 7 بسوی سیف فرغانی نظر کن %~% که چون او عاشق مسکین ندیدم
PageV1P485
### || [genre: Gh2]
# 1 عشقم دلیل شد بسوی دوست راه دیدم %~% از خویشتن بدر شدم آن بارگاه دیدم
# 2 علمی و عالمی را کآوازه می شنودم %~% ناخوانده درس گفتم و نارفته راه دیدم
# 3 دنیا بدید طبع چو خر در رمید و گفتا %~% اینجا کنم درنگ که آب و گیاه دیدم
# 4 عالم بساط بازی شطرنج امتحانست %~% من رخ بدین طرف نکنم زآنکه شاه دیدم
# 5 چون روی جانم از طرف خود بکشت او را %~% زآن پس بهر طرف که بکردم نگاه دیدم
# 6 امروز بر سریر سعادت رسید پایم %~% کز تاج وصل او سر خود (را) کلاه دیدم
# 7 ای خورده نان خشک امل روزه گیر و بنشین %~% من عید می کنم پس ازین زآنکه ماه دیدم
# 8 دیدم گناه غفلت خود را عذاب دوری %~% اکنون بهشتیم که جزای گناه دیدم
# 9 در بوته مجاهده گشتم چو سیم صافی %~% اکنون زغش خویش برستم که کاه دیدم
# 10 خوش خوش دلم بر انفس و آفاق مطلع شد %~% اکنون رسم بخدمت شه چون سپاه دیدم
# 11 چون یوسفم عزیز و مکرم بمصر وصلش %~% اکنون بتخت ملک رسیدم که چاه دیدم
# 12 آن جام وصل وآن رخ زیبا که بود امیدم %~% بی امتناع خوردم و بی اشتباه دیدم
# 13 دولت بصدر صفه الاالهم رسانید %~% از بس که آستان و در لا اله دیدم
PageV1P486
### || [genre: Gh2]
# 1 باز بر لوح ضمیر از وصف روی دلبرم %~% نقش معنی می نگارد خاطر صورت گرم
# 2 ای بگرد کوی تو جان همچو حاجی در طواف %~% در پناه عشق تو دل همچو کعبه در حرم
# 3 گر ببالای تو ای عالی بتورایات حسن %~% یک علم باشد مرا عالم بگیرد لشکرم
# 4 ور چو عشاق تو کندر ره ز سر سازند پای %~% یک قدم باشد مرا از هر دو عالم بگذرم
# 5 عشق را می نوشم و غم می خورم پاینده باد %~% بر من این نعمت که هم می نوشم و هم می خورم
# 6 زآب چشمم می بروید تخم انده در دلم %~% زآتش دل می بجوشد دیگ سودا در سرم
# 7 گر توانگر نیستم در ملک تو در کوی تو %~% از گدایی آنچنان شادم که درویش از درم
# 8 خاک کویت گشتم ار آبیم باشد بر درت %~% پادشاهان چون گدایان نان بخواهند از درم
# 9 هرچه هستم از همه عالم مرا نسبت بتست %~% گر بخواری همچو خاکم ور بعزت چون زرم
# 10 روی خوب تو که تابانست از وی نور حسن %~% داد پیغام و مرا ارشاد فرمود از کرم
# 11 سیف فرغانی اگر دیدار خواهی برگشا %~% چشم معنی تا ببینی صورت جان پرورم
PageV1P487
### || [genre: Gh2]
# 1 بیک نظر دل خلقی همی برد یارم %~% بمن نگر که بدان یک نظر گرفتارم
# 2 مرا خود از خبرش بود حال شوریده %~% کنون بیک نظر او تمام شد کارم
# 3 ورا اگر دگری یافت و از طلب بنشست %~% من آن کسم که پس از یافتن طلب کارم
# 4 شبی بخدمت او خلوتی خوهم تا روز %~% که او ز لب شکر و من ز دیده دربارم
# 5 چراغ وارم از آن پس اگر کشند رواست %~% ستاره وار چو با مه شبی بروز آرم
# 6 امیر ملک ورا طالب است و من در عشق %~% نمی خوهم که فرومایه یی بود یارم
# 7 تو همت من مسکین نگر که چون فرهاد %~% برای شیرین با خسرو است پیکارم
# 8 من از مدام املهای خویش بودم مست %~% شراب عشقش از آن سکر کرد هشیارم
# 9 کنون نخسبم جز بر درش چو سگ همه روز %~% که شب روان رهش کرده اند بیدارم
# 10 بدین گنه که دلم قدر وصل تو نشناخت %~% گرم بهجر عقوبت کند سزاوارم
# 11 اگر چنانکه زدی لاف سیف فرغانی %~% که من ببذل درم سرخ رو چو دینارم
# 12 میان خلق تفاوت بسیست در گوهر %~% که دوست را تو بزر من بجان خریدارم
# 13 طریق اهل دل اینست کاین امانت جان %~% که دوست داد بمن من بدوست بسپارم
PageV1P488
### || [genre: Gh2]
# 1 مدتی شد که من از عشق تو سودا دارم %~% غم و اندوه ترا در دل و جان جا دارم
# 2 یوسف مصر ملاحت شدی ای جان عزیز %~% ور نه من با تو چرا مهر زلیخا دارم
# 3 گوئیم دست بدار از خود ودر ما پیوند %~% خود مرا دست کجا تا زخودش وا دارم
# 4 حور فردوس مرا گر بتمنا طلبد %~% من نه آنم که بغیر از تو تمنا دارم
# 5 گرچه آنجا که تویی می نرسم از سر جهد %~% پایم ارچند که اینجاست دل آنجا دارم
# 6 یک بیک جز تو فرامش کنم وبر دو جهان %~% چار تکبیر بگویم چو ترا یاد آرم
# 7 ور زصحرا بسوی خانه روم بی یادت %~% همچو خر بهر علف روی بصحرا دارم
# 8 چونکه دریای دل از موج غمت درشورست %~% من که یک قطره آبم دل دریا دارم
# 9 من درین خانه برای تو مقیمم ورنی %~% قبه یی برتر ازین گنبد اعلا دارم
# 10 وعده وصل ترا خلق جهان منتظرند %~% این توقع نه من دلشده تنها دارم
# 11 چهره زرد مرا هرکه ببیند داند %~% که من ازآل رخت اینهمه تمغا دارم
# 12 سیف فرغانی هر روز چو سعدی گوید %~% این منم بی تو که پروای تماشا دارم
PageV1P489
### || [genre: Gh2]
# 1 نگارا با رخ خوبت نه من تنها هوس دارم %~% برای شکری چون تو چو خود چندین مگس دارم
# 2 سعادت درد عشق تو بصاحب دولتان بخشد %~% مرا آن بخت خود نبود ولیکن این هوس دارم
# 3 بهای گوهر وصلت نباشد پادشاهانرا %~% مرا آن کی شود حاصل که جانی دست رس دارم
# 4 نظر کردم بهر کویی سگی چندین کسان دارد %~% بنزد آنکه کس باشد سگم گر جز تو کس دارم
# 5 ببوسه وعده یی کردی برآمد سالها تا من %~% ببوی آن شکرجانی چو طوطی در قفس دارم
# 6 میان وصل و هجر امروز چون صبحست حال من %~% ز پیشم شب چه می بینی که خورشیدی ز پس دارم
# 7 عجب نبود گر از شعرم بمردم در فتد شوری %~% دلم با عشق تو گرمست و سوزی در نفس دارم
# 8 ز عشقت خاک اران را بآب چشم تر کردم %~% من مسکین ندانستم که در دیده ارس دارم
# 9 بذکر سیف فرغانی سخن را گر بیالایم %~% سزد تا مستمع داند که من در آب خس دارم
PageV1P490
### || [genre: Gh2]
# 1 من تحفه از دل می کنم نزدیک جانان می برم %~% ور نیز گوید جان بده من بنده فرمان می برم
# 2 چون من گدای هیچ کس جز جان ندارم دست رس %~% معذورم ار پای ملخ نزد سلیمان می برم
# 3 من کار عشق دوست را آسان همی پنداشتم %~% بار گران برداشتم افتان و خیزان می برم
# 4 گر تیغ بر رویم زند رو برنگردانم ازو %~% با دوست عهدی کرده ام لابد بپایان می برم
# 5 هرشب بآواز سگان آیم بکوی دلستان %~% آری ببانگ بلبلان ره سوی بستان می برم
# 6 آن دوست پای خویشتن در دامن من می کند %~% هرگه که بهر فکر او سر در گریبان می برم
# 7 تا زد غمش چوگان خود بر اسب میدانی من %~% من گوی دولت هر زمان از پادشاهان می برم
# 8 در حضرت آن دلستان چون سیف فرغانی سخن %~% گوهر بسوی معدن و لولو بعمان می برم
# 9 چون سعدی از روی وفا می گویم ای کان صفا %~% من دوست می دارم جفا کز دست جانان می برم
PageV1P491
### || [genre: Gh2]
# 1 گر کسی را حسد آید که ترا می نگرم %~% من نه در روی تو در صنع خدا می نگرم
# 2 من از آن توام و هرچه مرا هست تراست %~% روشنست اینکه بچشم تو ترا می نگرم
# 3 خصم گوید که روا نیست نظر در رویش %~% من اگر هست و اگر نیست روا می نگرم
# 4 تشنه ام نیست شگفت ار طلبم آب حیات %~% دردمندم نه عجب گر بدوا می نگرم
# 5 نور حسنیست درآن رویبدان ملتفتم %~% من در آن آینه از بهر صفا می نگرم
# 6 روی زیبای تو آرام و قرار از من برد %~% من دگرباره در آن روی چرا می نگرم
# 7 هر طرف می نگرم تا که ببینم رویت %~% چون تو در جان منی من بکجا می نگرم
# 8 بحیات خودم امید نمی ماند هیچ %~% چون بحال خود و انصاف شما مینگرم
# 9 مدتی شد که بمن روی همی ننمایی %~% عیب بختست نه آن تو چو وامی نگرم
# 10 سیف فرغانی در غیر نظر چند کنی %~% گل چو دستم ندهد زآن بگیا می نگرم
# 11 ور میسر نشود دیدن رویت چکنم %~% (می روم وز سر حسرت بقفا می نگرم)
PageV1P492
### || [genre: Gh2]
# 1 تا نقش تو هست در ضمیرم %~% نقش دگری کجا پذیرم
# 2 آن هندوی چشم را غلامم %~% وآن کافر زلف را اسیرم
# 3 چشم تو بغمزه دلاویز %~% مستیست که می زند بتیرم
# 4 ای عشق مناسبت نگه دار %~% او محتشم است و من فقیرم
# 5 صد سال اگر بسوزم از عشق %~% واین خود صفتی است ناگزیرم
# 6 باشد چو چراغ حاصلم آن %~% کآخر چو بسوختم بمیرم
# 7 گر عشق بسوزدم عجب نیست %~% کو آتش تیز و من حریرم
# 8 شمعم که بعاقبت درین سوز %~% هم کشته شوم اگر نمیرم
# 9 در گوش نکردم از جوانی %~% پندی که بداد عقل پیرم
# 10 برخاسته ام بدان کزین پس %~% «بنشینم و صبر پیش گیرم »
# 11 دل زنده بعشق تست غم نیست %~% گر من ز محبتت بمیرم
PageV1P493
### || [genre: Gh2]
# 1 ای غم تو روغن چراغ ضمیرم %~% کم مکن ای دوست روغنم که بمیرم
# 2 کز مدد روغن تو نور فرستد %~% سوی فتیل زبان چراغ ضمیرم
# 3 چون بهوای تو عشق زنده دلم کرد %~% شمع مثال ار سرم برند نمیرم
# 4 یوسف عهدی بحسن وگرچه چو یعقوب %~% حزن فراق تو کرده بود ضریرم
# 5 چون زپی مژده وصال روان شد %~% از در مصر عنایت تو بشیرم
# 6 از اثر بوی وصل چون دم عیسی %~% نفحه پیراهن تو کرد بصیرم
# 7 سوی تو رفتم چومه دقیقه دقیقه %~% کرد شعاع رخ تو بدر منیرم
# 8 سلسله درمن فگند حلقه زلفت %~% همچو نگین کرد پای بسته بقیرم
# 9 مست بدم گر سپاه حسن حشر کرد %~% تاختن آورد و عشق برد اسیرم
# 10 بر در شهر دلم نقاره زد وگفت %~% کز پی سلطان حسن ملک بگیرم
# 11 جان بدر دل برم چو اسب بنوبت %~% چون ز رخ دوست شاه یافت سریرم
# 12 خاتم دولت چو کرد عشق در انگشت %~% من ز نگینش چو موم نقش پذیرم
# 13 کس بجز از من نیافت عمر دوباره %~% زآنکه جوان شد زعشق دولت پیرم
# 14 از پی شاهان اگر چو زر بزنندم %~% من بجز از سکه تو نام نگیرم
# 15 من بسخن بانگ زاغ بودم واکنون %~% خوشتر از آواز بلبلست صفیرم
# 16 وز اثر قطره تبر عشق صدف وار %~% حامل درند ماهیان غدیرم
# 17 چون دلم از غش خود چو سیم صفا یافت %~% با زر خالص برابرست شعیرم
# 18 رقص کن اکنون که گرم گشت سماعم %~% بزم بیارا که خمر گشت عصیرم
PageV1P494
### || [genre: Gh2]
# 1 اگر شبی ز وصال تو کام برگیرم %~% غذای جان ز لب تو مدام برگیرم
# 2 چه باشد از پس چندین هزار ناکامی %~% اگر من از لب شیرینت کام برگیرم
# 3 دلم بسوخت درین غم بگوی تا از تو %~% اگر مرا طمعی هست خام برگیرم
# 4 تو صید من نشوی ور کنم ز جان دانه %~% بر آن نهادم دل را که دام برگیرم
# 5 مرا ز لعل لبت بوسه یی تمنا هست %~% وگر چنانک نبخشی بوام برگیرم
# 6 مقیم کوی توام دل نمی کند رغبت %~% که خاطر از تو و رخت از مقام برگیرم
# 7 فغان مرغ سحر دوش خود مرا نگذاشت %~% که حظ خویشتن از تو تمام برگیرم
# 8 شمایل تو یکی از یکی بدیع ترست %~% بگوی تا دل خویش از کدام برگیرم
# 9 سخن ز شرم تو پوشیده تا بکی گویم %~% حجاب شبهه ز روی کلام برگیرم
# 10 مرا چو لعل تو هر جزو گوهری گردد %~% چو شمع اگر ز نگین تو نام برگیرم
# 11 مرا بکام رسان از لبان خود گرچه %~% من این طمع نکنم کز تو کام برگیرم
# 12 مرا اگر تو مشرف کنی بدشنامی %~% منش بجای هزاران سلام برگیرم
# 13 کمینه بنده تو گفت سیف فرغانی %~% که بار خدمت تو چون غلام برگیرم
PageV1P495
### || [genre: Gh2]
# 1 چو برقع ز رخ برگشایی بمیرم %~% وگر رو بمن کم بنمایی بمیرم
# 2 ز شادی قرب و ز اندوه دوری %~% گه از وصل و گاه از جدایی بمیرم
# 3 چرا غم که بی روغنم مرگ باشد %~% و گر روغنم در فزایی بمیرم
# 4 تو دام منی من ترا طرفه مرغم %~% که گر از تو یابم رهایی بمیرم
# 5 برافروخت روی تو از حسن شمعی %~% نمی خواست کاز بی ضیایی بمیرم
# 6 زدم بر سر شمع خود را و گفتم %~% چو پروانه در روشنایی بمیرم
# 7 ترا برگ من نی و آگه نه ای زآن %~% که من بی گل از بی نوایی بمیرم
# 8 طبیبی چو تو بر سر من نشسته %~% نشاید که از بی دوایی بمیرم
# 9 چو گربه درین خانه گر ره نیابم %~% چو سگ بر درش از گدایی بمیرم
# 10 در آن بارگه گر بخدمت نشایم %~% برین در بمدحت سرایی بمیرم
# 11 چو مجنون اگر وصف لیلی نیابم %~% سزد گر بلیلی ستایی بمیرم
# 12 مرا گر ز وصل آن میسر نگردد %~% که در مسند پادشایی بمیرم
# 13 نه بیگانه ام همچو سیف این مرا بس %~% که با دولت آشنایی بمیرم
PageV1P496
### || [genre: Gh2]
# 1 از عشق دل افروزم چون شمع همی سوزم %~% چون شمع همی سوزم ازعشق دل افروزم
# 2 ازگریه وسوز من اوفارغ ومن هر شب %~% چون شمع زهجر او می گریم و می سوزم
# 3 درخانه گرم هر شب ازماه بود شمعی %~% بی روی چو خورشیدت چون شب گذرد روزم
# 4 در عشق که مردم رااز پوست برون آرد %~% ازشوق شود پاره هر جامه که بر دوزم
# 5 هر چند فقیرم من گر دوست مرا باشد %~% چون گنج غنی باشم گر مال بیندوزم
# 6 دانش نکند یاری در خدمت او کس را %~% من خدمت او کردن از عشق وی آموزم
# 7 چون سیف اگر باشم در صحبت آن شیرین %~% خسرو نزند پنجه با دولت پیروزم
PageV1P497
### || [genre: Gh2]
# 1 بغیر دوست نداند کسی که من چه کسم %~% از آنکه من شکرستان دوست را مگسم
# 2 سحرگهی که من از شوق او برآرم آه %~% چو شب سیاه کند روی صبح را نفسم
# 3 بدوست کردم پیغام کای یگانه بحسن %~% ز نعمت دو جهان جز تو نیست ملتمسم
# 4 جواب داد که مسکین من آب حیوانم %~% وگر چنانکه سکندر شوی بتو نرسم
# 5 از آن زمان که مرا بر در تو آب نماند %~% چو خاک از سر ره برنداشت هیچ کسم
# 6 بروز بر سر کوی تو از سگم بیم است %~% بشب روم که ز سگ باک نیست ار عسسم
# 7 بدامنت نرسد دست چون ز درویشی %~% بآستین خود ای دوست نیست دست رسم
# 8 بگیر جیب من و پیش کش مرا مگذار %~% بدان رفیق که دامن همی کشد ز پسم
# 9 بصدق کردم دعوی که سیف فرغانی %~% غلام تست و مؤکد همی کنم بقسم
PageV1P498
### || [genre: Gh2]
# 1 بروز وصل زهجران یار می ترسم %~% اگر چه یافته ام گل زخار می ترسم
# 2 درون قلعه مرا گرچه یار ودوست بسیست %~% زدشمنان برون از حصار می ترسم
# 3 چو روی دوست اگر چند حال من نیکوست %~% ولی زچشم بد روزگار می ترسم
# 4 چو باد فتنه برانگیخت گرد از هر سو %~% برآن عزیز چو چشم از غبار می ترسم
# 5 درین حدیقه که گل جا نکرد گرم درو %~% زباد سرد برآن لاله زار می ترسم
# 6 بقطع حبل تعلق که محکم افتادست %~% زحکم مبرم پروردگار می ترسم
# 7 هراس بنده زبازوی کام کار علیست %~% گمان مبر که من از ذوالفقار می ترسم
# 8 پیادکان حشم خود باسب می نرسند %~% زرخش رستم چابک سوار می ترسم
# 9 اگر چه رفت زمستان وشاخها گل کرد %~% ولی زجارحه اندر بهار می ترسم
# 10 چو بحر وموج ببینم چگونه باشد حال %~% که من زکشتی دریا گذار می ترسم
# 11 ببوسه از دهن دوست مهره تریاک %~% بلب گرفته زدندان مار می ترسم
# 12 از آنکه من غم او می خورم ندارم خوف %~% ازین که غم نخورد غمگسار می ترسم
# 13 درین میان زجدایی چو سیف فرغانی %~% ورا گرفته ام اندر کنار می ترسم
PageV1P499
### || [genre: Gh2]
# 1 ای سعادت مددی کن که بدان یار رسم %~% لطف کن تا من دل داده بدلدار رسم
# 2 او زمن بنده باین دیده خون بار رسد %~% من ازآن دوست بیاقوت شکربار رسم
# 3 عندلیبم ز چمن دور زبانم بستست %~% آن زمان در سخن آیم که بگلزار رسم
# 4 تا بدان دوست رسم بگذرم از هر چه جزاوست %~% بزنم بر سپه آنگه بسپهدار رسم
# 5 نخوهم ملک دو عالم چو ببینم رویش %~% جنتم یاد نیاید چو بدیدار رسم
# 6 کس بدان یار برفتن نتوانست رسید %~% برسانیدن آن یار بدان یار رسم
# 7 گرچه نارفته بدان دوست نخواهی پیوست %~% تا نگویی که بدان دوست برفتار رسم
# 8 دوست پیغام فرستاد که در فرقت من %~% صبر کن گرچه بسالی بتو یکبار رسم
# 9 گفتمش کی بود آن بار معین کن!گفت: %~% من گلم وقت بهاران بسر خار رسم
# 10 نعمت عشق مرا کز دگران کردم منع %~% گرکنی شکر چو مردان بتو بسیار رسم
# 11 توچو بیماری و چون صحت راحت افزای %~% رنج زایل کنم آنگه که ببیمار رسم
# 12 از در باغ خودم میوه ده ای دوست که من %~% نه چنان دست درازم که بدیوار رسم
# 13 از درت گرچه گدایان بدرم واگردند %~% چه شود گر من درویش بدینار رسم
# 14 من برنگین سخنان ازتو نیابم بویی %~% ور چه در گفتن طامات بعطار رسم
# 15 سیف فرغانی در کار تویی مانع من %~% پایم از دست بهل تا بسر کار رسم
PageV1P500
### || [genre: Gh2]
# 1 آنجا که جای دوست بود من نمی رسم %~% خاریست مانعم که بگلشن نمی رسم
# 2 هر نیم شب بدست خیالش بدان طرف %~% خدمت همی رسانم اگر من نمی رسم
# 3 از فکر یار هستی خویشم بیاد نیست %~% مستغرقم بدوستبدشمن نمی رسم
# 4 این ترک سعی من نه زنومیدیستلیک %~% معلوم شد مرا که برفتن نمی رسم
# 5 یاری ز من رمیده چوآهوی تیزگام %~% من همچو سگ درو بدویدن نمی رسم
# 6 آنجا چو جان مجردو تنها توان شدن %~% من پای بست همرهی تن نمی رسم
# 7 چون خاک کوی انس گرفتم بخار و خس %~% زآن همچو گرد خانه بر وزن نمی رسم
# 8 معشوق دیدنیست ولیکن مرا زمن %~% درپیش پردهاستبدیدن نمی رسم
# 9 بی شمع روی روشن جانان چراغ وار %~% خود را همی کشم که بمردن نمی رسم
# 10 چون گوهرم زمعدن اصلی خویش دور %~% درحقه مانده باز بمعدن نمی رسم
# 11 طاوس باغ قدس بدم اندرین قفس %~% بالم شکسته شد بنشیمن نمی رسم
# 12 فصل بهار وصل چو دورستغنچه وار %~% در پوست مانده امبشکفتن نمی رسم
# 13 سنگ آتشم چوخاک نشسته بزیر آب %~% آتش نهفته ام چوبآهن نمی رسم
# 14 کشت وجود تا نکند خوشه کمال %~% من نارسیده ام بدرودن نمی رسم
# 15 اندر صفات دوست چگویم سخن چو من %~% در وصف حال خویش بگفتن نمی رسم
PageV1P501
### || [genre: Gh2]
# 1 ای برده آب روی من ازعشق تو درآتشم %~% چون خاک بربادم مده آبی بزن برآتشم
# 2 برآتش سودای تو از صبر اگر آبی زنم %~% باد تو افزون می کند صد شعله اندرآتشم
# 3 زآنم بگاز قهر خود چون شمع گردن می زنی %~% کآبم فرود آمدم بپا چون رفت برسر آتشم
# 4 ازدم زبانم شد سیاه اندر دهان خشک لب %~% ازبس که دودی می کند چون هیمه ترآتشم
# 5 زآن سکه مهرت نشد محو ازدل چون سیم من %~% هرچند در هر بوته یی بگداخت چون زرآتشم
# 6 درآتش سودای تو چون گشت جانم سوخته %~% هرلحظه سوزی می فتد دردل بکمتر آتشم
# 7 درپیش شمع حسن تو بالی زدم برخاستم %~% پروانه وار ازعشق توافتاد در پرآتشم
# 8 تا برمحک آزمون نیکو نماید رنگ من %~% چون ز ربسی کرد امتحان عشق تو درهر آتشم
# 9 بر عود سوز مهر تو مانند عنبر سوختم %~% تا تو شکر لب می کنی دردل چو مجمر آتشم
# 10 از خال عنبر گون تو چون مشک طبعم گرم شد %~% خوش خوش بسوزم بعد ازین چون شد معنبر آتشم
# 11 گر خاطر چون بحر من در سخن راشد صدف %~% ازسینه پرسوز خود من کان گوهر آتشم
# 12 دی گفت عشق گرم رو وارستی از سردی خود %~% تا چون تنور تیره دل کردت منور آتشم
# 13 من آن چراغ دولتم از نور قدس افروخته %~% چون شمع در مشکاة دل دایم مصور آتشم
PageV1P502
### || [genre: Gh2]
# 1 ای برده رویت آب مه ازمهر تو درآتشم %~% چون باد خاکت بوسم ارآبی زنی برآتشم
# 2 بهر سخن گفتن مرا در قید عشق آورده ای %~% چون عود بهر بوی خوش افگنده ای درآتشم
# 3 شورآب اشک بی نمک درکاسه سر جوش زد %~% تا می نهد سودای توچون دیگ بر هرآتشم
# 4 همرنگ خون آبی چو سیل از ابر چشمم شد روان %~% کزبارقات عشق تو چون برق یکسر آتشم
# 5 بر گلستان حسن خویش ایمن مباش از آه من %~% ور نی بیفتد ناگهان در خشک و در تر آتشم
# 6 از تاب مهرت آب شعر از من ترشح می کند %~% چون خاک می سوزد مدام از بهر گوهر آتشم
# 7 عشق آتشست وهیمه جان این پرورش یابد ازآن %~% نوریست در کانون دل زین هیمه پرور آتشم
# 8 چون شمع گاز شوق تو هر دم زمن برد سری %~% لیکن دگر ره میکند چون دود سر درآتشم
# 9 عشقم بطور قرب تو هر دم دلالت می کند %~% شدگرچه موسی نیستمسوی تو رهبر آتشم
# 10 ازمعجزات عشق تو ز آب حیات عشق تو %~% در وکر سینه مرغ شد همچون سمندر آتشم
# 11 تا چون خسروی هر سحر بالی زند بانگی کند %~% آن دم ز باد پر او گردد فزونتر آتشم
# 12 شب آشکارا می شود چون ماه پیدا میشود %~% روز از نظرها می شود پنهان چواختر آتشم
# 13 آتش خورد دم بی دهان و زشعلها سازد زبان %~% نشگفت اگر ازیاد تو گردد سخن ور آتشم
# 14 با نفحه لطفت اگر بادی کند بر من گذر %~% با آب حیوان در اثر گردد برابر آتشم
# 15 دل مهر مهرت چون نگین از دست نگذارد همی %~% هر چند بگذارد چو شمع از پای تا سر آتشم
# 16 چون شمع دارم رنگ ز رز آن برتن ازپا تا بسر %~% ازآب چشم چون گهر بسته است زیور آتشم
# 17 عشقت همی گوید مهابی سیف فرغانی سخن %~% من مرده چون خاکستر و زنده است در بر آتشم
PageV1P503
### || [genre: Gh2]
# 1 جانست وتن در آتش عشق ودرآب چشم %~% آتش چو تیز شد بگذشت از سرآب چشم
# 2 ای از خیال رسته دندان چون درت %~% چون سینه صدف شده پرگوهر آب چشم
# 3 صیاد وار با دل صد رخنه همچو دام %~% جان ماهی خیال تو جوید در آب چشم
# 4 وقتست اگر رخ تو تجلی کند که هست %~% مارا بهشت کوی تو وکوثر آب چشم
# 5 هم ما کدیه کرده ازآن چهره نور روی %~% هم ابر وان خواسته زین چاکر آب چشم
# 6 خاص ازبرای پختن سودای وصل تست %~% گر آتش دلست رهی را گر آب چشم
# 7 سرگشته ام چو چرخ ازین چشم سیل بار %~% این آسیانگر که نهادم برآب چشم
# 8 بیماری هوای تو تن را ضعیف کرد %~% گر نبض او نمی نگری بنگر آب چشم
# 9 در ملک عشق خطبه بنام دلست ازآن %~% شاید که همچو سکه رود بر زر آب چشم
# 10 در بزم عشق تو که غمست اندرو شراب %~% چون ساغری شد ستم ودر ساغر آب چشم
# 11 پیچید دودآه و چو آتش زبانه زد %~% پیوست وگرم گشت بیکدیگر آب چشم
# 12 چندانکه بیش گریم غم کم نمی شود %~% فرزند غصه راست مگر مادر آب چشم
# 13 خلقی گریستند ودر آن دل اثر نکرد %~% آن سنگ کی کند حرکت از هر آب چشم
# 14 گریم زجور هجر تو در پیش روی تو %~% مظلوم را گواست بر داور آب چشم
# 15 در گرمی فراق لب سیف خشک دید %~% گفت اربوصل تشنه شدی می خور آب چشم
PageV1P504
### || [genre: Gh2]
# 1 ای منور بروی تو هر چشم %~% در دلم نور تو چو در سر چشم
# 2 هر دم از حسن تو دگر رنگی %~% روی تو جلوه کرده بر هر چشم
# 3 مه چو خورشید جویدت هر روز %~% تا برویت کند منور چشم
# 4 دست صدقم کشد بمیل نیاز %~% خاک پایت چو سرمه اندر چشم
# 5 بخیال تو خانه دل را %~% هر نفس می کند مصور چشم
# 6 تا مرا در غم تو با لب خشک %~% دل بخون جگر کند تر چشم
# 7 هر کرا آب چشم بهر تو نیست %~% همچو سیلش شود مکدر چشم
# 8 بچشم زهرم ار کنی در جام %~% بکشم بارم ار نهی بر چشم
# 9 دل چو مست می محبت شد %~% خمر عشق تو بود و ساغر چشم
# 10 از سر ناز در چمن روزی %~% ای مه لاله روی عبهر چشم
# 11 هست در باغ همچو من بیمار %~% بهر تو نرگس مزور چشم
# 12 هم ز چشم تو خوب منظر روی %~% هم ز روی تو خوب منظر چشم
# 13 هرکه دل در تو بست بی بصر است %~% گر گشاید بروی دیگر چشم
# 14 پرده بر وی فرو گذار که هست %~% این دل همچو خانه را در چشم
PageV1P505
### || [genre: Gh2]
# 1 شب نیست که خون نبارم ازچشم %~% زآنگه که برفت یارم از چشم
# 2 خونی که بخوردم ازغمش دی %~% امروز چرا نبارم ازچشم
# 3 از گریه برفت چشمم ازکار %~% واز دست برفت کارم ازچشم
# 4 گویی بمدد نیامد امسال %~% اشکی که برفت پارم ازچشم
# 5 ازوی چوکنار من تهی شد %~% پرگشت زخون کنارم ازچشم
# 6 من قصه خود بآب شنگرف %~% برخاک همی نگارم ازچشم
# 7 از انده دل بصورت اشک %~% هردم جگری ببارم ازچشم
# 8 غواص غمم بدل فروشد %~% تا دانه در برآرم ازچشم
# 9 زین میل و نظر شکایت و شکر %~% دارم زدل و ندارم ازچشم
# 10 زآن شب که ترا چو سیف دیدم %~% شب نیست که خون نبارم ازچشم
PageV1P506
### || [genre: Gh2]
# 1 ای عارض و خط تو شده صبح و شام چشم %~% دل گشته خاص تو زنظرهای عام چشم
# 2 تا عشق تو درین دل تاریک ره برد %~% شد نور شمع تعبیه در پیه خام چشم
# 3 زآن ساعت خجسته که هندوی چشم کرد %~% دل را غلام روی تو ای من غلام چشم
# 4 ابرو مثال لعبت بی جان دیده خواست %~% کز شوق دیدن تو برآید ببام چشم
# 5 چون ازدحام حاجی تشنه بود برآب %~% بر آفتاب چشمه رویت زحام چشم
# 6 چون چشم تو خراب دلم مست شد ازآنک %~% هردم می مشاهده نوشد بجام چشم
# 7 چون حسم دام دیده گشادست بنده را %~% تا درفتد خیال تو دل را بدام چشم
# 8 گر روی تو ببیند ازین پس بخون خویش %~% برسیم اشک سکه زند دل بنام چشم
# 9 ترک خیال تو چو برفتن کند نشاط %~% گلگون الاغ اشک ستاند ز یام چشم
# 10 چشمم زگریه گر برود هست در سرم %~% نور خیال روی تو قایم مقام چشم
# 11 ای دل زدیده آب روان دار تا برد %~% روزی بسوی خاک در او سلام چشم
# 12 ابر فراق چون مه رویش زتو نهفت %~% رو اشک چون ستاره ببار از غمام چشم
# 13 روزی بسر درآورد اسب نظر ترا %~% زآن رخ اگر کشیده نداری زمام چشم
# 14 این رمز راز دیده توان گوش ساختن %~% زیرا اشارتست سراسر کلام چشم
PageV1P507
### || [genre: Gh2]
# 1 آن توانگر بمعالی که منش درویشم %~% کنه وصفش نه چنانست که می اندیشم
# 2 گل من مایه زخاک (سر) کویش دارد %~% بگهر محتشمم گرچه بزر درویشم
# 3 من چو در دل ننشاندم بجز او چیزی را %~% دوست برخاست وبنشاند بجای خویشم
# 4 هرچه آن دشمن بود چو افگندم پس %~% اندرین راه جزآن دوست نیامد پیشم
# 5 تا تونبض من بیمار نگیری ای دوست %~% درد من دارو ومرهم نپذیرد ریشم
# 6 من همان روز که روی تو بدیدم گفتم %~% کآشنایی تو بیگانه کند با خویشم
# 7 فتنه دی تیز همی رفت کمان زه کرده %~% گفت جز ابروی او تیر ندارد کیشم
# 8 از کسانی که درین کوی چو سگ نان خواهند %~% کم توان یافت گدایی که من ازوی بیشم
# 9 سیف فرغانی ازین سان که گدا کرد ترا %~% آن توانگر بمعالی که منش درویشم
PageV1P508
### || [genre: Gh2]
# 1 گر عیب کنی که زار می نالم %~% من زار ز عشق یار می نالم
# 2 بلبل چو بدید گل بنالد من %~% بی دلبر گل عذار می نالم
# 3 از عشق گل رخش بصد دستان %~% دلسوزتر از هزار می نالم
# 4 بی قامت همچو سرو او دایم %~% چون فاخته بر چنار می نالم
# 5 در چنگ فراق آهنین پنجه %~% باریک شدم چو تار می نالم
# 6 گر چه بنصیحتم خردمندان %~% گویند فغان مدار می نالم
# 7 چون دیگ پرآب بر سر آتش %~% می جوشم و زار زار می نالم
# 8 چون چنگ فغانم اختیاری نیست %~% از دست تو ای نگار می نالم
# 9 تا همچو نیم دهان نهی بر لب %~% دور از تو رباب وار می نالم
PageV1P509
### || [genre: Gh2]
# 1 عشق تو زیر و زبر دارد دلم %~% وز جهان آشفته تر دارد دلم
# 2 پیش ازین شوریده دل بودم ولیک %~% این زمان شوری دگر دارد دلم
# 3 لاف عشقت می زند با هرکسی %~% زین سخن جان در خطر دارد دلم
# 4 دست در زلف تو زد دیوانه وار %~% من نمی دانم چه سر دارد دلم
# 5 عشق چون پا در میان دل نهاد %~% دست با غم در کمر دارد دلم
# 6 در حصار سینه تنگیها کشید %~% زآن ز تن عزم سفر دارد دلم
# 7 تا مدد از روی تو نبود کجا %~% بار غم از سینه بر دارد دلم
# 8 کمتر از خاکم اگر جز خون خویش %~% هیچ آبی بر جگر دارد دلم
# 9 دور کن از من قضای هجر خود %~% از تو اومید این قدر دارذ دلم
# 10 نزد من کز سیم و زر بی بهره ام %~% ورچه گنجی پرگهر دارذ دلم
# 11 ملک دنیا استخوانی بیش نیست %~% کش چو سگ بیرون در دارد دلم
# 12 سیف فرغانی چو غم از بهر اوست %~% غم ز شادی دوستر دارد دلم
PageV1P510
### || [genre: Gh2]
# 1 ای گنج غم نهاده بویرانه دلم %~% وی مسکن خیال تو کاشانه دلم
# 2 عشقت که با تصرف او خاک زر شود %~% این گنج او نهاد بویرانه دلم
# 3 رخ زرد کرد رویم از آن دم که نطع خویش %~% افگند شاه مهر تو در خانه دلم
# 4 زآن ساعتی که حلقه زلف تو دید و شد %~% زنجیردار عشق تو دیوانه دلم
# 5 برآتش هوای تو چون مرغ پربسوخت %~% ازتاب شمع روی تو پروانه دلم
# 6 اندر ازل که عالم و آدم نبود بود %~% مجنون بکوی عشق تو همخانه دلم
# 7 گر قابلم چو تخم بپوسد بزیر خاک %~% آب از محبت تو خورد دانه دلم
# 8 چون دل زبندگی تو داغ قبول یافت %~% تن جان نثار کرد بشکرانه دلم
# 9 پوشیده داشتند زمردم حدیث او %~% پنهان نماند و گفته شد افسانه دلم
PageV1P511
### || [genre: Gh2]
# 1 گر دست دوست وار در آری بگردنم %~% پیوسته بوی دوستی آید ز دشمنم
# 2 دیده رخ چو آتش تو دید برفروخت %~% قندیل عشق در دل چون آب روشنم
# 3 در سوز و در گداز چو شمعم که روز و شب %~% سوزی فتیله وار و گدازی چو روغنم
# 4 گر یکدم آستین کنم از پیش چشم دور %~% از آب دیده تر شود ای دوست دامنم
# 5 هرگه شراب عشق تو در من اثر کند %~% گر توبه آهنست بخامیش بشکنم
# 6 چون که ز دانه هیچ نگردم ز تو جدا %~% گر چه بباد بر دهی ای جان چو خرمنم
# 7 در فرقت تو زین تن بی جان خویشتن %~% در جامه ناپدید از جان بی تنم
# 8 گر همچو میخ سنگ جفا بر سرم زنی %~% آن ظن مبر که خیمه ز پهلوت برکنم
# 9 ور تار ریسمان شود این تن عجب مدار %~% غمهای تست در دل چون چشم سوزنم
# 10 فردا که روز آخر خواندست ایزدش %~% اول کسی که با تو خصومت کند منم
# 11 من جان چو سیف پیش محبان کنم سپر %~% گر تیغ برکشی که محبان همی زنم
PageV1P512
### || [genre: Gh2]
# 1 ای دوستر از جانم زین بیش مرنجانم %~% گر زخم زنی شاید بر دیده گریانم
# 2 در نرد هوس خوبان بسیار مرا بردند %~% تا عشق تو می بازم خود هیچ نمی دانم
# 3 بر فرش وصال تو آن روز که پا کوبم %~% بر تارک عرش آید دستی که برافشانم
# 4 چون پای فراغت را در دامن صبر آرم %~% تا دست غمت نبود کوته ز گریبانم
# 5 پیوند غمت ما را ببرید ز شادیها %~% من کند بدم عشقت مالید بر افسانم
# 6 گفتی چه شود دانی کز مشک سیه گردی %~% بر عارضم افشاند این زلف پریشانم
# 7 یعنی که محقق دان نسخ همه خوبان را %~% چون گرد عذار آمد آن خط چو ریحانم
# 8 در کارگه وصلت گر نیست مرا کاری %~% هم دولت من روزی کاری بکند دانم
# 9 بخت من مسکین بین کز دولت عشقت من %~% سعدی دگر گشتم زآن روی گلستانم
# 10 گویند که می دارد دل خسته ترا گویم %~% این دوست که من دارم و آن یار که من دانم
PageV1P513
### || [genre: Gh2]
# 1 گر دست رسد روزی در پات سرافشانم %~% هر چند نثارت را لایق نبود جانم
# 2 پیش گل سیمینت چون شاخ خزان دیده %~% با این همه بی برگی از باد زرافشانم
# 3 گفتم که بجمعیت چون آب روانم کن %~% بادی که همی داری چون خاک پریشانم
# 4 شکر از تو بدین نعمت ذکریست که کم گویم %~% صبر از تو بدین طاقت کاریست که نتوانم
# 5 در کار تو از یاران هیچم مددی ناید %~% ای جمله مدد از تو مگذار بدیشانم
# 6 گر عشق بیک بازی صد جان ببرد از من %~% دست آن منست ای جان چون با تو همی مانم
# 7 زآن صورت جان پرور یادم دهد ای دلبر %~% هر نقش که می بینم هر حرف که می خوانم
# 8 چون ابر بسی بودم گریان ز فراق تو %~% ای گل بوصال خود چون غنچه بخندانم
# 9 شاهین جهانگیری از دام برون رفته %~% با دست نمی آیی چندانت که می خوانم
# 10 من بلبلم و هرگز زین شهره نوانکند %~% بی برگی شاخ گل خامش بزمستانم
# 11 من در طلب وصلت چون سیف نیم خاکی %~% ریگم نتوان کردن سیراب ببارانم
PageV1P514
### || [genre: Gh2]
# 1 گر از ره تو بود خاک را گهر دانم %~% وراز کف تو بود زهر را شکر دانم
# 2 کسی که سیر درین ره (کند) اگر شترست %~% بسوی کعبه قرب تو راهبر دانم
# 3 ورم بکعبه قرب تو راهبر نبود %~% اگر چه قبله بود روی ازو بگردانم
# 4 گرم خبر نکند از مقام ابراهیم %~% دلیل را شتر وکعبه را حجر دانم
# 5 بتیغ قهرم اگر عشق تو زند گردن %~% نه مست شوقم اگر پای رازسر دانم
# 6 گر آسمان بودم مملکت سپاه انجم %~% بدست عشق شکسته شدن ظفر دانم
# 7 حق ثنای ترا یک زبان ادا نکند %~% بصد زبان بستایم ترا اگر دانم
# 8 بسی لطیفه بجز حسن در تو موجودست %~% بجز شکوفه چه داری بر شجر دانم()
# 9 بروی حاجت من بسته باد چون دیوار %~% بجز در تو اگر من دری دگر دانم
# 10 نماز خدمت تن قصر کردم وگشتم %~% مقیم کوی تو از خود شدن سفر دانم
# 11 بکوی دوست دورنگی روز وشب نبود %~% زکوی تو نیم ار شام (و)ار سحر دانم
# 12 میان ماوشما پرده سیف فرغانیست %~% اگر چه بی خبرم ازتو این قدر دانم
PageV1P515
### || [genre: Gh2]
# 1 بی تو بحال عجب همی گذرانم %~% روز و شبی درتعب همی گذرانم
# 2 کار رسیده بجان چه بود که دیدی %~% جان رسیده بلب همی گذرانم
# 3 بی رخ چون آفتاب وروی چو ماهت %~% آه که روزی چو شب همی گذرانم
# 4 گرچه ندانم رسم بوصل تو یا نی %~% عمر خود اندر طلب همی گذرانم
# 5 مطرب عشقت چو چنگ در دل من زد %~% با غم تو درطرب همی گذرانم
# 6 آب حیاتی تو من چو نان مساکین %~% بی تو چنین خشک لب همی گذرانم
# 7 توزسخن فارغی وسیف بسی گفت %~% بی تو بحالی عجب همی گذرانم
PageV1P516
### || [genre: Gh2]
# 1 مرا که روی (تو) باید بگلستان چه کنم %~% ز باغ و سبزه چه آید ببوستان چه کنم
# 2 گرم ز صحبت جانان بآستین رانند %~% نهاده ام سر خدمت بر آستان چه کنم
# 3 چو دل نباشد و دلبر بود بدست خوشست %~% کنون که دلبر و دل رفت این زمان چه کنم
# 4 هر آنچه طاقت من بود کردم اندر عشق %~% ولی ز دوست صبوری نمی توان چه کنم
# 5 دلم بخواست که جان را فدای دوست کند %~% ولیک لایق آن دوست نیست جان چه کنم
# 6 بخواست جان ز من و باز گفت بخشیدم %~% مرا چو سود ندارد ترا زیان چه کنم
# 7 چو گفتمش که بیا نزد من زمانی گفت %~% که من بحکم رقیبانم ای فلان چه کنم
# 8 گرم بدست فتد آن شکرستان روزی %~% زمن مپرس که با آن لب و دهان چه کنم
# 9 شکایتم ز فراق وی اختیاری نیست %~% ولی خموش نمی ماندم زبان چه کنم
# 10 ز کوی او نروم همچو سیف فرغانی %~% بباغ کردم بهر گل آشیان چه کنم
# 11 بیاد جانان تا زنده ام همین گویم %~% مرا که (روی تو) باید بگلستان چه کنم
PageV1P517
### || [genre: Gh2]
# 1 بمهر و مه نگرم بی تو هر زمان چه کنم %~% شکستم آرزوی خود باین و آن چه کنم
# 2 درون پرده مرا چون نمی دهی راهی %~% چو پرده بر در و چون در بر آستان چه کنم
# 3 اگر میان تو و دل فتاد پیوندی %~% کنون تو دانی و دل من درین میان چه کنم
# 4 حرام دارم جز غصه تو هر چه خورم %~% گناه دانم جز کار تو هرآن چه کنم
# 5 مرا هزار زبان باید ارنه معلومست %~% که من بوصف جمالت بیک زبان چه کنم
# 6 بصبر عشق تو گفتم بپوشم از اغیار %~% چو رنگ روی بگوید منش نهان چه کنم
# 7 بترک شهر و وطن گفتم و توانستم %~% بترک کوی تو گفتن نمی توان چه کنم
# 8 سزد اگر نکشد بی خاطرم ببهشت %~% که عندلیبم و بی گل ببوستان چه کنم
# 9 بهار آمد و مردم به گلستان رفتند %~% مرا که روی تو باید بگلستان چه کنم
# 10 اگر برای لبت جان فدا کنم شاید %~% چو آن لب آب حیات منست جان چه کنم
PageV1P518
### || [genre: Gh2]
# 1 بنده عشق توام زآن پادشاهی می کنم %~% دولتی دارم که در کویت گدایی می کنم
# 2 خسرو ملک جهانی تو از آن فرهادوار %~% من بشیرین سخن خسرو ستایی می کنم
# 3 از پی سلطان حسنت تا بگیرد شرق و غرب %~% من بشمشیر زبان عالم گشایی می کنم
# 4 آفتاب انصاف داد وگفت معنی جمال %~% جمله آن مه راست من صورت نمایی می کنم
# 5 ماه گفت از پرتو رخسار چون خورشید اوست %~% شب تاریک اگر من روشنایی می کنم
# 6 عنصری طبع چون در کار و صفت عاجزست %~% من ز دیده انوری وز دل سنایی می کنم
# 7 از سخن گفتن دلت جانا سوی من میل کرد %~% من بمغناطیس شعر آهن ربایی می کنم
# 8 عشق جان افروز تو چون با دلم پیوند کرد %~% هر زمان از جسم خود عزم جدایی می کنم
# 9 مرغ محبوسم مرا دست علایق بند پای %~% از قفس بیرون سری بهر رهایی می کنم
# 10 من درین ویرانه بودم بوم تا عنقای عشق %~% سایه یی برمن فگند اکنون همایی می کنم
# 11 شاخ امیدم بوصل روی (تو) بی برگ شد %~% بلبلم دایم فغان زین بی نوایی می کنم
# 12 من بدین اقبال و طالع دولت وصل ترا %~% نیستم لایق ولی بخت آزمایی می کنم
# 13 سیف فرغانی تو شمعی من چو آتش مر ترا %~% تن همی کاهم ولکن جان فزایی می کنم
PageV1P519
### || [genre: Gh2]
# 1 مرا گر دولتی باشد که روزی با تو بنشینم %~% ز لبهای تو می نوشم ز رخسار تو گل چینم
# 2 شبی در خلوت وصلت چو بخت خود همی خفتم %~% اگر اقبال بنهادی ز زانوی تو بالینم
# 3 مرا گر بی توام غم نیست از هجران و تنهایی %~% بهر چیزی که روی آرم درو روی تو می بینم
# 4 اگر چون گل خس و خاری گزینی بر چو من یاری %~% من آن بلبل نیم باری که گل را بر تو بگزینم
# 5 خراج جان و دل خواهی ترا زیبد که سلطانی %~% زکات حسن اگر بدهی بمن باری که مسکینم
# 6 جهانی شاد و غمگین اند از هجر و وصال تو %~% بوصلم شادمان گردان که از هجر تو غمگینم
# 7 دلم ببرید چون فرهاد عمری کوه اندوهت %~% مکن ای خسرو خوبان طمع در جان شیرینم
# 8 ز کین و مهر دلداران سخن رانند با یاران %~% تو با من کین بی مهری و با تو مهر بی کینم
# 9 نظر کردم بتو خوبان بیفتادند از چشمم %~% چو مه دیدم کجا ماند دگر پروای پروینم
# 10 مسلمان آن زمان گردد که گوید سیف فرغانی %~% که من بی وصل تو بی جان و بی عشق تو بی دینم
# 11 چنان افتاده عشقت شدم جانا که چون سعدی %~% « ز دستم بر نمی آید که یکدم بی تو بنشینم »
PageV1P520
### || [genre: Gh2]
# 1 بکوش تا بنشینیم یک نفس با هم %~% تو ورهی توشیرینی و مگس باهم
# 2 توآفتابی وما با تو چون شب وصبحیم %~% که نیست صحبت ما غیر یک نفس با هم
# 3 برآرد آتش غیرت زبانه چون بینم %~% تو ورقیب ترا همچو آب وخس با هم
# 4 تو مرغ زیرکی واین قدر نمی دانی %~% که کبک وزاغ نزیبد بیک قفس با هم
# 5 نه من اسیر هوای توم که خلق جهان %~% شریک همدگرند اندرین هوس باهم
# 6 اگرتو عاشقی ای دل بگو بترک مراد %~% مراد وعشق بیک جاندید کس باهم
# 7 بوصل ما بهم ار شوق را فتور بود %~% بهجر راضیم این رشته گومرس باهم
# 8 بآرزوی مجرد بساز در ره عشق %~% که هر دو نیست مهیاودست رس باهم
# 9 وجود خویش و وصال تو می خوهم لکن %~% میسرم نشود این دو ملتمس باهم
# 10 چگونه جمع شود عشق یار وهستی ما %~% کجا بخانه برد دزد را عسس باهم
# 11 جدا شواز خود درعشق سیف فرغانی %~% که جمع می نشودطیب و نجس باهم
PageV1P521
### || [genre: Gh2]
# 1 روز نوروزست وبوی گل همی آرد نسیم %~% عندلیب آمد که با گل صحبتی دارد قدیم
# 2 شد زروی گل منور چون رخ جانان جهان %~% شد زبوی او معطر چون دم مجمر نسیم
# 3 روی گل درگلستان چون رنگ بررخسار یار %~% بوی خوش مضمر درو چون جود در طبع کریم
# 4 تا زروی لاله پشت خاک گردد همچو لعل %~% آفتاب زرگر اندر کوهها بگداخت سیم
# 5 وقت آن آمد که کوبد کوس برکوهان کوه %~% رعد اشتردل که می زد طبل در زیر گلیم
# 6 بلبل اندر بوستان دستان زدن آغاز کرد %~% باد صبح ازگلستان آورد بو قم یاندیم
# 7 گرهمی خواهی چو من دیدار یارو وصل دوست %~% جهدکن تا بر صراط عشق باشی مستقیم
# 8 عافیت را همچو من رنجوردرد عشق کرد %~% دلبری کز چشم بیمارش شفا یابد سقیم
# 9 هم ببوی اوچو بستانست زندان در سقر %~% هم بیاد او گلستانست آتش در جحیم
# 10 در گریبان با چنان رویی چو ماه وآفتاب %~% گردنش گویی ید بیضاست در جیب کلیم
# 11 در بهشتی کندرو عاصی ز دوزخ ایمنست %~% بی جمال دوست رحمت را عذابی دان الیم
# 12 در خرابات جهان مستان خمر عشق را %~% آب حیوان بی وصال او شراب من حمیم
# 13 هردلی کز نفخ صور عشق او جانی نیافت %~% اندرو انفاس روح الله شود ریح العقیم
# 14 نسبت عاشق بمعشوقست اندر قرب وبعد %~% گرچه اندر کعبه نبود هم ازو باشد حطیم
# 15 سیف فرغانی اگر جانان وجان خواهی بهم %~% دل دو می باید که یک دل کرد نتوانی دو نیم
PageV1P522
### || [genre: Gh2]
# 1 ما دل برای دوست ز جان برگرفته ایم %~% چشم طمع ز هر دو جهان برگرفته ایم
# 2 ما را ز جوی دوست دهن تر نمی کند %~% آبی که همچو سگ بزبان برگرفته ایم
# 3 ما را نبود چون دگران خوشه چین (کسی) %~% چون مرغ دانه یی بدهان برگرفته ایم
# 4 از وی مدد خوهیم که از بارگاه او %~% باری که بردنش نتوان برگرفته ایم
# 5 ای تو بدست لطف سبک کرده بارها %~% از تو مدد که بار گران برگرفته ایم
# 6 چیزی دگر مخوه که ز دیوان عشق ما %~% خود را باین قدر بضمان برگرفته ایم
# 7 خاک در ترا بسر انگشت آرزو %~% گویی که چون ادام بنان برگرفته ایم
# 8 گفتی برو بنه سر و برگیر دل ز غیر %~% دیرست کین نهاده و آن برگرفته ایم
# 9 چون برگرفت تشنه بلب آب را ز جوی %~% ما از در تو خاک چنان برگرفته ایم
# 10 گر سیف از تو همچو نگین پایدار شد %~% ما از نگین چو شمع نشان برگرفته ایم
PageV1P523
### || [genre: Gh2]
# 1 درعشق دوست ازسر جان نیز بگذریم %~% دریک نفس زهر دو جهان نیز بگذریم
# 2 مالی کزو فقیر وغنی را توانگریست %~% درویش وار ازسر آن نیز بگذریم
# 3 گر دل چو دیگران نگرانی کند بغیر %~% درحال ازین دل نگران نیز بگذریم
# 4 قومی نشسته اند بر ای جنان وحور %~% برخیز تا زحور وجنان نیز بگذریم
# 5 ازلامکان گذشتن اگرچه نه کار ماست %~% گر لا مدد کند زمکان نیز بگذریم
# 6 هرچند ازمکان بزمانی توان گشت %~% وقتی بود که ما ز زمان نیز بگذریم
# 7 این عقل وبخت ازپی دنیا بود بکار %~% ازعقل پیرو بخت جوان نیز بگذریم
# 8 باشدکه باز همت ما پر برآورد %~% تا زین شکارگاه سگان نیز بگذریم
# 9 بیچاره سیف ذوق خموشی نیافتست %~% تا(خود)زنظم این سخنان نیز بگذریم
PageV1P524
### || [genre: Gh2]
# 1 ما گدای در جانان نه برای نانیم %~% دل بدادیم وبجان در طلب جانانیم
# 2 پای ما بیخ فرو برده بخاک در دوست %~% چون درخت ازچه بهر باد سری جنبانیم
# 3 روز وشب در طلب دایره جمعیت %~% پای برجای چو پرگار وبسر گردانیم
# 4 هرچه داریم ونداریم برای دل او %~% جمله درباخته و هرچه جز او می مانیم
# 5 در بهار از کرم دوست بدست آوردیم %~% در خزان میوه وبرگی که همی افشانیم
# 6 دوست را گفتم کای روی تو ما را قبله %~% پرده بردار که عیدی تو وما قربانیم
# 7 گفت مارا تو زخود جوی که اندر دل تو %~% همچو جان در تن و در روح چو سر پنهانیم
# 8 نیک مارا بطلب چون بزمستان خورشید %~% زآنکه مطلوبتر از سایه بتا بستانیم
# 9 آفتابیست بهر ذره ما پیوسته %~% که برو روز وشب از سایه خود ترسانیم
# 10 زاهدان را نرسیدست سم مرکب وهم %~% اندر آن خطه که ما اسب سبق می رانیم
# 11 مه وخورشید چه باشد که ملک را ره نیست %~% اندر آن اوج که ما همچو فلک گردانیم
# 12 گر دو کون آن تو باشد بگران تر نرخی %~% بفروشی تو ومارا بخری ارزانیم
# 13 چون قفایند همه مردم وما چون روییم %~% چون سفالست جهان یکسر وما ریحانیم
# 14 علم دولت ما را دو جهان در سایه است %~% برعیت برسان حکم که ما سلطانیم
# 15 سیف فرغانی این مرتبه درویشان راست %~% که تو می گویی وما چاکر درویشانیم
PageV1P525
### || [genre: Gh2]
# 1 ای گشته نهان از من پیدات همی جویم %~% جای تو نمیدانم هرجات همی جویم
# 2 برمن چوشوی پیدا من درتو شوم پنهان %~% از من چوشوی پنهان پیدات همی جویم
# 3 اندر سر هر مویی از تو طلبم رویی %~% هرچند نیم زیبا زیباست همی جویم
# 4 چون تو بدلی نزدیک ازچه زتو من دورم %~% هر جا که رود این دل آنجات همی جویم
# 5 زآن پای تو می بوسم کآنجاست سر زلفت %~% یعنی سرزلفت را در پات همی جویم
# 6 هرچند تو پیدایی چون روز مرا در دل %~% من شمع بدست دل شبهات همی جویم
# 7 با دینی و با عقبی وصل تو نیابد سیف %~% دل ازهمه برکندم یکتات همی جویم
PageV1P526
### || [genre: Gh2]
# 1 غنچه چون کرد تبسم سوی صحرا نرویم %~% گل بخندی زمانی بتماشا نرویم
# 2 مادرین کوی مقیمیم چو اصحاب الکهف %~% گر کسی سنگ زند همچو سگ از جا نرویم
# 3 کوی معشوق و در دوست بهست از همه جای %~% ما هم اینجا بنشینیم و بصحرا نرویم
# 4 ور بنانی نرسیم از در او بر در او %~% چون سگ از فاقه بمیریم و بدرها نرویم
# 5 با دل پر خون چون غنچه بهم آمده ایم %~% ما ببادی چو گل ای دوست ز هم وانرویم
# 6 گر ببستان شدن از ما نپسندی ز آن روی %~% پرده برگیر و گلستان بنما تا نرویم
# 7 بطرب دست بزن بر سر ما پای بکوب %~% کز سر کوی تو گر سر برود ما نرویم
# 8 سیف فرغانی با دوست بگو جور مکن %~% که بدین مروحه ما از سر حلوا نرویم
# 9 وعده دادی به شب وصل (خودو) می ترسیم %~% که فراموش کنی گر بتقاضا نرویم
PageV1P527
### || [genre: Gh2]
# 1 آن دوست که ما ازآن اوییم %~% در زمره عاشقان اوییم
# 2 این بخت نگر که جمله مردم %~% آن خود وما ازآن اوییم
# 3 وین دولت بین که از دو عالم %~% آزاد چو بندگان اوییم
# 4 گر مرده همه بدرد عشقیم %~% ور زنده همه بجان اوییم
# 5 او گلشن بلبلان عشقست %~% ما بلبل گلستان اوییم
# 6 ما کرده نشان خویشتن محو %~% وندر طلب نشان اوییم
# 7 ما همچو زبان بهر دهان در %~% بهر لب بی دهان اوییم
# 8 جبریل زما مگس نراند %~% چون از مگسان خوان اوییم
# 9 سلطان نبود چو ما توانگر %~% اکنون که گدای نان اوییم
# 10 شیران همه کاسه لیس مایند %~% تاما سگ استخوان اوییم
# 11 گرچه چو در ازپی گشایش %~% پیوسته برآستان اوییم
# 12 برما در این قفس گشادست %~% تا بسته ریسمان اوییم
# 13 ماراتو کسی مدان که چون سیف %~% ما هیچ کسان کسان اوییم
PageV1P528
### || [genre: Gh2]
# 1 ای باغ نیکویی گل روی ترا چمن %~% گل در چمن دریده ز شوق تو پیرهن
# 2 زنده دلست مرده عشق تو در لحد %~% جان پرور است کشته تیغ تو در کفن
# 3 ما بی تو همچو مرغ بدام اندریم و تو %~% در باغ می خرام چو طاوس در چمن
# 4 در زیر پایت از عرق روی خوب خویش %~% نسرین گلاب ریخته بر برگ نسترن
# 5 خوی بر رخ تو ای گل از اندام تو خجل %~% گوی که قطرهای گلابست بر سمن
# 6 خوبان روزگار بپیش تو ای نگار %~% چون انجمند پیش مه ای بدر انجمن
# 7 ریحان چو بیخ خود بزمین سر فرو برد %~% فردا که تو بنفشه برآری ز یاسمن
# 8 گر بوسه یی از آن لب میگون رسد بسیف %~% مست از نشاط رقص کند روح در بدن
# 9 وصل من و تو دیر میسر شود ازآنک %~% هرجا تو آمدی بروم من ز خویشتن
PageV1P529
### || [genre: Gh2]
# 1 ای چشم من از رخ تو روشن %~% چشمی بکرشمه بر من افگن
# 2 اکنون که بدیدن تو ما را %~% شد چشم چو آب دیده روشن
# 3 جان و دل و عقل هر سه هستند %~% در عشق تو چون دو چشم یک تن
# 4 ای مردم چشم دل خیالت %~% دارم ز تو من درین نشیمن
# 5 در جامه تنی چو ریسمانی %~% در سینه دلی چو چشم سوزن
# 6 دل در طلب تو هست فارغ %~% چون مردم چشم از دویدن
# 7 روی تو بنیکویی مه و نور %~% چشم من و خواب آب و روغن
# 8 شد چشم بدو زبان بدگوی %~% اندر حق تو ز همت من
# 9 نابینا همچو چشم نرگس %~% ناگویا چون زبان سوسن
# 10 ای دلبر دوست تو همی باش %~% ایمن پس ازین ز چشم دشمن
# 11 تا چشم بود نهاده در سر %~% تا جان باشد نهفته در تن
# 12 از روی تو چشم برنداریم %~% کز روی تو جان ماست گلشن
PageV1P530
### || [genre: Gh2]
# 1 بخت من از تست شور ای بت شیرین دهن %~% تنگ شکر برگشا تلخ مکن کام من
# 2 ای لب لعل ترا تنگ شکر بار گیر %~% وی سر زلف ترا مشک ختن در شکن
# 3 گر تو ببزم طرب جام بری پیش لب %~% باده بنوشی برطل نقل بریزی بمن
# 4 بر اثر تلخ می مست ترش روی را %~% جرعه شیرین دهد پسته شور از دهن
# 5 دست تو چون تاب داد زلف رسن پیچ را %~% بر دل تنگم فتاد بار غمت زآن رسن
# 6 فاخته گر در چمن ذکر تو گوید بصوت %~% شاخ شود پای کوب برگ شود دست زن
# 7 سرو درآید برقص نعره زند عندلیب %~% غنچه کند جیب چاک گل بدرد پیرهن
# 8 بلبل عاشق شود همچو زلیخا بصدق %~% یوسف گل را که یافت شاهی مصر چمن
# 9 سیف اگر بشنود این غزل اندر سماع %~% گر بود از شوق تو مرده بدرد کفن
PageV1P531
### || [genre: Gh2]
# 1 ای از چو تو شیرین لبی صد شور در هر انجمن %~% آن را که آمد یاد تو چون من برفت از خویشتن
# 2 گردن کشان حسن را در زر پای تست سر %~% ای پست پیش قامتت بالای سرو ونارون
# 3 چون نافه آهوی چین پر مشک گشتی سربسر %~% گر باد بوی زلف تو بردی سوی خاک ختن
# 4 اندر میان عاشقان صد کشته وخسته بود %~% چشم ترا در هر نظر زلف ترا در هر شکن
# 5 گر برفروزی روی خود ور بر فشانی موی خود %~% هم مشک پاشی بر هوا هم لاله پوشی بر سمن
# 6 بر نیکوان سلطان تویی سلطان نیکویان تویی %~% خود خسرو خوبان تویی ای دلبر شیرین سخن
# 7 قند ونبات اندر دهان آب حیات اندر لبان %~% مه داری اندر برقع وگل داری اندر پیرهن
# 8 با روی همچون گلستان هر گل ازو صد بوستان %~% شاید که عار آید ترا از لاله و از یاسمن
# 9 نشد سیف فرغانی خموش اندر صفات حسن تو %~% بلبل کجا گوید سخن چون گل نباشد در چمن
PageV1P532
### || [genre: Gh2]
# 1 ای از خمار چشم تو آشوب در جهان %~% وی لعل مدح گفته لبت را بصد زبان
# 2 ای نو شده بعهد تو آیین دلبری %~% وی برشکسته حسن تو بازار دلبران
# 3 از دل نهم نشانه واز جان کنم سپر %~% چون تیر غمزه را تو زابرو کنی کمان
# 4 درسایه دو زلف تو پیدا نمی شود %~% برآفتاب روی تو یک ذره آن دهان
# 5 جانست بوسه تو ومردم در انتظار %~% تا کی بود که با تو رسد کار من بجان
# 6 اندر محیط عشق تو ای مرکز جمال %~% کآن هست همچو دایره وهم بی کران
# 7 باید بسان نقطه سر خود گذاشتن %~% پرگاروار اگر ننهی پای در میان
# 8 ما را ازآن برون درت جای کرده اند %~% تا روز و شب چو پرده ببوسیم آستان
# 9 آنها که در عشق تو در دل نهفته اند %~% همچون صدف شدند زغم جمله استخوان
# 10 بر هفت چرخ پای نهادند ویافتند %~% زآن سوی شش جهت سر کوی ترا نشان
# 11 آب حیات راست چو آتش بسنگ در %~% گویی که مضمرست درآن لعل درفشان
# 12 در عالمی که وهم اشارت بدان کند %~% نی دوست راست منزل ونی روح را مکان
# 13 ای بر بساط نظم شهی گشته همچو سیف %~% معنی چو رخ نمود تو اسب سخن بران
PageV1P533
### || [genre: Gh2]
# 1 ایا عشقت گرفته عالم جان %~% غمت ریش دلست ومرهم جان
# 2 تو شیرین لب همی دانی که مارا %~% چه شور افگنده ای در عالم جان
# 3 دل عشاق بردی وترا نیست %~% غم ایشان چو ایشانرا غم جان
# 4 غم اندر کوی عشقت همره دل %~% دل اندر کار مهرت همدم جان
# 5 زگوهرها که لعلت می فشاند %~% نگین از عشق دارد خاتم جان
# 6 برای عشق تو فرزند دل زاد %~% زحوای تن و ازآدم جان
# 7 زنفخ عشق تو هردم بزاید %~% چو عیسی صد مسیح از مریم جان
# 8 چو نفس از درد عشق تو بمیرد %~% بباید داشت دل را ماتم جان
# 9 بجز شوریده عشق تو نبود %~% درون پرده تن محرم جان
# 10 دلی کز عشق شد روشن نباشد %~% برو پوشیده سر ملهم جان
# 11 برای زایران کعبه دل %~% برآوردیم آب از زمزم جان
# 12 بیابم ملک وصلت گر بگیرم %~% بسان سیف فرغانی کم جان
PageV1P534
### || [genre: Gh2]
# 1 من از خدای جهان عمر میخوهم چندان %~% که غنچه متبسم شود گل خندان
# 2 هلال وارش اگر چه جمال کامل نیست %~% ولی چو مه شودش ملک حسن صد چندان
# 3 همی خوهم چو جهانیش آرزومندند %~% که ایزدش برساند بآرزومندان
# 4 بدو چگونه تواند رسید عاشق را %~% بجد اهل طلب یا بصبر خرسندان
# 5 ببذل زر نرسد کس بلعل دوست چنانک %~% بریسمان نشود منتظم در دندان
# 6 ایا بدولت آزادی از جهان گشته %~% غلام بنده درگاه تو خداوندان
# 7 نپرورد چو تو شیرین و گر درآمیزد %~% بشهد مادر ایام شیر فرزندان
# 8 غمت چگونه نگیرد حصار و قلعه دل %~% که خصم دست گشاده است و شهر دربندان
# 9 چو دوست سخت دل افتاد سیف فرغانی %~% برو چو مطرقه می زن سری برین سندان
PageV1P535
### || [genre: Gh2]
# 1 ای غمت همنشین بیداران %~% درغمت مست گشته هشیاران
# 2 غم تو نقد جان بنسیه وصل %~% برده از کیسه خریداران
# 3 چشم عیار پیشه تو بریخت %~% بسر غمزه خون عیاران
# 4 پیش چشمت که مستی همه زوست %~% زده برسنگ شیشه خماران
# 5 درسر زلف تو چو پای دلم %~% چشم تو بسته دست طراران
# 6 اندر اقلیم عشق تو بیم است %~% ملک الموت را زبیماران
# 7 چون گروهی بعشق جان دادند %~% من چرا کم زنم زهمکاران
# 8 جان دهم درغم تو و نبرم %~% بقیامت خجالت از یاران
# 9 شادمانم ازآنکه کشته شدند %~% به ز من درغم تو بسیاران
# 10 ناگزیرست عشق را محنت %~% پاسبانند گنج را ماران
# 11 هرکجا باد عشق تو بوزید %~% زنده دل گردد آتش از باران
# 12 بی طلب دیگری بتو نزدیک %~% تو چرا دوری از طلب کاران
# 13 دل بتو داد سیف فرغانی %~% ای جگرگوشه جگر خواران
PageV1P536
### || [genre: Gh2]
# 1 ای گلستان شکفته بنسیم وباران %~% همچو غنچه چه کنی روی نهان از یاران
# 2 عاشقان گر بخزان از تو بهاری خواهند %~% بدو رخسار ودو چشم از تو گل از ما باران
# 3 طالب سایه تو جمله خورشید رخان %~% عاشق صورت تو زمره معنی داران
# 4 ای چو جان داروی تو خسته دلان را مرهم %~% من ز درد تو خوشم چون زشفا بیماران
# 5 همه در عهد تو در ماتم حسن خویشند %~% سرخ رویان کلهدارو سیه دستاران
# 6 بهر آن زلف که بر پای دلم زنجیرست %~% نه منم شیفته سر بلکه چو من بسیاران
# 7 آدمی چون رهد از عشق که مر انسان را %~% دیو آن وسوسه گشتند پری رخساران
# 8 حزن بر عاشق تو بسته در خواب ولیک %~% آستان تو شده بالش شب بیداران
# 9 سیف فرغانی قول تو ترانه است وغزل %~% بعد ازین دست بدار از عمل بی کاران
PageV1P537
### || [genre: Gh2]
# 1 از لطف وحسن یارم در جمع گل عذاران %~% چون برگلست شبنم چون بر شکوفه باران
# 2 در صحبت رقیبان هست آن نگار دایم %~% شمعی بپیش کوران گنجی بدست ماران
# 3 ای جمله بی تو غمگین چون عندلیب بی گل %~% من ازغم تو شادم چون بلبل از بهاران
# 4 در طبع من که هستم قربان روز وصلت %~% خوشتر زماه عیدی در چشم روزه داران
# 5 سر بر زمین نهاده پیش رخ تو شاهان %~% برقع فگنده بر روی ازشرم تو نگاران
# 6 هنگام باده خوردن از لعل شکرینت %~% زآب حیات پرشد جام شراب خواران
# 7 درخدمت تو شیرین همچون شراب وصلست %~% این باده بتلخی همچون فراق یاران
# 8 در دوستیت خلقی با من شدند دشمن %~% رستم فرونماند از حرب خرسواران
# 9 چون گل جهان گرفتی ای جان وناشکفته %~% درگلشن جمالت یک غنچه از هزاران
# 10 ای صد هزار مسکین امیدوار این در %~% زنهار تا نبندی در بر امیدواران
# 11 در روزگار عشقش با غم بساز ای دل %~% کین غم جدا نگردد ازتو بروزگاران
# 12 ای رفته واز فراقت مانند سیف شهری %~% نالان چو دردمندان گریان چو سوگواران
# 13 ای عقل در غم او یکدم مراچو سعدی %~% (بگذار تا بگریم چون ابر نوبهاران)
PageV1P538
### || [genre: Gh2]
# 1 ای کوی تو ز رویت بازار گل فروشان %~% ما بلبلان مستیم از بهر گل خروشان
# 2 بازار حسن داری دکان درو ملاحت %~% وآن دو عقیق شیرین در وی شکرفروشان
# 3 خون جگر نظر کن سودا پزان خود را %~% با گوشت پاره دل در دیگ سینه جوشان
# 4 خواهی که گرد کویت دیوانه سر نگردم %~% چون رو بمن نمودی دیگر ز من مپوشان
# 5 هرشب ز بار عشقت در گوشهای خلوت %~% گردون فغان برآرد از ناله خموشان
# 6 با محنتی که دارند از آشنایی تو %~% بیگانگان شنودند آواز گفت و گوشان
# 7 از جام وصلت ای جان هرگز بود که ما را %~% مجلس بهم برآید ز افغان باده نوشان
# 8 چون سیف بر در تو بی کار مزد یابد %~% محروم نبود آن کو در کار بود کوشان
# 9 تا کی کند چو گاوان در ما زبان درازی %~% کوته نظر که دارد طبع درازگوشان
PageV1P539
### || [genre: Gh2]
# 1 خوبان رعیت اند وتویی پادشاهشان %~% ایشان همه ستاره و روی تو ماهشان
# 2 بی آفتاب روی تو همرنگ شب بود %~% روز سپید خلق ز چشم سیاهشان
# 3 ایشان بتیر غمزه صف عقل بشکنند %~% اکنون که گشت روی تو پشت سپاهشان
# 4 بالای این چه مرتبه باشد دگر که هست %~% خورشید و ماه جمع بزیر کلاهشان
# 5 یوسف رخند و هر که چو یعقوب مستمند %~% پوشیده چشم نیست درافتد بچاهشان
# 6 در دعوی هوای تو عشاق صادقند %~% زیرا که هست شاهد رویت گواهشان
# 7 جان باختند با تو که بر نطع دلبری %~% خوبان پیاده اند ورخ تست شاهشان
# 8 خال تو دیده اند و بزلف تو داده دل %~% آن دانه در فگند درین دامگاهشان
# 9 عشاق سوی کوی تو ره می نیافتند %~% روی تو شعله یی زد و بنمود راهشان
# 10 فردا که خلق را بعملها جزا دهند %~% حیران شوند و کس نبود عذر خواهشان
# 11 گر هست عاشقان ترا صد چو سیف جرم %~% ایزد بروی خوب تو بخشد گناهشان
PageV1P540
### || [genre: Gh2]
# 1 دلهای عاشقان تو مشتی شکسته اند %~% دایم گرفته زلف تو اندر پناهشان
# 2 چون از تنور سینه برآرند دود آه %~% ای آینه بپوش رخ خود زآهشان
# 3 خورشید و مه بچاه خجالت فرو شدند %~% از شرم چهره تو چو کردی نگاهشان
# 4 سر بر زمین نهند وبگویندبعد ازین %~% خوبان رعیت اند وتویی پادشاهشان
# 5 شاهان ملک حسن سپه جمع کرده اند %~% برقع ز رخ برافگن و بشکن سپاهشان
# 6 زنجیر گیسوی تو بدست آورد چو سیف %~% دیوانه گر خوهد که برآید زچاهشان
# 7 این خیل دلبران که تویی پادشاهشان %~% وین جمع اختران که رخ تست ماهشان
# 8 شب روز می کنند بروی چو مه ولیک %~% من تیره روزم از شب زلف سیاهشان
# 9 با بال چون نگارگه جلوه در بهار %~% طاوس رشک برده زپر کلاهشان
# 10 در پرده رو نهفته ره دل همی زنند %~% زآن دیده پر زخون جگر کرده راهشان
# 11 دعوی همسری تو دارند در دماغ %~% زین بیشتر بلند مکن پایگاهشان
PageV1P541
### || [genre: Gh2]
# 1 ای مرغ صبح بشکن ناقوس پاسبانان %~% تا من دمی برآرم اندر کنار جانان
# 2 در خواب کن زمانی آسودگان شب را %~% کآن ماه رو نترسد زآواز صبح خوانان
# 3 ای کاشکی رقیبان دانند قیمت تو %~% گل را چه قدر باشد در دست باغبانان
# 4 کار رقیب مسکین خود بیش ازین چه باشد %~% کز گله گرگ راند همچو سگ شبانان
# 5 در عشق صبر باید تا وصل رو نماید %~% اینجا بکار ناید تدبیر کاردانان
# 6 پیران کار دیده گفتند راست ناید %~% پیراهن تعشق جز بر تن جوانان
# 7 لب بر لب چو شکر آن را شود میسر %~% کو چون مگس نترسد از آستین فشانان
# 8 رفت از جفای خصمان سرگشته گرد عالم %~% آن کو بگرد کویت می گشت شعرخوانان
# 9 زافغان سیف ای جان شبها میان کویت %~% خفته خبر ندارد سر بر کنار جانان
PageV1P542
### || [genre: Gh2]
# 1 ای شاه حسنت را مدد از کبریای خویشتن %~% عاشق نباشد همچو تو کس بر لقای خویشتن
# 2 مه پیش خورشید رخت از حسن لافی می زند %~% برخیز و این سرگشته را بنشان بجای خویشتن
# 3 گل را ز شرم روی تو باران عرق شد بر جبین %~% تا خار خجلت چون کشد مسکین ز پای خویشتن
# 4 ای از جبینت لمعه یی بر روی مر خورشید را %~% هر شب رخ مه را دهی نور از قفای خویشتن
# 5 اندر مصاف عشق او تو نفس را بشکن علم %~% بر فرق اکوان نصب کن زآن پس لوای خویشتن
# 6 ای خوب رویانت حشم ایشان نه چون تو محتشم %~% از سفره ایشان ببر نان گدای خویشتن
# 7 ای دل ربوده از برم گر نیز گویی جان بده %~% عاشق ندارد جان دریغ از دلربای خویشتن
# 8 وی ماه خوبان تابکی چون ذره سر گردان کند %~% خورشید رویت خلق را اندر هوای خویشتن
# 9 بیمار عشق تو شدیم ای جان طبیب ما تویی %~% ما دردمندان عاجزیم اندر دوای خویشتن
# 10 چون مردگان آگه نینداز زندگی جان و دل %~% آنها که در نان یافتند آب بقای خویشتن
# 11 تا شد چراغ خور روان اندر زجاج آسمان %~% بی عشق کس نوری ندید از شمع رای خویشتن
# 12 آنرا که بر دیوار در بر بام نبود روزنی %~% هرگز نبیند آفتاب اندر سرای خویشتن
# 13 آنکو بمالد روی خود چون باد بر خاک درت %~% روشن نگشت و تیره کرد آب صفای خویشتن
# 14 چشم تو بیمارست رو از خون ما داروش کن %~% زیرا طبیبان عاجزند اندر دوای خویشتن
# 15 دنیا و عقبی دادم و وصلت مرا حاصل نشد %~% هم تو بتو داناتری خودکن بهای خویشتن
# 16 با عاشقان شو همنشین خود را مبین آنگه ببین %~% مرآسمان را چون زمین سر زیر پای خویشتن
PageV1P543
### || [genre: Gh2]
# 1 چو سعدی سیف فرغانی حدیث عشق با هرکس %~% همی گوید که درد دل بیفزاید ز ناگفتن
# 2 اگر چه حد من نبود حدیث عشق تو گفتن %~% چو بلبل روی گل بیند بود معذور از آشفتن
# 3 هوس بازان عشق تو ز وصل چون تو شیرینی %~% چو فرهادند بی حاصل ز کوه بیستون سفتن
# 4 ترا در خواب چون بینم که مشتاقان رویت را %~% شبست از بهر بیداری و روز از بهر ناخفتن
# 5 گل خوش بوی مردم را بخود مشغول می دارد %~% بخند ای غنچه لب تا گل خجل ماند زاشکفتن
# 6 اگر همچون نگین در زر نشاند بخت و اقبالم %~% ز غیر تو اگر شمعم بخواهم نقش پذرفتن
# 7 وگر تو نزد من آیی ز عزت خاک راهت را %~% بخواهد مردم چشمم بجاروب مژه رفتن
# 8 گدا گر توشه یی خواهد کرامت کن ببخشیدن %~% فقیر از تحفه یی آرذ تفضل کن بپذرفتن
# 9 اگر چه ترک من گفتی نگویم ترک تو زیرا %~% خلاف دوستی باشد بترک دوستان گفتن
PageV1P544
### || [genre: Gh2]
# 1 هرگز گلی اندر جهان بی خار نتوان یافتن %~% دلبر بسی بینی ولی دلدار نتوان یافتن
# 2 گرخلق را یاری دهی یارت بسی باشد ولیک %~% از خلق اگر یاری خوهی کس یار نتوان یافتن
# 3 گر بهر خاک کوی خود یار ازتو جان خواهد بده %~% کآن نقد را زین تیزتر بازار نتوان یافتن
# 4 شکرانه ده جان گر ترا گوید سگ کوی منی %~% وین لطف ازو باری بود هر بار نتوان یافتن
# 5 بی عشق دیدن روی او کس را میسر کی شود %~% چون اهل جنت نیستی دیدار نتوان یافتن
# 6 ور چند جان دادی بدو کم کن طمع در وصل او %~% کآن نیم جو را در عوض دینار نتوان یافتن
# 7 ای بر نکویان پادشه چون من ترا یک نیک خوه %~% چون سیم و زر در خاک ره بسیار نتوان یافتن
# 8 ازبهر عشقت در زمان لایق ندیدم هیچ جان %~% بهر چنین در در جهان دیوار نتوان یافتن
# 9 در وصف رویت بلبل است آن گل که گفتی در چمن %~% زیباتر از رخسار من رخسار نتوان یافتن
# 10 آن را که از خمر غمت تلخی بکام دل رسد %~% شیرین تر از گفتار او در گفتار نتوان یافتن
# 11 عاشق بعالم ننگرد در خویشتن هم ننگرد %~% اندر ردای عیسوی زنار نتوان یافتن
# 12 در خوابگاه وصل تو عاشق نخسبد هیچ شب %~% گر چون خروسش هر سحر بیدار نتوان یافتن
# 13 تا سیف فرغانی نظر کرد اندر آن شیرین پسر %~% شد مست عشق و دیگرش هشیار نتوان یافتن
PageV1P545
### || [genre: Gh2]
# 1 طریق عشق جانان چیست در دریای خون رفتن %~% مدان آسان که دشوارست ره بی رهنمون رفتن
# 2 گرت همت بدون او فرو آمد برو منشین %~% که راه عشق نتوانی بهمتهای دون رفتن
# 3 نیایی در ره مردان مگر کز خود برون آیی %~% وگر همت شود مرکب توان از خود برون رفتن
# 4 اگر اندیشه هر کس برون آری ز دل زآن پس %~% همه کس را چو اندیشه توانی در درون رفتن
# 5 براه آنگه رود مرکب که گیرند از وی اشکالش %~% زخود اشکال برگیری نیامد زین حرون رفتن
# 6 اگر چون خاک ره خود را بزیر پای سیر آری %~% توانی بر هوا آنگه چو چرخ آبگون رفتن
# 7 زبهر بار عشق اوتو خود را گاو گردون کن %~% که بی این نردبان نتوان برین گردون دون رفتن
# 8 نگویم بعد ازین کز خود چو موی از پوست بیرون آ %~% که این دشوار و آسانست اندر رگ چو خون رفتن
# 9 ور این حالت میسر شد بیاسا سیف فرغانی %~% که رنج مرکب و مردست از منزل فزون رفتن
PageV1P546
### || [genre: Gh2]
# 1 ما فتنه بر توایم و تویی فتنه بر سخن %~% دانسته ای که هست ز طوطی هنر سخن
# 2 ما را همی دهد ز میانت کمر نشان %~% ما را همی کند ز دهانت خبر سخن
# 3 در مصر خوبی تو نگردد شکر فراخ %~% تا از دهان تنگ تو ناید بدر سخن
# 4 جز وصف و ذکر تو نکنم زآنکه خوشترست %~% وصفت ز هر حکایت و ذکرت ز هر سخن
# 5 نشنیده ام که غیر تو از نوع آدمی %~% کس را بود ز پسته دهان وز شکر سخن
# 6 گر شکری از آن لب شیرین طلب کنم %~% شاید که رو ترش نکنی زین قدر سخن
# 7 همچون لب تو رشک نبات و شکر شود %~% گر بر دهان تنگ تو یابد گذر سخن
# 8 روی ترا بدیدم و بسیار گوشدم %~% بلبل چو دید گل نکند مختصر سخن
# 9 ای دل حدیث وصل زبان برگشا بگو %~% تا چندت اوفتد گره شرم در سخن
# 10 چون بوسه خواستم ز دهان تو عقل گفت %~% سنجیده گوی با لب او همچو زر سخن
# 11 از بهر بوسه یی چه بخیلی کنی بده %~% تا با لب توام بنماند دگر سخن
# 12 از لب شکر فشاندی و معلوم شد که هیچ %~% طوطی نگوید از تو دلاویزتر سخن
# 13 ای سیف رو سخن شو ازیرا که هیچ چیز %~% دستی نیافت بر لب لعلش مگر سخن
PageV1P547
### || [genre: Gh2]
# 1 ای شده لعل لب تو شکرافشان در سخن %~% از لب لعلت روانست آب حیوان در سخن
# 2 از لبان تو شکر چینی کند روح القدس %~% چون شود شیرین دهانت شکرافشان در سخن
# 3 نکته جانی تو گویی یک زمان خامش مباش %~% مهر سلطانی تو داری سکه بنشان در سخن
# 4 صوفی صافی بدرد جامه بر خود همچو گل %~% کآن لب چون غنچه گردد بلبل الحان در سخن
# 5 در بدن جان می فزاید بوسه تو زآن دهان %~% وز شکر در می فشاند لعلت ای جان در سخن
# 6 مهر یاقوت از دهان برگیر تا پیدا شود %~% این حلاوتها که لعلت راست پنهان در سخن
# 7 در سخن تو شکرافشانی و من حیران تو %~% عندلیب بی نوا خاموش و بستان در سخن
# 8 ای تو با بنده چو یوسف با زلیخا در مقال %~% بنده با تو همچو هدهد با سلیمان در سخن
# 9 از زبان خلق دایم جان و آن بشنیده ایم %~% هر دو داری ای صنم این در لب و آن در سخن
# 10 مطرب من قول تست ای من غزل گو بهر تو %~% حال بر من شد دگر پرده مگردان در سخن
# 11 از میان تو مرا مویست دایم در دهان %~% وز دهان تو مرا تنگست میدان در سخن
# 12 تو سخن می گویی و خوبان عالم خامشند %~% لشکری خاموش به چون هست سلطان در سخن
# 13 گر بنالم از غمت عیبم مکن کایوب را %~% دم بدم می آورد ایذای کرمان در سخن
# 14 سایه بر کارم فگندی تا چنین گویا شدم %~% ذره را آوردی ای خورشید تابان در سخن
# 15 سیف فرغانی درمهای تو چون شاید نثار %~% حضرت اوراست که زرسنج میزان در سخن
PageV1P548
### || [genre: Gh2]
# 1 ای لبت را خواص جان دادن %~% عادتش بوسه روان دادن
# 2 بوسه تست جان و من مرده %~% نیست آسان بمرده جان دادن
# 3 چون کبوتر چرا نیاموزی %~% دوست را طعمه از دهان دادن
# 4 بگه بوسه رو ترش چه کنی %~% چو بخیلان بوقت نان دادن
# 5 با لب خشک من چه خوش باشد %~% بوسه تر بر آن لبان دادن
# 6 دهنت هست لیک پیدا نیست %~% چون خبر شاید از نهان دادن
# 7 راست چون چشمه خضر نامیست %~% زآنک نتوان ازو نشان دادن
# 8 بوسه یی گر دهی رضا نبود %~% مر رقیب ترا در آن دادن
# 9 گربه خانه را دریغ آید %~% بسگ کوی استخوان دادن
# 10 بوسه یی داذی و همی گویی %~% که پشیمان شدم از آن دادن
# 11 من چو منکر نیم یکی را صد %~% باز واپس همی توان دادن
# 12 چون مرا هیچ چیز دیگر نیست %~% که توانم بدوستان دادن
# 13 بوسهایی که اندرین غزلست %~% بتو خواهم یکان یکان دادن
# 14 سیف فرغانی از زمین هرگز %~% بوسه نتوان بر آسمان دادن
PageV1P549
### || [genre: Gh2]
# 1 باسر زلف تو صعبست مسلمان بودن %~% با رخت خود نتوان بسته ایمان بودن
# 2 من چو اندر سر گیسوی تو بستم دل خویش %~% پس مرا چاره نباشد زپریشان بودن
# 3 گل چو اندام تو می خواست که باشد بنگر %~% کآرزو میکند او را همه تن جان بودن
# 4 غرقه بحر فراق توام (و)تشنه وصل %~% وینچنین تا بابد بهر تو بتوان بودن
# 5 کز پی دانه در همچو صدف می شاید %~% غرق دریا شدن و تشنه باران بودن
# 6 بگدایی درت فخر کنم درهر کوی %~% من که عار آیدم ازخسرو و سلطان بودن
# 7 گرچه با آتش سودای تو باید چون شمع %~% هر شب ازسوز دل سوخته گریان بودن
# 8 روز با درد تو از غیر تو مرگی دگرست %~% دل بیمار مرا طالب درمان بودن
# 9 بی رخ لیلی اگر کوه گرفتم چه عجب %~% من خوکرده چو مجنون ببیابان بودن
# 10 عشق میدان و درو هست قدم جان بازی %~% با چنین پای توان بر سر میدان بودن
# 11 سیف فرغانی از خود برو ار مرد رهی %~% تا بخود باشی نتوانی از ایشان بودن
PageV1P550
### || [genre: Gh2]
# 1 در شهر بحسن تو رویی نتوان دیدن %~% از دل نشود پنهان روی تو بپوشیدن
# 2 من در عجبم از تو زیرا که ندیدستم %~% از ماه سخن گفتن وز سرو خرامیدن
# 3 هنگام بهار ای جان در باغ چه خوش باشد %~% بر یاد تو می خوردن بر بوی تو گل چیدن
# 4 با پسته خندانت گر توبه کند شاید %~% هم قند ز شیرینی هم پسته ز خندیدن
# 5 در ملکش اگر بودی مانند تو شیرینی %~% فرهاد شدی خسرو در سنگ تراشیدن
# 6 در مذهب عشاقت آنراست مسلمانی %~% کورا نبود دینی جز دوست پرستیدن
# 7 کردیم بسی کوشش تا دوست بدست آید %~% چون بخت مدد نکند چه سود ز کوشیدن
# 8 تا دیده خود بینت با غیر نظر دارد %~% گر چشم ز جان سازی او را نتوان دیدن
# 9 از تیغ جفای او اندیشه مکن ای سیف %~% تأثیر ظفر نبود از معرکه ترسیدن
PageV1P551
### || [genre: Gh2]
# 1 همچون تو دلبری را از بی دلان بریدن %~% زاجزای جسم باشد پیوند جان بریدن
# 2 گیرم که جانم از تن پیوند خود ببرد %~% پیوند جان زجانان هرگز توان بریدن
# 3 قطع مدد همی کرد از زندگانی ما %~% دشمن که خواست مارا از دوستان بریدن
# 4 ازکوی او که برد آمد شد رهی را %~% سیر ستاره نتوان از آسمان بریدن
# 5 چیزی دهم بدشمن تا گوشتم نخاید %~% سگ را بنان توانند از استخوان بریدن
# 6 هر چند بر در او قدر سگی ندارم %~% چون سگ نمی توانم زین آستان بریدن
# 7 گر بر زبان براند جز ذکر دوست عاشق %~% همچون قلم بباید اورا زبان بریدن
# 8 با حسن دوری از وی مشکل بود که بلبل %~% در وقت گل نخواهد از بوستان بریدن
# 9 ای سیف دور بودن از دوست نیست ممکن %~% بلبل کجا تواند از گلستان بریدن
PageV1P552
### || [genre: Gh2]
# 1 ای گشته طالع ازرخ تو آفتاب حسن %~% دایم فروغ آتش رویت زآب حسن
# 2 دیدم رخ چو آتشت ای دوست چشمه ییست %~% هم آب لطف در وی وهم آفتاب حسن
# 3 گاهی رخت خراج ستاند زماه وگاه %~% خورشید را زکات دهد از نصاب حسن
# 4 هر صبحدم رخ تو بمفتاح نور خویش %~% بر روی آفتاب کند فتح باب حسن
# 5 خورشید آسمان جمالی وازتو هست %~% طالع مه ملاحت وثاقب شهاب حسن
# 6 مه کز رخت شود شب انجم نمای را %~% ذره چو آفتاب بود در حساب حسن
# 7 با سایه ذره اگر هم عنان شود %~% باآفتاب پای نهد در رکاب حسن
# 8 با روی چون بهشت پر از نور تا ابد %~% مانند حور ایمنی از انقلاب حسن
# 9 بر آسمان صورتت ای ماه نیکوان %~% استاره ایمنست بروز ازذهاب حسن
# 10 مارا غذا برآن لب شیرین حواله کن %~% زیرا زلطف حاشیه دارد کتاب حسن
# 11 با دو حجاب سیف نبینی جمال دوست %~% تو در حجاب عشقی واو در حجاب حسن
PageV1P553
### || [genre: Gh2]
# 1 ای ایمن آفتاب رخت از زوال حسن %~% حسن جمال روی تو گشته جمال حسن
# 2 پیش رخت که بدر تمامست در جمال %~% خورشید ناقص آمده با آن کمال حسن
# 3 گویی زکات خواه نصاب جمال تست %~% هر محتشم که هست توانگر بمال حسن
# 4 گر پرتوی ز روی تو بر عالم اوفتد %~% آفاق بعد از آن نکند احتمال حسن
# 5 دیدم ز پرتو رخ خورشید تاب تو %~% بدر تمام گشته بر آن رو هلال حسن
# 6 از حسن حال او سخنی می رود که باز %~% در خدمت رخ تو نکو گشت حال حسن
# 7 مرغ دل مرا پر تیر نظر بسوخت %~% بر روی همچو آتش تو ز اشتعال حسن
# 8 پرورده همچو بیضه مرغ آفتاب را %~% طاوس فر و زیب تو در زیر بال حسن
# 9 ای میوه درخت جمال این توی که نیست %~% زیباتر از رخ تو گلی بر نهال حسن
PageV1P554
### || [genre: Gh2]
# 1 بگشای لب شیرین بازار شکر بشکن %~% بنمای رخ رنگین ناموس قمر بشکن
# 2 چون چشم ترم دیدی لب بر لب خشکم نه %~% آن شربت هجران را تلخی بشکر بشکن
# 3 دنیا ز دهان تو مهر از خمشی دارد %~% آن طرفه غزل برخوان وآن مهر بزر بشکن
# 4 گر کان بدخشانرا سنگیست برو رنگی %~% تو حقه در بگشا سنگش بگهر بشکن
# 5 ور نیشکر مصری از قند زند لافی %~% تو خشک نباتش را زآن شکر تر بشکن
# 6 دل گنج زرست او را در بسته همی دارم %~% دست آن تو زر بستان حکم آن تو در بشکن
# 7 در کفه میزانت کعبه چه بود سنگی %~% ای قبله جان زآن دل ناموس حجر بشکن
# 8 هان ای دل اشکسته گردوست خوهد خود را %~% از بهر رضای او صد بار دگر بشکن
# 9 رو بر سر کوی او بنشین و بدست خود %~% پایی که همی بردت هر سو بسفر بشکن
# 10 چون سیف بکوی او باید که درست آیی %~% خود عشق ترا گوید کز خود چه قدر بشکن
PageV1P555
### || [genre: Gh2]
# 1 ای دل ار جانان خوهی جان ترک کن %~% یک جهت شو ملک دو جهان ترک کن
# 2 جان دهی جانان ترا حاصل شود %~% گر دلت جانان خوهد جان ترک کن
# 3 اندرین ره هرچه بینی غیر دوست %~% جمله کفرست ای مسلمان ترک کن
# 4 دوست خواهی ملک دنیا گو مباش %~% یوسف آمد بیت احزان ترک کن
# 5 شد عزیز مصر یوسف را بگوی: %~% ملک خواهی راند زندان ترک کن
# 6 هرچه موری را بیازارد زتو %~% گر بود ملک سلیمان ترک کن
# 7 هرچه با آن مر ترا سرخوش بود %~% پای بر فرقش نه وآن ترک کن
# 8 تا سرت باشد گریبان بایدت %~% سر بنه وآنگه گریبان ترک کن
# 9 تا لب شیرین او شیرت دهد %~% طفل این ره مباش ودندان ترک کن
# 10 تشنه بر خاک در جانان بمیر %~% ور بگوید آب حیوان ترک کن
# 11 سیف فرغانی گرت دشوار نیست %~% هرچه غیر اوست آسان ترک کن
PageV1P556
### || [genre: Gh2]
# 1 عشق را حمل بر مجاز مکن %~% جان ده ار عاشقی وناز مکن
# 2 با خودی گرد کوی عشق مگرد %~% مؤمنی بی وضو نماز مکن
# 3 دست باخود بکار دوست مبر %~% بسوی قبله پا دراز مکن
# 4 با چنین رو بگرد کعبه مگرد %~% جامه کعبه و نماز مکن
# 5 چون دلت نیست محرم توحید %~% سفر کعبه و حجاز مکن
# 6 از پی تن قبای ناز مدوز %~% مرده راجز کفن جهاز مکن
# 7 قدمت در مقام محمودیست %~% خویشتن بنده ایاز مکن
# 8 راز در دل چو دانه در پنبه است %~% همچو حلاج کشف راز مکن
# 9 بنسیمی که بر دهانت وزد %~% لب خود همچو غنچه بازمکن
# 10 بازکن چشم تا ببینی دوست %~% چون بدیدی دگر فراز مکن
# 11 تا توانی چو سیف فرغانی %~% عشق را حمل بر مجاز مکن
PageV1P557
### || [genre: Gh2]
# 1 ای پسر گر عاشقی دعوی ما ومن مکن %~% از صفا تن را چو جان گردان وجان را تن مکن
# 2 بامدادان گر نبینی روی چون خورشید دوست %~% روز را شب دان وچشم خود بدو روشن مکن
# 3 چون نمی سوزی چو شمع اندر شب سودای یار %~% گر چراغت روز باشد اندرو روغن مکن
# 4 اندرین معدن که مردان آستین پر زر کنند %~% خویشتن را همچو طفلان خاک در دامن مکن
# 5 چون نرفتی راه بر خود رنگ درویشی مبند %~% چون شکاری نیست سگ را طوق در گردن مکن
# 6 نفس روباهست اگر تو سگ نیی با آدمی %~% گر گساری بهر این روباه شیرافگن مکن
# 7 عقل نیکوخواه داری نفس را فرمان مبر %~% چون بلشکر استواری صلح با دشمن مکن
# 8 سر بسر ملک سلیمان زآدمی پر دیو شد %~% چون پری دارست خانه اندرو مسکن مکن
# 9 چون کسی دنیا خوهد با او حدیث دین مگو %~% هرکه سر گین سوزد اندر مجمرش لادن مکن
# 10 سیف فرغانی برو همت زدنیا بر گسل %~% از پی عنقای مغرب دانه از ارزن مکن
# 11 بهر یار ار شعر گویی نام غیر او مبر %~% بهر چشم ار سرمه یی سایی خاک در هاون مکن
PageV1P558
### || [genre: Gh2]
# 1 مرد محنت نیستی با عشق دمسازی مکن %~% چون نداری پای این ره رو بسربازی مکن
# 2 همچو چنگت گر بود پا درکنار دلبران %~% بالب نامحرمان چون نای دمسازی مکن
# 3 تا بمانی زنده همچون آب پا برجا مباش %~% تانگردی کشته چون آتش سرافرازی مکن
# 4 ای خلاف عقل کرده هر نفس ازبهر نفس %~% کافر اندر پهلوی تو حمله بر غازی مکن
# 5 حال تو شیشه است وسنگست آرزوها بر رهت %~% هان وهان تا شیشه بر سنگی نیندازی مکن
# 6 گر همی خواهی که اندر ملک باشی دوستکام %~% درولایت داشتن با دشمن انبازی مکن
# 7 گر زمعنی عنبری باشد ترا درجیب حال %~% خویشتن راهر نفس چون مشک غمازی مکن
# 8 این بطرز شعر عطار آمد ای جان آنکه گفت %~% «عشق تیغ تیز شد بااو بسر بازی مکن »
# 9 اوچو بلبل تو چو زاغی سیف فرغانی برو %~% شرم دار ای زاغ با بلبل هم آوازی مکن
PageV1P559
### || [genre: Gh2]
# 1 بپوش آن رخ و دلربایی مکن %~% دگر با کسی آشنایی مکن
# 2 بچشم سیه خون مردم مریز %~% بروی چو مه دلربایی مکن
# 3 ز من پند بنیوش و دیگر چو شمع %~% بهر مجلسی روشنایی مکن
# 4 مرو از بر ما و گر می روی %~% دگر عزم رفتن چو آیی مکن
# 5 با مثال من بعد ازین التفات %~% بسگ روی نان می نمایی مکن
# 6 سخن آتشی می فروزی مگوی %~% نظر فتنه یی می فزایی مکن
# 7 مرا غمزه تو بصد رمز گفت %~% تو نیز ای فلان بی وفایی مکن
# 8 بچشمی که کردی بما یک نظر %~% بدیگر کس ار آن نمایی مکن
# 9 چو شمع فلک نور از آن روی تافت %~% تو روشن دلی تیره رایی مکن
# 10 گر او را خوهی ترک عالم بگوی %~% تو سلطان وقتی گدایی مکن
# 11 محبت وفاقست مر دوست را %~% خلافی بطبع مرایی مکن
# 12 چو معشوق رندست و می می خورد %~% اگر عاشقی پارسایی مکن
PageV1P560
### || [genre: Gh2]
# 1 بخت و اقبال خوهی خدمت درویشان کن %~% پادشاهی طلبی بندگی ایشان کن
# 2 دامن زنده دلان گیر و از آن پس چو مسیح %~% بنفس در بدن مرده اثر چون جان کن
# 3 لشکر دل بکش و ملک سلیمانی را %~% آبدان گر نخوهی همچو سبا ویران کن
# 4 گر تو خواهی که درین کارگه کون و فساد %~% آنچه گویی بکنند آنچه بگویند آن کن
# 5 ورتو فرمان بری از حکم تو گردن نکشد %~% چرخ را گر تو بگویی که مرا فرمان کن
# 6 ای خداجوی برو چاکر درویشان باش %~% وی شکم بنده برو بندگی سلطان کن
# 7 آب رو برد بسی را سگ نفس از پی نان %~% از تو گر گوشت خوهد سوزنش اندر نان کن
# 8 مال بگذار و درین راه تهی دست درآی %~% لکن از راه زن اندیشه چو بازرگان کن
# 9 بسر وقت تو تا دست حوادث نرسد %~% قدم خویشتن از همره خود پنهان کن
# 10 اگرت عشق ز بیماری جان صحت داد %~% هر کرا درد دلی هست برو درمان کن
# 11 عشق شیرست و چو طعمه طلبد از پی او %~% جگر خون شده بر آتش دل بریان کن
# 12 زین نمط شعر ازو خواه که گرمست از عشق %~% از درختان طمع میوه بتابستان کن
# 13 سیف فرغانی اگر ملک ابد میخواهی %~% اینچنین ملک بدست از در درویشان کن
PageV1P561
### || [genre: Gh2]
# 1 ای شکرلب نظری سوی من مسکین کن %~% ترک یک بوسه بگو کام مرا شیرین کن
# 2 دهن وقند لبت پسته شکر مغزست %~% تو از آن پسته مرا طوطی شکر چین کن
# 3 نرگس مست بگردان دل وجان برهم زن %~% سنبل جعد بیفشان وجهان مشکین کن
# 4 زآن تنی کز سمن و یاسمنش عار آید %~% دم بدم پیرهنی پر زگل ونسرین کن
# 5 تو زکار دگران هیچ نمی پردازی %~% تا بگویم که نگاهی بمن غمگین کن
# 6 همه ذرات جهان از تو مدد می خواهند %~% آفتابا نظری سوی من مسکین کن
# 7 عالمی بیذق نطع هوس وصل تواند %~% آخر ای شاه رخ خود سوی این فرزین کن
# 8 با تو در هر ندبم دست عمل جان بازیست %~% ببری یا ببرم عاقبتم تعیین کن
# 9 نخوهم دیدن خود آرزویم دیدن تست %~% روی چون آینه بنما و مرا خود بین کن
# 10 آستان در تو خواستم از دولت کفت %~% تا برو سر نهم ای بخت مرا تمکین کن
# 11 گفت هیهات که آن خوابگه شیرانست %~% آن بتو کی رسد ازخاک چو سگ بالین کن
# 12 از پی فاتحه وصل دعایی گفتم %~% تا برین ختم شود فاتحه را آمین کن
# 13 سیف فرغانی شوریده شد از دیدن تو %~% تو بشیرین لب خود شور ورا تسکین کن
PageV1P562
### || [genre: Gh2]
# 1 ای دل ای دل مهرآن مه ورز وایمان تازه کن %~% سر بنه در پای جانان عهد وپیمان تازه کن
# 2 عالم غیبت شهادت میشود از روی دوست %~% کهنه شد چون کفر دینت خیز وایمان تازه کن
# 3 خاک پایش گر نیابی رو زگرد دامنش %~% پاره یی برگیر ومشک اندر گریبان تازه کن
# 4 از دهانش گر نشانی می توانی یافتن %~% در کنارش گیرو لب بر لب نه وجان تازه کن
# 5 روی او خندان شود هرگه که توگریان شوی %~% ای سحاب درفشان گل را بباران تازه کن
# 6 ابر گریانی واشکت می روذ بر روی خاک %~% گوگلی ازآب چشمت روی خندان تازه کن
# 7 رسم مردان دادن جانست اندر راه عشق %~% دست جان افشان تو داری رسم مردان تازه کن
# 8 ای شهنشه با رعیت مگذر از آیین عدل %~% وی توانگر باگدایان رسم احسان تازه کن
# 9 پشت اسلامست رویت پرده از رخ برفگن %~% کفر کافر زایل ودین مسلمان تازه کن
# 10 همچو بلبل خامشم اندر زمستان فراق %~% از نسیم وصل بازم چون گلستان تازه کن
# 11 چون دلم بی عشق بینی شمع رویت برفروز %~% بهر این افسرده آتش در زمستان تازه کن
# 12 سیف فرغانی چواو سلطان ملک حسن شد %~% تو بدین توقیع نو منشور سلطان تازه کن
PageV1P563
### || [genre: Gh2]
# 1 همه جان و دلست دلبر من %~% گر چه نگذاشت جان و دل بر من
# 2 دل ز روزن چو گرد بیرون شد %~% کو چو باد اندر آمد از در من
# 3 مرغ شوقش مرا چو دانه بخورد %~% باز مهرش همی کند پر من
# 4 ز ابروی چون کمان خدنگ مژه %~% راست چون کرد در برابر من
# 5 علم صبر بر زمین انداخت %~% دل که او بود قلب لشکر من
# 6 ای غمت خاک کوی را هر شب %~% آب داده ز دیده تر من
# 7 خامی من نگر که در هوست %~% دیگ سوداست کاسه سر من
# 8 من خطیب ثنای حسن توام %~% نه فلک پایهای منبر من
# 9 همچو آتش هرآنچه دید بسوخت %~% عود غم در دل چو مجمر من
# 10 مصر جامع منم غمان ترا %~% اشک و شعرست نیل و شکر من
# 11 تا من از مجلس تو دور شدم %~% پر شد از خون دیده ساغر من
# 12 گوییا چون بریشم چنگست %~% هر رگی بهر ناله در بر من
# 13 گر کسی از تو حال من پرسد %~% تو بگو ای بغمزه دلبر من
# 14 بی نواییست بهر آوازی %~% همچو پرده ملازم در من
# 15 از همه خلق سیف فرغانیست %~% بارادت غلام و چاکر من
PageV1P564
### || [genre: Gh2]
# 1 الا ای بچهره گلستان من %~% منم آن تو و تویی آن من
# 2 بهار رخت گلستان منست %~% خزان دور باد از گلستان من
# 3 دلم خسته کردی بهجران خویش %~% لبت خسته بادا بدندان من
# 4 نه آن درد دارم که عاجز بود %~% طبیب وصالت ز درمان من
# 5 مرا بی تو چون زندگانی بود %~% منم مرده تو تویی جان من
# 6 حزینم چو یعقوب وآگه نیی %~% ز سوز دل و چشم گریان من
# 7 تو بر تخت ملکی چو یوسف عزیز %~% چه غم داری از بیت احزان من
# 8 بمهری که افتاد با تو مرا %~% درنده چو گر کند اخوان من
# 9 وجودم ز سر تا قدم آن تست %~% سر تست اندر گریبان من
PageV1P565
### || [genre: Gh2]
# 1 ای لب لعلت شکرستان من %~% وی دهنت چشمه حیوان من
# 2 تا سر زلف تو ندیدم دگر %~% جمع نشد حال پریشان من
# 3 درد فراق تو هلاکم کند %~% گر نکند وصل تو درمان من
# 4 بی لب خندان تو دایم چوآب %~% خون چکد از دیده گریان من
# 5 هست بلای دل من حسن تو %~% باد فدای تن تو جان من
# 6 من تنم ومهر تو جان منست %~% من شبم و تو مه تابان من
# 7 جز تو در آفاق مرا هیچ نیست %~% ای همه آن تو و تو آن من
# 8 گر بفراقم بکشی راضیم %~% هم نکنی کار بفرمان من
# 9 گرچه فغان می نکنم آشکار %~% الحذر از ناله پنهان من
# 10 ناله چو بلبل کنم از شوق تو %~% ای رخ خوب تو گلستان من
# 11 سیف همی گوید تو یوسفی %~% بی تو جهان کلبه احزان من
PageV1P566
### || [genre: Gh2]
# 1 ترا اگر چه فراغت بود ز یاری من %~% بریده نیست ز وصلت امیدواری من
# 2 از آرزوی تو در خاک و خون همی گردم %~% بیا و عزت خود باز بین و خواری من
# 3 در اشتیاق تو شبها چنان بنالیدم %~% که خسته شد دل شب از فغان و زاری من
# 4 غم تو خوردم و خون شد دلم جزاک الله %~% که خوش قیام نمودی بغمگساری من
# 5 مرا غم تو بباطل همی کشد چه شود %~% اگر برآری دستی بحق گزاری من
# 6 ز صبر و عقل درین وقت شکرها دارم %~% که در فراق تو چون می کنند یاری من
# 7 جماعتی که مرا منع می کنند از تو %~% ببین قساوت ایشان و بردباری من
# 8 فسرده طبع نداند که از سر سوزست %~% چو شمع در غم عشق تو پایداری من
# 9 وفا و مهر تو را من بدان جهان ببرم %~% گمان مبر که همین بود دوستداری من
# 10 مرا از آمد و شد نزد تو چه حاصل بود %~% بجز ملامت خصمان و شرمساری من
# 11 ز تند باد فراق تو سیف فرغانیست %~% بسان برگ خزان (ای) گل بهاری من
PageV1P567
### || [genre: Gh2]
# 1 کجایی ای سر کوی تو از جهان بیرون %~% زمین راه تو از زیر آسمان بیرون
# 2 گدای کوی ترا پایه از فلک بر تر %~% همای عشق ترا سایه از جهان بیرون
# 3 کسی که پای نهد در ره تو از سر صدق %~% چو لا مکان قدمش باشد از مکان بیرون
# 4 مراست عشق تو روشن نگردد آنکس را %~% که او ز دل نکند دوستی جان بیرون
# 5 غمت برون رود از دل اگر توان کردن %~% تری زآب جدا ونمک زنان بیرون
# 6 زبحر عشق تو دل صد هزار موج بخورد %~% هنوز می کند از تشنگی زبان بیرون
# 7 بشر زآدم وعشاق زاده از عشقند %~% از آسمان بدر آیند اختران بیرون
# 8 یقین شناس که عشقست راه تا برود %~% دل فراخ تو از تنگی گمان بیرون
# 9 زجان نشانه خوهد این سخن که از دل راست %~% چو تیر می رود از خانه کمان بیرون
# 10 ایا رونده صاحب درون گر از دل خود %~% کنی غم دو جهان را یکان یکان بیرون
# 11 چو رسم هستی تو محو گشت آن جان را %~% اگر بجویند از خود مده نشان بیرون
# 12 بیمن عشق چو از خویشتن برون رفتی %~% دگر ز خویشتن آن دوست را مدان بیرون
# 13 اگر چه مردم با تو برادران باشند %~% تو کنج خانه گزین جمله را بمان بیرون
# 14 ازین مقام خطرناک سیف فرغانی %~% زهمت اسب کن وبرنشین بران بیرون
PageV1P568
### || [genre: Gh2]
# 1 ایا چو فصل بهار از رخت جهانرا زین %~% رخ تو ثانی خورشید و ثالث القمرین
# 2 بسوی جدول خوبان که مظهر حسنند %~% لطافت آب روان آمد و تو رأس العین
# 3 همین که در تو اثر کرد شرم عثمانی %~% شود زرنگ دو رخ چهره تو ذوالنورین
# 4 از آدمی و پری هیچ کس نماند زشت %~% چو نور روی تو قسمت کنند بر ثقلین
# 5 اگر چه کوی تو امروز شهرتی دارد %~% بکشتگان غم تو چو کربلا بحسین
# 6 کنون بلعل تو آب حیات نسبت یافت %~% چو طول عمر بخضر و چوسد بذوالقرنین
# 7 همای وصل توام سایه بر سر اندازد %~% رقیب ار نبود در میان غراب البین
# 8 گهرفشان کن بر دوست سیف فرغانی %~% که هست طبع و دلت در نظم را بحرین
# 9 بدانک در دو جهان کعبه دل عشاق %~% بدوست فخر کند چون بمصطفی حرمین
# 10 بکوی عشق وطن ساز و رخت آنجا نه %~% که دلگشاتر از آن جای نیست در کونین
# 11 فراز قله طور است کسب کن دیدار %~% کنار وادی قدسست خلع کن نعلین
PageV1P569
### || [genre: Gh2]
# 1 ای جمال تو رشک حورالعین %~% روح را کوی تست خلد برین
# 2 تا پدید آمد آفتاب رخت %~% شرمسارست آسمان ز زمین
# 3 گرچه زلف تو داده یاری کفر %~% روی خوب تو کرده پشتی دین
# 4 وصل ما خود کی اتفاق افتد %~% تو توانگر بحسن و من مسکین
# 5 دور خوبی چو روزگار گلست %~% تکیه بر نیکویی مکن چندین
# 6 در فراقت همی کنم بسخن %~% این دل بی قرار را تسکین
# 7 همچو خسرو که کرد روزی چند %~% بشکر دفع غصه شیرین
# 8 گر بگریم من از فراقت زار %~% ور بنالم من از جفات حزین
# 9 دل تهی می کنم ز غصه تو %~% هست اشکم بهانه یی رنگین
# 10 عاشق تو بخلق دل ندهد %~% میل نکند ملک بعجل سمین
# 11 چند گویی که هست جان و دلم %~% از جفای رقیب او غمگین
# 12 سر جور شکر فروشت نیست %~% ای مگس خیز و با شکر منشین
# 13 عشق در جان سیف فرغانیست %~% چون در اجزای خاک ما معین
PageV1P570
### || [genre: Gh2]
# 1 از تو تا کی حال ما باشد چنین %~% با تو خود حالی کرا باشد چنین
# 2 هرزمان عشق توام گوید بطنز %~% به کنم کار تو تا باشد چنین
# 3 گویمش خون شد دل من درغمت %~% گویدم غم نیست تا باشد چنین
# 4 هرکس از عشق تو دارد حاصلی %~% بنده بی حاصل چرا باشد چنین
# 5 من چو درعشق ازکسی کمتر نیم %~% از تو می پرسم روا باشد چنین
# 6 من درین اندیشه ام کاندر جهان %~% هیچ خوبی بی وفا باشدچنین
# 7 خود نپندارم وفا آید ز من %~% رو ومویی گر مرا باشد چنین
# 8 بوسه یی درخواست کردم ز لبش %~% گفت یعنی بی بها باشد چنین
# 9 گفتمش جان می دهم خندید و گفت %~% بوسه ارزان ترا باشد چنین
# 10 از چو شاهی تو که کس همچون تو نیست %~% همچو من کس را سزا باشد چنین
# 11 دلبرا مپسند کز درگاه تو %~% سیف فرغانی جدا باشد چنین
PageV1P571
### || [genre: Gh2]
# 1 برنگ خود نیم زآن رو وزآن مو %~% که گل را رنگ بخشد مشک را بو
# 2 دو چشمم خیره شد در وی ندانم %~% نگارستان فردوس است یارو
# 3 ندارد هیچ خوبی فر آن ماه %~% ندارد پر طاوسان پرستو
# 4 دهان چون پسته و پسته پر از قند %~% لبان چون شکر و شکر سخن گو
# 5 عجب گر ملک روم و چین نگیرد %~% نگار ترک رو با خال هندو
# 6 زمن چون شیر از آتش می گریزد %~% بلی از سگ گریزان باشد آهو
# 7 نهاده دام اندر حلقه زلف %~% فگنده تاب در زنجیر گیسو
# 8 ایا چون ساحری کار تو مشکل %~% ایا چون سامری چشم تو جادو
# 9 اگر در گلشن آیی سرو آزاد %~% زند در پیش بالای تو زانو
# 10 کسی را وصل تو گردد میسر %~% که جان بر کف بود زر در ترازو
# 11 اگر چه آسمانش پشت باشد %~% نیارد با تو زد خورشید پهلو
# 12 کسی کو پیش گیرد کار عشقت %~% نهد کار دو عالم را بیکسو
# 13 جفای تو وفا باشد ازیرا %~% ز نیکو هرچه آید هست نیکو
# 14 از آن ساعت که تیر غمزه خوردم %~% من از دست کمانداران ابرو
# 15 هماندم سیف فرغانی بدانست %~% که جرم عاشقان جرمیست معفو
PageV1P572
### || [genre: Gh2]
# 1 من چو از جان شده ام عاشق آن روی نکو %~% آخراین عشق مرا با تو سبب چیست بگو
# 2 از خودم بوی تو می آید واین نیست عجب %~% هرچه را با گل وبا مشک نهی گیرد بو
# 3 من چو با روی تو همچون مگسم با شکر %~% بیش همچون مگس ای دوست مرانم از رو
# 4 تیر مژگان تراهمچو هدف سازم دل %~% چون کشی بر سپر روی کمان ابرو
# 5 باغ حسن تو مگر کارگه سامریست %~% گل فسون گرشده اندر وی ونرگس جادو
# 6 چون لبت در دهن جام کند آب حیات %~% خون ازین غصه برآرم چو صراحی زگلو
# 7 دست در گردن خود ساعد سیمین ترا %~% کس ندیدست مگر دولت زرین بازو
# 8 سیف فرغانی از شعر عسل می سازد %~% غم اودر دل تو همچو مگس درکندو
# 9 طبع شاعر نکند وصف تو چون خاطر من %~% آب هرگز نرود راست چو کژباشد جو
PageV1P573
### || [genre: Gh2]
# 1 مرا کرد بیچاره در کار او %~% حدیثی ز لعل شکربار او
# 2 بکونین می ننگرم زآنکه کرد %~% مرا عشق او فارغ از کار او
# 3 بسوزد نقاب شب وروی روز %~% بیک پرتو از شمع رخسار او
# 4 بجان تا شکر می فروشد لبش %~% پر از نقد جانست بازار او
# 5 گل ار از لب او برد چاشنی %~% رطب بردهدبعد از آن خار او
# 6 نه در عشق خسرو بود مثل من %~% نه در حسن شیرین بود یار او
# 7 برو نرخ وصلش ز درویش پرس %~% که نبود توانگر خریداراو
# 8 چو ترسا چلیپا ز زلفش کند %~% میان بند روحست زنار او
# 9 درین محنت آبادبی عافیت %~% ز صحت بود رنج بیمار او
# 10 بدیوار او بر بسی سر زدیم %~% زما نقش نگرفت دیوار او
# 11 کمین چاکرش سیف فرغانیست %~% یکی عندلیبی ز گلزار او
# 12 از آن بی نشانی که مقصود تست %~% نشانی بیابی در اشعار او
PageV1P574
### || [genre: Gh2]
# 1 مرغ دلم صید کرد غمزه چون تیر او %~% لشکر خود عرض داد حسن جهان گیر او
# 2 باز سپیدست حسن طعمه او مرغ دل %~% شیر سیاهست عشق با همه نخجیر او
# 3 عشق نماز دلست مسجد او کوی دوست %~% ترک دو عالم شناس اول تکبیر او
# 4 هست وضوش آب چشم روز جوانیش وقت %~% فوت شود وصل دوست از تو بتأخیر او
# 5 عشق چو صبحست دید روی چو خورشید دوست %~% بر دل هرکس که تافت نور تباشیر او
# 6 خمر الهیست عشق ساقی او دست فضل %~% بی خبری از دو کون مبدا تأثیر او
# 7 عشق چو آورد حکم از بر سلطان حسن %~% در تو عملها کند حزن بتقریر او
# 8 عشق جوان نو رسید تا چو خرابات شد %~% خانقه دل که بود عقل کهن پیر او
# 9 درکش ازین سلسله پای دل خویش ازآنک %~% حلقه اول بلاست بر سر زنجیر او
# 10 مرغ دل عاشقست آنکه چو قصدش کنی %~% زخم خوری چون هدف از پر بی تیر او
# 11 گر تو ندانی که چیست این همه نظم بدیع %~% دوست بحسن آیتیست وین همه تفسیر او
# 12 ورنه تو بیدار دل حال چو من خفته را %~% خواب پریشان شمار وین همه تعبیر او
# 13 زمزمه شعر سیف نغمه داودیست %~% نفخه صور دلست صوت مزامیر او
PageV1P575
### || [genre: Gh2]
# 1 چو هیچ می نکنی التفات با ما تو %~% چه فایده است درین التفات ما با تو
# 2 برای چیست تکاپوی من بهر طرفی %~% چو در میانه مسافت همین منم تا تو
# 3 ز بس که خلعت عشق تو جان من پوشید %~% خیالم است که در جامه این منم یا تو
# 4 بچشم معنی چندانکه باز می نگرم %~% ز روی نسبت ما قطره ایم و دریا تو
# 5 پس این تویی و منی در میانه چندانست %~% که قطره بحر ببیند تو ما شوی ما تو
# 6 ترا ببردن دلهای خلق معجزه ییست %~% که دلبران همه سحرند و دست بیضا تو
# 7 اجل بکشتن من قصد داشت عشقت گفت %~% که این وظیفه از آن منست فرما تو
# 8 شب وصال دهان بر لبم نهادی و گفت %~% منم بلب شکر و طوطی شکر خا تو
# 9 بدانکه هست ترا با دهان من نسبت %~% که در جهان بسخن می شوی هویدا تو
# 10 فدا کند پس ازین جان و دل بدست آرد %~% چو دید بنده که در دل همی کنی جا تو
# 11 ز فرقت تو چو مرده است سیف فرغانی %~% توی بوصل خود این مرده را مسیحا تو
PageV1P576
### || [genre: Gh2]
# 1 کسی کو عشق بازد بارخ تو %~% کند جان طرح با زیبا رخ تو
# 2 سر خود بر بساط عشقت ای شاه %~% ببازم تا بمانم با رخ تو
# 3 بساط نظم گستردم دگربار %~% براندم اسب فکرت با رخ تو
# 4 چو دیدم عقل و جان ودل سه بازیست %~% که یک یک می برد ازما رخ تو
# 5 درین بازی که من افتادم این بار %~% ندانم من بمانم یا رخ تو
# 6 اگر چه هر دو عالم برده تست %~% نماند هیچ کس الا رخ تو
# 7 بساط ملک بستانم زشاهان %~% اگر با من بود تنها رخ تو
# 8 پس هر پرده همچون درنشستم %~% ولی نگشود در برما رخ تو
# 9 نظر در خود کنم باشد که روزی %~% ازین پرده شود پیدا رخ تو
# 10 من وتو درجهان عشق وحسنیم %~% من اینجا شاهم وآنجا رخ تو
# 11 چوسیف امروز عاشق نیست با تو %~% ازو پنهان بود فردا رخ تو
PageV1P577
### || [genre: Gh2]
# 1 عاشقم بر تو و بر صورت جان پرور تو %~% من ازین معنی کردم دل و جان در سر تو
# 2 همچو بازان نخورم گوشت ز دست شاهان %~% استخوان می طلبم همچو سگان از در تو
# 3 ای علم کرده ز خورشید سپاه حسنت %~% مه استاره حشم یک نفر از لشکر تو
# 4 دل اشکسته که چون پسته گشادست دهان %~% قوت جان می طلبد از لب چون شکر تو
# 5 تا بمعنی نظرم بر خط و رویت افتاد %~% عاشقم بر قلم قدرت صورت گر تو
# 6 گردنم کز پی پای تو کشد بار سری %~% طوق دارد ببقای ابد از خنجر تو
# 7 پرده بردار که از پشت زمین هر ذره %~% آفتابی شود از روی ضیاگستر تو
# 8 بر ز آغوش و بر تو بخورم گر یکشب %~% بخت بیدار بخواباندم اندر بر تو
# 9 ترک خرگاه جهانی و برآرد شب و روز %~% مه و خورشید سر از خیمه چون چادر تو
# 10 حسن کو جلوه خود میکند اندر مه و خور %~% هر نفس صورت او جان خوهد از پیکر تو
# 11 گر بدانم که دلت را بسماعست نشاط %~% از رگ جان کنم ابریشم خنیاگر تو
# 12 سیف فرغانی پندار که شعر تو زرست %~% گر ببازار رود هیچ نیارد زر تو
PageV1P578
### || [genre: Gh2]
# 1 ایا گرفته مه وآفتاب نور از تو %~% بمرگ حالم نزدیک گشت دور از تو
# 2 زدیده ودل من ای همه بتو نگران %~% مپوش رو که دل و دیده راست نور از تو
# 3 بهشت بی تو مرا دوزخیست از برمن %~% مرو که خانه بهشتیست پر ز حور ازتو
# 4 چو می روی همه در ماتمند عشاقت %~% بیا که ماتم عشاق هست سور ازتو
# 5 زفرقت تو ندانم که حال من چه شود %~% نه مایلی تو بمن نی منم صبور ازتو
# 6 اگرچه در طلب از ما فتورها باشد %~% تو منعمی نبود در عطا فتور ازتو
# 7 زحزن گر طرف دیگری بود هرگز %~% چه غمخورد چو دلی را بود سرور ازتو
# 8 بنفس مرده عشق تواند زنده دلان %~% بجان حیات پذیرند در قبور ازتو
# 9 بلطف خود مددش کن که سیف قرغانی %~% همی خوهد مدد اندر همه امور ازتو
PageV1P579
### || [genre: Gh2]
# 1 ای فغان بی دلان از چشم شوخ شنگ تو %~% تیره روز عاشقان از طره شبرنگ تو
# 2 با رخ تو دیده بودم پیش ازین در روی کار %~% آنچه اکنون می کشم از چشم شوخ شنگ تو
# 3 چون بگفت آیی سخن ای دلبر شیرین زبان %~% ازشکر شاخیست گویی در دهان تنگ تو
# 4 در جهان دلبری ای راحت جان جفت نیست %~% طاق ابروی ترا جزچشم پر نیرنگ تو
# 5 در سماع ار بنگری چون زیر بابم درخورست %~% نالهای زار من با لحن تیزآهنگ تو
# 6 چون مه ازخورشید رویت روشنم کن پیش ازآنک %~% زرد رخ گردم چو کلک از خط سبزارنگ تو
# 7 گشت تنها چون درآمد در دل ما عشق تو %~% گشت روشن چون گرفت آیینه ما رنگ تو
# 8 گرمی عشقت ازین دستست ازیک جام او %~% شیشه پرهیز خلقی بشکند برسنگ تو
# 9 همچو نام نیک جمله خلق خواهانت شوند %~% سیف فرغانی اگر تو وارهی از ننگ تو
PageV1P580
### || [genre: Gh2]
# 1 خط نورست بر آن تخته پیشانی تو %~% مه شعاعیست از آن چهره نورانی تو
# 2 شبم از روی چو خورشید تو چون روشن شد %~% ماه را مطلع اگر نیست ز پیشانی تو
# 3 ای توانگر که چو درویش گدایی کردند %~% پادشاهان همه در نوبت سلطانی تو
# 4 جای جان در تن خود بینم اگر یابد نور %~% چشم معنی من از صورت روحانی تو
# 5 گر ببینم همه اجزای جهانرا یک یک %~% در دو عالم نبود هیچ کسی ثانی تو
# 6 خوب رویان چو بمیدان تفاخر رفتند %~% گوی برد از همه شان ابروی چوگانی تو
# 7 با سر زلف تو گفتم مشو آشفته که هست %~% جمع را تفرقه در دل ز پریشانی تو
# 8 سر بام فلکم زیر قدم خواهد بود %~% گر مرا دست دهد پایه دربانی تو
# 9 بس که در گریه ببینی گهرافشانی من %~% من چو در خنده ببینم شکرافشانی تو
# 10 قول مطرب نکند هیچ عمل چون نبود %~% باصولی که کند بنده غزل خوانی تو
# 11 سیف فرغانی او یار سبکروحانست %~% نازنین چند کشد بار گرانجانی تو
# 12 خضر روح از دم تو خورد (همه) جام بقا %~% آب اگر کم شود از چشمه حیوانی تو
# 13 تا تو از جان خبری داری و از تن اثری %~% الم روح بود لذت جسمانی تو
PageV1P581
### || [genre: Gh2]
# 1 ای مشک و عنبر شمه یی از بوی تو %~% مه پرتوی از آفتاب روی تو
# 2 گل را برخسار تو نسبت می کنند %~% رنگش خوش است اما ندارد بوی تو
# 3 در عشق بازی از تو چون من بیدقی %~% شه می خوهد یعنی رخ نیکوی تو
# 4 ما تشنگان را سیل غم از سر گذشت %~% ای آب حیوان قطره یی از جوی تو
# 5 بر خاک هر در آب رو بفروختم %~% تا نان خرم بهر سگان کوی تو
# 6 بالای تو ای شاخ طوبی زو خجل %~% سرو (و) بنفشه ترک شد از موی تو
# 7 دیوانه زنجیر دار دل نگر %~% اندر کشاکش مانده با گیسوی تو
# 8 چشم تو کیش تیر مژگان پوشد %~% گر چه کمان دارست از ابروی تو
# 9 آن تیرها یک یک بلحظ جان شکر %~% می افگند گه سوی من گه سوی تو
PageV1P582
### || [genre: Gh2]
# 1 شرم دارد آفتاب ازروی تو %~% ماه نو در حسرت از ابروی تو
# 2 بشکند مشاطگان نطق را %~% شانه و صافی اندر موی تو
# 3 هرکجا رنگیست بویی می برم %~% گرچه هر رنگی ندارد بوی تو
# 4 من بدم ماه تمام اکنون شدم %~% چون هلال ازآفتاب روی تو
# 5 عیب خود بیند کنون کآیینه ساخت %~% روی خورشید از رخ نیکوی تو
# 6 تانگردانید روی از سوی خود %~% هیچ عاشق ره ندامد سوی تو
# 7 آیینه تا پشت بر عالم نکرد %~% یک نفس ننشت روباروی تو
# 8 سیف فرغانی نیابد در جهان %~% همنشینی به زخاک کوی تو
# 9 خاک زد در چشم سحر سامری %~% معجزات نرگس جادوی تو
PageV1P583
### || [genre: Gh2]
# 1 ای زمان همچون مکان گشته حجاب روی تو %~% نور روی آفتاب از آفتاب روی تو
# 2 پرتوی از تو ندیده پیه خام چشم من %~% وین دل بریان همی سوزد ز تاب روی تو
# 3 هر شبی بر خاک ریزم آب چشمی همچو شمع %~% کآتشی در من فتاد از التهاب روی تو
# 4 روی تو دعوی خوبی کرد شد شمشیر کند %~% آفتاب تیغ زن را در جواب روی تو
# 5 چهره خورشید کاندر گلشن گردون گلست %~% یافت همچون میوه رنگ از ماهتاب روی تو
# 6 ای جمال تو جهان آرای در دلهای ما %~% از چه محبوبست حسن از انتساب روی تو
# 7 هر شبی خورشید زرگر آن ترازودار فیض %~% می دهد مه را زکاتی از نصاب روی تو
# 8 همچو مشک و عنبر از بهر مشام اهل خلد %~% خاک فردوسست خوش بوی از گلاب روی تو
# 9 در مدارس رفتم و کردم نظر در باب علم %~% آن همه فصلیست بیرون از کتاب روی تو
# 10 در فصول هر کتابی فکر کردم سطر سطر %~% نیست اندر هیچ خط حرفی ز باب روی تو
# 11 سیف فرغانی بشعر اوصاف رویت گفت لیک %~% گر چه تر باشد ازو نفزاید آب روی تو
PageV1P584
### || [genre: Gh2]
# 1 ای زماه ومهر برده گوی دعوی روی تو %~% صورت خورشید ومه را هست معنی روی تو
# 2 گر هزاران آفتاب ومه بود در آسمان %~% من نپندارم زمین روشن شود بی روی تو
# 3 ذرها خورشید گردند ار در ایشان بنگرد %~% آفتاب آسمان حسن یعنی روی تو
# 4 گر بکاری در بباید مرد باری کار عشق %~% ور برویی دل ببایدداد باری روی تو
# 5 درمیان عاشقان شیداترازمجنون شدی %~% گر بدیدی همچو من ناگاه لیلی روی تو
# 6 عاشق ازخودرفت چون در داد حسنت جام عشق %~% کوه از جا شد چوآمد در تجلی روی تو
# 7 زاهدان حور و قصور و عابدان حلوا و مرغ %~% آرزو دارند و عاشق را تمنی روی تو
# 8 تا حجاب هستی ماپرده باشد درمیان %~% نی قفای خویشتن بیند کسی نی روی تو
# 9 همچو(کافر) ترک باید کرددین درراه عشق %~% گربترک دین دهد ای دوست فتوی روی تو
# 10 دل زهرچیزی که بگشایدو زو جان خوش شود %~% چشم عاشق بست وگفت اینست تقوی روی تو
# 11 جنت دیدار دارد سیف فرغانی بنقد %~% گر میسر گرددش در ملک دنیاروی تو
# 12 روی تو فردوس اعلی را طراوت می دهد %~% ای نهان از دیده اصحاب دعوی روی تو
# 13 در شگفتم تا چو سعدی عارفی چون گویدت %~% کای طراوت برده از فردوس اعلی روی تو
PageV1P585
### || [genre: Gh2]
# 1 بیناست چشم جان من از دیدن آن ماه رو %~% کز خال گندم گون او دارم برنگ کاه رو
# 2 کردست قدم چون کمان رویم برنگ زعفران %~% آن ماه روی سرو قد آن سروقد ماه رو
# 3 عکس رخ همچون مهش بر خیمه گردون فتد %~% گر ترک هندو چشم من بنماید از خرگاه رو
# 4 خورشید گوید ماه را بر آسمان تکیه مکن %~% گر آب رو خواهی بنه بر خاک این درگاه رو
# 5 نقاش معنی صورتی نار است هرگز در جهان %~% همچون رخ او تا بحسن افتاد در افواه رو
# 6 گر همچو سگ در کوی او از آستان بالین کنی %~% بگشایدت ناچار در بنمایدت ناگاه رو
# 7 یک ره بعالم در نگر و آنگه در آن دلبر نگر %~% اول حجاب آنگاه در اول نقاب آنگاه رو
# 8 ای از بلا غمگین شده غم دیده و مسکین شده %~% یا خود میا اندر رهش یا بر متاب از راه رو
# 9 چون در نمازت جان و دل نبود بجانان مشتغل %~% تو سوی قبله بعد ازین خواه پشت آور خواه رو
# 10 رو بر بساط عشق او با سیف فرغانی نشین %~% تا دم بدم بنمایدت در هر رخی آن شاه رو
PageV1P586
### || [genre: Gh2]
# 1 دلا با عشق کن پیمان و می رو %~% قدم در نه درین میدان و می رو
# 2 درین کو خفتگان ره نوردند %~% درآ در زمزه ایشان و می رو
# 3 دل اندر بند جان جانان نیابی %~% زجان برگیر دل ای جان و می رو
# 4 ترا آن دوست می خواند بر خود %~% تو نیز آن دوست را می خوان و می رو
# 5 بدل هشیار باش و اندرین راه %~% مکن اندیشه چون مستان و می رو
# 6 چو در راه آمدی از هستی خود %~% سری در هر قدم می مان و می رو
# 7 اگر چه نفس تو اسبیست سرکش %~% درین ره چون خرش می ران و می رو
# 8 برو گر دست یابی برنشینش %~% ولی پایی همی جنبان و می رو
# 9 وگر در ره بزادت حاجت افتد %~% از آب روی خود کن نان ومی رو
# 10 بره تنها رود ره گم کند مرد %~% درآ در خیل درویشان و می رو
# 11 تو همچون قطره ای خاکت خوهد خورد %~% مبر از صحبت یاران و می رو
# 12 اگر در ره بجیحونی رسیدی %~% درو پیوند چون باران و می رو
# 13 چو جیحونت به دریایی رسانید %~% قدم بر آب نه آسان و می رو
# 14 از آن پس گر خوهی چون ابر دربار %~% همی کش بر هوا دامان و می رو
# 15 بفر سایه خود همچو خورشید %~% گهر می پرور اندر کان و می رو
# 16 هم از خود می شنو علمی که می گفت %~% خضر با موسی عمران و می رو
# 17 مدان این راه (را) پایان و می پوی %~% مجوی این درد را درمان و می رو
# 18 جهان ای سیف فرغانی خرابست %~% منه رخت اندرین ویران و می رو
PageV1P587
### || [genre: Gh2]
# 1 ای صبا قصه عشاق بر یار بگو %~% خبری از من دل داده بدلدار بگو
# 2 از رسانیدن پیغام رهی عار مدار %~% بگلستان چو درآیی سخن خار بگو
# 3 چون بحضرت رسی امسال بدان راحت جان %~% آنچه از رنج رسیدست بمن پار بگو
# 4 ور بقانون ادب بر در او ره یابی %~% با شفایک دو سخن از من بیمار بگو
# 5 خبر آدم سرگشته برضوان برسان %~% قصه بلبل شوریده بگلزار بگو
# 6 چون بدان خسرو شیرین ملاحت برسی %~% بیتکی چندش ازین مخزن اسرار بگو
# 7 غزلی کز من گوینده سماعت باشد %~% باصولی که درآن طبع کند کار بگو
# 8 ور بپرسد که برویم نگرانی دارد %~% شعف بنده بدان طلعت و دیدار بگو
# 9 خادمانی که درآن پرده عزت باشند %~% در اگر بر تو ببندند ز دیوار بگو
# 10 ور بدانی که دوم بار نیابی فرصت %~% وقت اگر دست دهد جمله بیکبار بگو
# 11 کای ازو روی نهان کرده چو اصحاب الکهف %~% او سگ تست مرانش زدر غار بگو
# 12 سیف فرغانی بی روی تو تا کی گوید %~% ای صبا قصه عشاق بر یار بگو
PageV1P588
### || [genre: Gh2]
# 1 ای بگرد خرمن تو خوشه چین خورشید و ماه %~% ماه با روی تو نبود در محل اشتباه
# 2 پادشاه ملک حسنی کس چنین ملکی نداشت %~% زابتدای دور عالم تا بوقت پادشاه
# 3 بی شعاع روی تو با سایه هستی خود %~% ره نبردم سوی تو چندانکه می کردم نگاه
# 4 چون رخ اندر آینه پیدا شود پشت زمین %~% ظلمت شب را اگر بر روی افتد نور ماه
# 5 عاشق ار با خلق باشد ماند از معشوق دور %~% لشکری بر خر نشیند باز ماند از سپاه
# 6 همتی باید که عاشق را ز خود بخشد خلاص %~% رستمی باید که بیژن را برون آرد ز چاه
# 7 عاشق اندر پایگاه خدمت سلطان عشق %~% گر بود ثابت قدم چون تخت یابد پیشگاه
# 8 عشق هرجا تخت خود بنهاد و اسبی راند شد %~% پای قیصر بی رکاب و فرق کسری بی کلاه
# 9 بی جواز عشق فردا در سیاستگاه حشر %~% طاعتت محتاج آمرزش بود همچون گناه
# 10 گر بگردانی عنان از جانب این خاکدان %~% از رکاب خود در آن حضرت فشانی گرد راه
# 11 مرکب تن را جو (و) نان کم کن ای رایض که نیست %~% حاجتی در مرج ایران رخش رستم را بکاه
# 12 سیف فرغانی تو در معنی چو صبح کاذبی %~% ورچه در دعوی بیاری صبح صادق را گواه
PageV1P589
### || [genre: Gh2]
# 1 ای که اندر چشم مستت فتنه دارد خوابگاه %~% دل بزلفت داده ام کز فتنه باشد در پناه
# 2 یکنفر از خیل تست این آفتاب تیغ زن %~% یک سوار از موکب تو این مه انجم سپاه
# 3 با جمالت یک جهان اسپید روی حسن را %~% از خجالت هر نفس چون خاک گشته رخ سیاه
# 4 آسمان چرخ زن پیش گدایان درت %~% شرم دارد گر بیارد نان خور با قرص ماه
# 5 زلف چون دام تو گشت و دانه خال تو شد %~% باز جان را پای بند و مرغ دل را دامگاه
# 6 عکس روی چون مهت گر بر زمین افتد دمی %~% ای بعنبر داده بوی از خاک پایت گرد راه
# 7 خاک را هر ذره یابی کوکبی بر اوج چرخ %~% آب را هر قطره بینی یوسفی در قعر چاه
# 8 سرو و مه را با تو نسبت نبود ای جان گر بود %~% سرو را در بر قبا و ماه را بر سر کلاه
# 9 در مصلای عبادت زاحتساب عشق تو %~% محو گردد رسم طاعت چون ز آمرزش گناه
# 10 هم ز عشق تو رخم زردست چون برگ از خزان %~% هم ز تیغ تو سرم سبزست چون خاک از گیاه
# 11 در بهای وصل دارد سیف فرغانی سری %~% عذر درویشی او از وصل خود هم خود بخواه
PageV1P590
### || [genre: Gh2]
# 1 ای مهر ومه رعیت وروی تو پادشاه %~% پشت زمین زروی تو چون آسمان زماه
# 2 جستم بسی و ره ننمودی مرا بخود %~% گفتم بسی وداد ندادی بداد خواه
# 3 در معرض رخ تو نیارد کشید تیغ %~% خورشید را گر از مه وانجم بود سپاه
# 4 از حسن تو بعشق در آویخت جان ودل %~% بادش بزد بآب درآمیخت خاک راه
# 5 ما عاشقان صادق آن حضرتیم وهست %~% هم آب چشم حجت وهم رنگ رو گواه
# 6 بریاد روز وصل تو ای دوست می کنیم %~% هر شب هزار ناله وهردم هزار آه
# 7 تو تاجدار حسنی ودستار بر سرت %~% زیبا ترست از پر طاوس بر کلاه
# 8 از نیکویی رخ تو گل سرخ میکند %~% بر عارض سپید تو آن خال رو سیاه
# 9 خورشید کاهل کفر ورا سجده می کنند %~% قبله زروی تو کند اندر نمازگاه
# 10 از لطف و حسن دایم در جمع نیکوان %~% هستی چو ژاله بر گل وچون لاله در گیاه
# 11 در روی ما چنان بارادت نظر کنی %~% کآهو سوی سگان شکاری کند نگاه
# 12 لطفی بکن زقهر خودم در پناه گیر %~% کز قهر تو بلطف تو دارم گریزگاه
# 13 گفتم بدوست لابه کنم وز سر حضور %~% خواهم قبول طاعت وآمرزش گناه
# 14 همت بنعره بانگ برآورد وگفت سیف %~% از دوست غیر دوست دگر حاجتی مخواه
# 15 ای ره بدوست برده چنین از رهت که برد %~% آن سرو نازنین که چه خوش می رود براه
PageV1P591
### || [genre: Gh2]
# 1 ای رقعه حسن را رخت شاه %~% ماییم زحسن رویت آگاه
# 2 روی تو مه تمام بر سرو %~% رخساره گل شکفته بر ماه
# 3 در کوی تو کدیه کردن ای دوست %~% نزد همه همچو مال دلخواه
# 4 ما از همه کمتریم در ملک %~% ما از همه پس تریم در راه
# 5 کس نور صفا ندید در ما %~% کس آب بقا نیافت در چاه
# 6 نی مسند فقر را زمن صدر %~% نی رقعه عشق را زمن شاه
# 7 بر بسته گلو چو میخ خیمه %~% پوشیده نمد چو چوب خرگاه
# 8 از صورت من جداست معنی %~% آمیخته نیست دانه با کاه
# 9 زین خرقه بود فضیحت من %~% کز پوست بود هلاک روباه
# 10 بر کسوت حال من چنانست %~% این خرقه که بر پلاس دیباه
# 11 آلوده بصد دراز دستی %~% این دامن وآستین کوتاه
# 12 ای گشته زیاد دوست غافل %~% ذکرش ز زبان حال آگاه
# 13 چندان بشنو که حلقه گردد %~% در گوش دل توهای الله
# 14 تا دوست بدامت اوفتد سیف %~% ازخویش خلاص خویشتن خواه
PageV1P592
### || [genre: Gh2]
# 1 چه دلبری که رخ تست در گلستان ماه %~% چو آفتاب بروی تو دارد ایمان ماه
# 2 بآفتاب که روز آورد نظر نبود %~% مرا که هست ز روی تو در شبستان ماه
# 3 کمال حسن ترا در وجود آن اثرست %~% که در حمایتش ایمن بود ز نقصان ماه
# 4 تو پادشاهی و خوبان همه رعیت تو %~% نجوم جمله سپاهند و هست سلطان ماه
# 5 باسب حسن شبی با رخت مسابقه کرد %~% تو پیش رفتی و پس ماند چند میدان ماه
# 6 چو سر ز جیب افق بر کند طلیعه صبح %~% ترا طلوع کند آن دم از گریبان ماه
# 7 بوقت صبح کند آفتاب عزم غروب %~% چو گردد از افق غره تو تابان ماه
# 8 چو ابر گریه کند چشم من چو کرد طلوع %~% بر آسمان جمالت چو صبح خندان ماه
# 9 بروز بر در من آفتاب کدیه کند %~% اگر شبی بسر روزنم رسد آن ماه
# 10 بنزد قاضی گردون که مشتریست بنام %~% حقوق روی تو ثابت کند ببرهان ماه
# 11 بوقت بیع ازین اختران دیناری %~% بهای خاک درت برکشید بمیزان ماه
# 12 اگر تو ابر نقاب از میانه برگیری %~% بتابد از رخ پرنور تو هزاران ماه
# 13 وگر ز روی تو یک روز تربیت یابد %~% شب چهارده گردد هزار چندان ماه
# 14 اگر بروی تو نسبت کنندش از شادی %~% فراز طارم هفتم رود چو کیوان ماه
# 15 بکوی دوست کنون آی سیف فرغانی %~% که هست بر فلک قالب تو از جان ماه
PageV1P593
### || [genre: Gh2]
# 1 ای بزیر زلف تو سایه نشین خورشید و ماه %~% زلف و رویت در نقاب عنبرین خورشید و ماه
# 2 سایه زلف چو ابر از پیش رویت دور کن %~% تا ببیند آسمان اندر زمین خورشید و ماه
# 3 گر مه و خور بر نیاید پرده از رخ برفگن %~% آینه برگیر و اندر روی بین خورشید و ماه
# 4 روز و شب گو ماه و خور را بعد ازین جلوه مکن %~% کز مه و خور بی نیازم من بدین خورشید و ماه
# 5 گر همی خواهد امان این از زوال آن از خسوف %~% گو برو در سایه زلفش نشین خورشید و ماه
# 6 از کلهداران که دارد وز نکورویان کراست %~% در قبا سرو و صنوبر بر جبین خورشید و ماه
# 7 گفته بر قدت بسی مدح و ثنا شمشاد و سرو %~% گفته بر رویت هزاران آفرین خورشید و ماه
# 8 خود کجا دارد کمند عنبرین شمشاد و سرو %~% خود کجا دارد لبان شکرین خورشید و ماه
# 9 روی چون آتش نمودی تا چراغ خویشتن %~% می برافروزند از آن نور مبین خورشید و ماه
# 10 ذره اندر سایه تو همچو ماه و خور شود %~% ای ترا از چاکران کمترین خورشید و ماه
# 11 سیف فرغانی چنین سلطان عالم گیر را %~% آسمان انگشتری زیبد نگین خورشید و ماه
PageV1P594
### || [genre: Gh2]
# 1 ای لطف تو بسی مرا کار ساخته %~% کارم شده زفضل تو صدبار ساخته
# 2 گر پای سعی در سر کارم نهند خلق %~% بی دست لطف تو نشود کار ساخته
# 3 کار مرا که غیر تو دیگر کسی نساخت %~% کی گردد از معونت اغیار ساخته
# 4 اندر عدم چو یک نظر از جودتو بیافت %~% کار دو کون گشت بیکبار ساخته
# 5 آن را که از خزانه فیض تو بهره نیست %~% کارش نشد بدرهم ودینار ساخته
# 6 از نعمت تو آنچه من امسال می خورم %~% آن راوکیل رحمت تو پار ساخته
# 7 از خرمن عطای تو هر آفریده یی %~% چون مور دانه برده وانبار ساخته
# 8 حسن قضات بر طبق روی نیکوان %~% در پسته طوطیان شکر بار ساخته
# 9 هر دم چو عافیت دل رنجور عشق را %~% درد تو نوش داروی بیمار ساخته
# 10 ای نخل بند صنع تو در باغ و بوستان %~% میوه زشاخ خشک وگل از خار ساخته
# 11 ذکرت که ظلمت از دل عاقل برون برد %~% جان راچو چشم مطلع انوار ساخته
# 12 در محکم کلام تو هر حرف ونقطه را %~% علمت کتاب خانه اسرار ساخته
# 13 عراده قضای ترا گر کسی بجهد %~% از بهر دفع قلعه ودیوار ساخته
# 14 بیچاره درمقابل ثعبان موسوی %~% چون ساحر از عصاورسن مار ساخته
# 15 سیف از دل صدف صفت خود پرازگهر %~% صد بحر در سفینه اشعار ساخته
PageV1P595
### || [genre: Gh2]
# 1 ای زمعنی مر ترا صورت چو جان آراسته %~% همچو روی از حسن از رویت جهان آراسته
# 2 جان صورت معنی آمد زین قبل عشاق را %~% جان (ز) مهر تست چون صورت بجان آراسته
# 3 صورت زیبای حسن از روی شهرآرای تست %~% همچو رخسار چمن از ارغوان آراسته
# 4 ای زمین در زیر پایت سرفراز از روی خود %~% تو بخورشید ومهی چون آسمان آراسته
# 5 چون همه خوبان عالم را بهم جمع آورند %~% با رخ چون گل تویی اندر میان آراسته
# 6 ور جهان بستان شود بی تو ندارد زینتی %~% بی جمال گل نگرددبوستان آراسته
# 7 مجلس اصحاب حسن ازروی سرخ اسپید تو %~% چون بگلهای ملون گلستان آراسته
# 8 گر چه در اول زمان آرایش از یوسف گرفت %~% از رخ زیبای تست آخر زمان آراسته
# 9 در بهاران باغ اگر از روی گل گیرد جمال %~% بی گمان از میوه گردد در خزان آراسته
# 10 اندرآن موسم که گردد باغهاجنت صفت %~% گل بود دروی چو حور اندر جنان آراسته
# 11 چون درخت اندر خزان برگش فرو ریزد اگر %~% بگذرد بر وی چو تو سرو روان آراسته
# 12 بحر شعرم همچو کان زاو صاف تو پر گوهرست %~% ای بگوهرهای خود چون بحرو کان آراسته
# 13 عشق رااز ما چه رونق دوست را از ما چه سود %~% خوان سلطان کی شود از استخوان آراسته
# 14 ملک از ما نیست همچون لشکر از مردان و هست %~% شهر از ما چون عروسی از زنان آراسته
# 15 سیف فرغانی طلب کن بوی درویشی زخود %~% تا بکی باشی برنگ دیگران آراسته
PageV1P596
### || [genre: Gh2]
# 1 ای زروی خوب تو پشت زمین آراسته %~% از رخ تو ملک چون دنیا بدین آراسته
# 2 تو چنان آرایشی دادی زمین را کآسمان %~% ازمه و خورشید خود نبود چنین آراسته
# 3 ای شده کوی تو از دیدار تو جنت صفت %~% چون تو در فردوس نبود حور عین آراسته
# 4 آیینه برگیر و یکدم در رخ خود کن نظر %~% راست چون بستان بگل خود را ببین آراسته
# 5 از در دندان تو در خنده گوهر فشان %~% لعل تو دایم چو خاتم از نگین آراسته
# 6 گر بیاد روی خوبت نحل گل خوردی شدی %~% برمثال موم رنگین انگبین آرا سته
# 7 ور شبی برخاک درگاهت چومن خسبد بصدق %~% سگ شود همچون پلنگ از پوستین آراسته
# 8 پشت لشکرهای عشق ازروی جان بازان تست %~% چون بمردان دلاور صف کین آراسته
# 9 زیب تو از جامه نبود چون علم از نقش خود %~% کی بود دست کلیم ازآستین آراسته
# 10 تین وزیتون گر چه مذکورست در قرآن ولیک %~% باغ قرآن نبود از زیتون وتین آراسته
# 11 آفتاب عالم حسنی وچون رخسار ماه %~% اختران را چهره زآن رو وجبین آراسته
# 12 زآن رخ نیکو که باشد نور او بت خانه سوز %~% روم گردد همچو بت رویان چین آراسته
# 13 زینت رویت شود افزون از آب شعر اگر %~% خوان سلطان گردد از نان جوین آراسته
# 14 مشک بویان چمن را چون رخت ای گلستان %~% رو کجا باشد بخال عنبرین آراسته
# 15 سیف فرغانی ترا بلبل تویی بستان او %~% گل کن ای بستان وبا بلبل نشین آراسته
PageV1P597
### || [genre: Gh2]
# 1 بگشادی رو که رنگی بستست بر رخ تو %~% حسن آنچنانکه خود را گل بر بهار بسته
# 2 خسرو بقصد جانم آهنگ کرده ومن %~% امید در تو شیرین فرهاد وار بسته
# 3 من چون گدا که نانم از تست حاصل و تو %~% سگ را گشاده وآنگه در استوار بسته
# 4 گر در دهانم آید جز ذکر تو حدیثی %~% گردد زبان نطقم بی اختیار بسته
# 5 ای لطف حق زخوبی صد در گشاده بر تو %~% بر سیف در چه داری در روز بار بسته
# 6 اکنون که شد دل من در عشق یار بسته %~% یارب در وصالش برمن مدار بسته
# 7 تا صید او شدستم زنجیر می درانم %~% همچون سگی که باشد وقت شکار بسته
# 8 بگشاد دی بپیشم آن زلف چون رسن را %~% من تنگدل بماندم زآن دم چو بار بسته
# 9 وامروز بهر کشتن بربست هر دودستم %~% دیدم بروز ماتم دست نگار بسته
# 10 زآن ساعتی که عاشق بویی شنوده از تو %~% ای ازرخ تو رنگی گل برعذار بسته
# 11 پیوند نسبت خود از غیر تو بریده %~% تا بر تو خویشتن را برگل چو خار بسته
# 12 بیهوده گوی داند همچون درآیم آنکس %~% کو اشتری ندارد با این قطار بسته
# 13 تا تو بحسن خود را بازار تیز کردی %~% شد آفتاب ومه رادکان کار بسته
PageV1P598
### || [genre: Gh2]
# 1 ای پسته دهانت نرخ شکر شکسته %~% وی زاده زبانت قدر گهر شکسته
# 2 من طوطیم لب تو شکر بود که بینم %~% در خدمت تو روزی طوطی شکر شکسته
# 3 آنجا که چهره تو گسترده خوان خوبی %~% گردد ز شرم رویت قرص قمر شکسته
# 4 چون بازگرد عالم گشتم بسی و آخر %~% در دامت اوفتادم چون مرغ پرشکسته
# 5 نقد روان جان را جوجو نثار کردم %~% زین سان درست کاری ناید ز هر شکسته
# 6 من خود شکسته بودم ازلشکر غم تو %~% این حمله بین که هجرت آورد بر شکسته
# 7 وز طعنهای مردم در حق خود چگویم %~% هر کو رسید سنگی انداخت بر شکسته
# 8 بارم محبت تست ای جان و وقت باشد %~% کز بار خویش گردد شاخ شجر شکسته
# 9 گرمن شکسته گشتم از عشق تو چه نقصان %~% هیچ از شکستگی شد بازار زر شکسته
# 10 امشب زسنگ آهم در کارگاه گردون %~% شد شیشهای انجم دریکدگر شکسته
# 11 دی گفت عزت تو مارابکس چه حاجت %~% من کس نیم چه دارم دل زین قدر شکسته
# 12 از هیبت خطابت شد سیف رادل ای جان %~% همچون ردیف شعرش سرتا بسر شکسته
PageV1P599
### || [genre: Gh2]
# 1 ای همچو من بسی را عشق تو زار کشته %~% وین دل بتیغ هجرت شد چند بار کشته
# 2 تو بی نیاز و هریک از عاشقان رویت %~% درکارگاه دنیا خود را زکار کشته
# 3 پیش یزید قهرت همچون حسین دیدم %~% در کربلای شوقت چندین هزار کشته
# 4 بر بوی جام وصلت دیدیم جان ودل را %~% این مست شوق گشته وآن را خمار کشته
# 5 آهوی چشم مستت باغمزه چو ناوک %~% شیران صف شکن را اندر شکار کشته
# 6 در روزگار حسنت من عالمی زعشقم %~% وصل تو عالمی را در انتظار کشته
# 7 در دست تو دل من چندین چه کار دارد %~% کانگشت تو نیارد اندر شمار کشته
# 8 هرگز بود که خود را بینم چو سیف روزی %~% برآستان کویت افتاده زار کشته
# 9 ترکان غمزه تو کشتند عاشقانرا %~% آری بدیع نبود درکار زار کشته
PageV1P600
### || [genre: Gh2]
# 1 زهی صیت حسن تو عالم گرفته %~% زبار غمت پشت جان خم گرفته
# 2 بپروانه شعله شمع رویت %~% چو خورشید اطراف عالم گرفته
# 3 زانفاس عیسی عشق تو هر دم %~% دل مرده روحی چو مریم گرفته
# 4 دل خسته من ز نیش غم تو %~% جراحت بخود همچو مرهم گرفته
# 5 به شمشیر غم عشق نامهربانت %~% مرا ریخته خون و ماتم گرفته
# 6 زسوز دل بنده و آب چشمش %~% ثریا حرارت ثری نم گرفته
# 7 هم از فضله روی شوی جمالت %~% صبا روی گل را بشبنم گرفته
# 8 چو پوشیده جان جامه قالب آن دم %~% غم تو گریبان آدم گرفته
# 9 بیک چنگل جذبه شهباز عشقت %~% بسی مرغ چون پورادهم گرفته
# 10 ز روز و ز شب گرمدد بازگیری %~% مه وخور شود هر دو با هم گرفته
# 11 عجب نبود ارتا قیامت بماند %~% افق را دهان صبح را دم گرفته
# 12 بشادی دل سیف فرغانی ای جان %~% بتو داده جان در عوض غم گرفته
# 13 سکندر ممالک بلشکر گشوده %~% سلیمان ولایت بخاتم گرفته
PageV1P601
### || [genre: Gh2]
# 1 بدیدم بر در یار ایستاده %~% چو من بودند بسیار ایستاده
# 2 بسوز سینه وآب دیده چون شمع %~% بشب در خدمت یار ایستاده
# 3 برآن نقطه که در مرکز نگنجد %~% بسر مانند پرگار ایستاده
# 4 بگرد دوست سربازان عاشق %~% چوگرداگرد (گل) خار ایستاده
# 5 زمین وار ار چه بنشینند از سیر %~% نباشند آسمان وار ایستاده
# 6 نشسته چنگ بر زانوی مطرب %~% زبهر ناله اوتار ایستاده
# 7 ازآن آرام جان یک درد دل را %~% بجان چندین خریدار ایستاده
# 8 محبت کار صعبست وجز ایشان %~% ندیدم بهر این کار ایستاده
# 9 بصحرای قیامت در توان دید %~% همه مردم بیکبار ایستاده
# 10 ایا درکوی تو چون من گدایی %~% چو بلبل بهر گلزار ایستاده
# 11 غم عشقت چنین ازپا درافگند %~% مرا وچون تو غمخوار ایستاده
# 12 مهاجر را خصم اندیشه نبود %~% بیاری کردن انصار ایستاده
# 13 سر گردون بزیر پای دارد %~% خرم در تحت این بار ایستاده
# 14 ورای سیف فرغانی گدایی %~% برین در نیست دیار ایستاده
PageV1P602
### || [genre: Gh2]
# 1 مرا زعشق تو باریست بر دل افتاده %~% مرا زشوق تو کاریست مشکل افتاده
# 2 ندیده دیده من تاب آفتاب رخت %~% ولی حرارت مهر تو در دل افتاده
# 3 درین رهی که گذر نیست رخش رستم را %~% خریست خفته وباریست در گل افتاده
# 4 ار آسمان بزمین آمدست چون هاروت %~% گناه کرده ودر چاه بابل افتاده
# 5 درین سرای خراب از مقام آبا دان %~% زدین بدنیا وز حق بباطل افتاده
# 6 شکسته است درین چار طاق شش جهتی %~% چو در میان دوصف یک مقاتل افتاده
# 7 هزار قافله محرم بسوی کعبه وصل %~% گذشته بر من ومن خفته غافل افتاده
# 8 ازین تپیدن بیهوده بر سر این خاک %~% گلو بریده وچون مرغ بسمل افتاده
# 9 برای همچو تو لیلی حکایت من هست %~% چو ذکر مجنون اندر قبایل افتاده
# 10 برای همچو تو لیلی حکایت من است %~% چو ذکر مجنون اندر قبایل افتاده
# 11 چو شعر نیک که در نامهاش درج کنند %~% حدیث ما وتو اندر رسایل افتاده
# 12 دل شکسته من خوارتر ز نظم منست %~% بدست همچو تو موزون شمایل افتاده
# 13 ولی بگوهر لطفت که معدن معنیست %~% چو جان بصورت خوبست مایل افتاده
# 14 مرا زمن برهان زآنک غیر من کس نیست %~% که در میان من وتست حایل افتاده
# 15 هزار عاشق مسکین چو سیف فرغانیست %~% امیدوار برین در چو سایل افتاده
PageV1P603
### || [genre: Gh2]
# 1 ای در سخن دهانت تنگ شکر گشاده %~% لعلت بهر حدیثی گنج گهر گشاده
# 2 ای ماه بنده تو هر لحظه خنده تو %~% زآن لعل همچو آتش لؤلوی تر گشاده
# 3 بهر بهای وصلت عشاق تنگ دل را %~% دستی فراخ باید در بذل زر گشاده
# 4 در طبعم آتش تو آب سخن فزوده %~% وز خشمم انده تو خون جگر گشاده
# 5 تن را بگرد کویت پای جواز بسته %~% دلرا بسوی رویت راه نظر گشاده
# 6 تا لشکر غم تو بشکست قلب ما را %~% بر دل ولایت جان شد بیشتر گشاده
# 7 چون زلف برگشایی زیبد گرت بگویم %~% کبک نگار بسته طاوس پر گشاده
# 8 شب در سماع دیدم آن زلف بسته تو %~% چون چتر پادشاهان روز ظفر گشاده
# 9 روی ترا نگویم مه زآنکه هست رویت %~% گلزار نوشکفته فردوس در گشاده
# 10 گر عاشق تو فردا اندر سفر نهد پا %~% صد در ز خلد گردد اندر سفر گشاده
# 11 تا از سماع نامت چون عاشقان برقصد %~% از بند خاک گردد بیخ شجر گشاده
# 12 از بار فرقت تو جان از تن و تن از جان %~% بند تعلق خویش از یکدگر گشاده
# 13 عشق چو آتش تو از طبع بنده هردم %~% همچون عصای موسی آب از حجر گشاده
# 14 زآن سیف می نیاید در کوی تو که دایم %~% در هر قدم که ز کویت چاهیست سر گشاده
PageV1P604
### || [genre: Gh2]
# 1 ای در لب لعل تو شکر تعبیه کرده %~% خوشتر ز شکر چیز دگر تعبیه کرده
# 2 گه خنده شیرین تو گاهی سخن تو %~% در پسته تنگ تو شکر تعبیه کرده
# 3 با جوهر عشق تو دل سوخته من %~% خاکیست در اجزاش گهر تعبیه کرده
# 4 بر چهره زردم ز غمت اشک روانم %~% آبیست درو خون جگر تعبیه کرده
# 5 با شعر چو سیماب روان گوهر نفسم %~% مسیست درو مهر تو زر تعبیه کرده
# 6 نادیده رخ خوب تو در وصف تو ما را %~% در ضمن معانیست صور تعبیه کرده
# 7 ای عین خود از چشم نهان کرده و خود را %~% در باطن اعیان باثر تعبیه کرده
# 8 رویت که نخستین اثرش صبح وجودست %~% یک لمعه خود در مه و خور تعبیه کرده
# 9 آن سرمه که عشاق بدان روی تو بینند %~% سودای تو در عین بصر تعبیه کرده
PageV1P605
### || [genre: Gh2]
# 1 ایا رخت زگریبان قمر برآورده %~% خط لب تو نبات از شکر برآورده
# 2 بدید روی تو خورشید گفت رنگ رخش %~% گلیست سرخ زروی قمر برآورده
# 3 در آینه چو خط سبز بر لبت بینی %~% زمردی شمر از لعل تر برآورده
# 4 بگیر آینه یی چون رخ تو در عرقست %~% بدست و آب زآتش نگر برآورده
# 5 گلاب گلشن فردوس خورده تا چو رخت %~% درخت روضه حسنت زهر برآورده
# 6 بعهد جلوه طاوس حسن تو گرچه %~% جماعتی چو تذروند سر برآورده
# 7 اگرچه همچو مگس بر هوا کند پرواز %~% نه همچو مرغ بود مور پر برآورده
# 8 دل چو مرغ من از عشق دانه خالت %~% خروس وار فغان هر سحر برآورده
# 9 مقام با شرف کعبه کی بود هرگز %~% وگر چو کعبه بود از صبور برآورده
# 10 نشانده یوسف حسن توصد چو من یعقوب %~% بکنج کلبه احزان ودر برآورده
# 11 زچشم مست تو در کوی تو چو مدهوشان %~% شراب عشق مرا بی خبر برآورده
# 12 چو صبح داعی عشقت بر آسمان وجود %~% از آفتاب مرا پیشتر برآورده
# 13 برای روز نیاز تو سیف فرغانی %~% زبحر طبع هزاران گهر برآورده
# 14 بغیر بنده زضرابخانه خاطر %~% گدا که دید بدین سکه زر برآورده
# 15 بوصف تو دگری گر برآورد آواز %~% نه چون مناره بلندست هر برآورده
PageV1P606
### || [genre: Gh2]
# 1 ای ازلب تو مجلس ما پر شکر شده %~% عاشق بدیدن تو زخود بی خبر شده
# 2 دریای عشق دردل ما موج می زند %~% تااز تو گوش ما (چو) صدف پر گهر شده
# 3 عاشق که جز تو دردل او نیست این زمان %~% اندر ره تو آمده کز خود بدر شده
# 4 درهر قدم اگرچه سری کرده زیر پای %~% سرباز پس فگنده و او پیشتر شده
# 5 چون گوش بهر طاعت تو جمله گشته سمع %~% چون چشم سوی تو همه اعضا نظر شده
# 6 درکوی تو که مجمع ارواح و انفس است %~% زآفاق در گذشته و زافلاک برشده
# 7 در مجلس تو سوختگان تو همچو شمع %~% زنده بتیغ گشته و کشته بسر شده
# 8 دلدادگان صورت جان پرور ترا %~% ازبهر کشف حال معانی صور شده
# 9 آبی کشیده شاخ زبیخ درخت خوش %~% قسمی ازو شکوفه وقسمی ثمر شده
# 10 تا گفته ای درآیمت ازدر بدین امید %~% مارا بسان چشم همه خانه درشده
# 11 مرسیف راکه دیده زغیر تو باد کور %~% دل کار چشم کرده بصیرت بصرشده
PageV1P607
### || [genre: Gh2]
# 1 نبات خطت گرد لب رسته چیست %~% زمرد ز لعلت شکرچین شده
# 2 از اندام تو هست پیراهنت %~% شب و روز حمال نسرین شده
# 3 بنفشه خطی روی تو گلشنی است %~% درو لاله را خال مشکین شده
# 4 صبا چون بر آن زلف کرده گذر %~% مشام جهان عنبرآگین شده
# 5 کلیم سخن گوی عشق ترا %~% سر کوی تو طور سینین شده
# 6 تو آب حیاتی ز مهر تو سیف %~% چو اسکندر از روم تا چین شده
# 7 چو روی تو از حسن رنگین شده %~% مرا در سر تو دل و دین شده
# 8 ز خون دلم باز عشق ترا %~% چو کبک است منقار رنگین شده
# 9 الف قدی و زلف تا پای تو %~% شکن در شکن چون سرسین شده
# 10 مرا همچو فرهاد در کام جان %~% غم خوشگوار تو شیرین شده
# 11 جهان جمالی تو و کی بود %~% که خود را ببینم جهان بین شده
PageV1P608
### || [genre: Gh2]
# 1 ای خرد با عشق تو تنگ آمده %~% حسن با روی تو همرنگ آمده
# 2 با تو جانی هست ازمعنی حسن %~% قالب صورت برو تنگ آمده
# 3 برطرب رود جمالت حسن ولطف %~% چون دو صوت اندر یک آهنگ آمده
# 4 لعل میگونت که جان مست ویست %~% شیشهای توبه را سنگ آمده
# 5 برتن چون عود از دست غمت %~% هر رگی در ناله چون چنگ آمده
# 6 با تو نام ما زما برخاسته %~% ای مرا بی تو زمن ننگ آمده
# 7 در ره عشقت که منزل جزتو نیست %~% هردو عالم چون دو فرسنگ آمده
# 8 سیف فرغانی ترا در کوی دوست %~% بار افتادست وخر لنگ آمده
# 9 در ره وصفش جهانی رفته اند %~% لیک کس نبود برین تنگ آمده
PageV1P609
### || [genre: Gh2]
# 1 تویی از اهل معنی بازمانده %~% چنین از دین بدنیی بازمانده
# 2 بدین صورت که جانی نیست دروی %~% مدام از راه معنی بازمانده
# 3 زمعنی بی خبر چون اهل صورت %~% چرایی ای بدعوی بازمانده
# 4 ازآن دلبر که شیرین تر زجانست %~% چو مجنونی ز لیلی بازمانده
# 5 زیارانی که ازتو پیش رفتند %~% بران تا بگذری ای بازمانده
# 6 چو طور ازنور رویش بهره دارد %~% چرایی از تجلی بازمانده
# 7 چو پر همتت کنده است ازآنی %~% از آن درگاه اعلی بازمانده
# 8 میان اینچنین دجال فعلان %~% تو چون مریم زعیسی بازمانده
# 9 زیاران سیف فرغانی درین ره %~% چو هارونی زموسی بازمانده
PageV1P610
### || [genre: Gh2]
# 1 شکر لبی که مرا جان دهد بهر خنده %~% دلم ربود بدان پسته شکر خنده
# 2 رخش بگاه نظر گلشنیست در نوروز %~% لبش بوقت سخن غنچه ییست در خنده
# 3 اگرچه غنچه (لبی) ای نگار دایم باد %~% دهانت چون گل اشکفته سر بسر خنده
# 4 بروز هجر تو بر گریه خنده می آید %~% مرا که بی تو بباید گریست بر خنده
# 5 برای روز وصال وشب فراق تو بود %~% مرا بعهد تو گر گریه بود وگر خنده
# 6 چوآفتاب رخت دید ناگهان خورشید %~% همی زند بلب صبح بر قمر خنده
# 7 زما که مرده عشقیم خنده لایق نیست %~% چو در عزای عزیزان ز نوحه گر خنده
# 8 قضا کنیم بگریه اگر شود فاسد %~% نماز عشق تو ما را بدین قدر خنده
# 9 ز درد فرقت تو چشمم آنچنان تر نیست %~% که بی تو بر لب خشکم کند گذر خنده
# 10 تو خنده می زنی وعاشقان همی گریند %~% زابر گریه عجب نبود از زهر خنده
# 11 دهان پسته مثالت پر از شکر گردد %~% چو اندرآن لب شیرین کند اثر خنده
# 12 لبان تو ندهد جز بزر خشک دهان %~% دهان تو نکند جز بلعل تر خنده
# 13 گه وداع تو می گفت سیف فرغانی %~% مرو که بی تو نیاید ز من دگر خنده
PageV1P611
### || [genre: Gh2]
# 1 خداوندا نگارم را بمن ده %~% نگارم را خداوندا بمن ده
# 2 فلان را از میان جمله خوبان %~% خداوند اکرم فرما بمن ده
# 3 من از هستی خود سیر آمدستم %~% مرا بستان زمن اورا بمن ده
# 4 بگیر انصاف من بستانش امروز %~% وگر نی دامنش فردا بمن ده
# 5 رخش خورشید را هر روز گوید %~% تو معزولیفرودآجا بمن ده
# 6 مرا جان از تن و اورا زخوبان %~% ترا سهل است بستان تا بمن ده
# 7 زمن این یک غزل بستان ببوسی %~% تو شکر می خور وحلوا بمن ده
# 8 تو جانان منی زآن لعل جان بخش %~% اگر جانی خوهم جانا بمن ده
# 9 برای سیف فرغانی نگارا %~% ز زلفت یک گره بگشا بمن ده
PageV1P612
### || [genre: Gh2]
# 1 تو می روی و مرا نقش تست در دیده %~% بیا که سیر نمی گردد از نظر دیده
# 2 از آن چراغ که در مجلس تو برمی شد %~% بجای سرمه کشیدیم دوده در دیده
# 3 از آن ز دیده مردم چو روح پنهانی %~% که اهل دیدن روی تو نیست هر دیده
# 4 اگر بیایی بر چشم ما نه آن قدمی %~% که بار منت او می کشیم بر دیده
# 5 درون خانه چنان جای پاک نیست که تو %~% قدم برو نهی ای نازنین مگر دیده
# 6 مهی که شب همه بر روزن تو دارد چشم %~% چو آفتاب ترا از شکاف در دیده
# 7 هزار بار اگر بنگرم ز باریکی %~% نمی شود ز میان تو جز کمر دیده
# 8 مدام بر در تو عاشقان خشک لبند %~% که جز بخون جگرشان نگشت تر دیده
# 9 مقیم کوی تو روشن دلان بیدارند %~% ترا بنور جمال تو هر سحر دیده
# 10 دهان پسته مثال تو کس ندیده بچشم %~% وگر چه گشته چو بادام سربسر دیده
# 11 ز گفته لاف مزن هیچ سیف فرغانی %~% که نزد رهرو عشقست معتبر دیده
PageV1P613
### || [genre: Gh2]
# 1 ای نکو رو مشو از اهل نظر پوشیده %~% آشکارا شو ودر ما منگر پوشیده
# 2 ای که در جلوه گه حسن تو چون طاوسی %~% دیگران پای سیاهند بپر پوشیده
# 3 سالها از پس هرپرده بچشمی کور است %~% دل همی دید ترا ای زنظر پوشیده
# 4 سکه داران ملاحت همه اندر بازار %~% آشکارند چو سیم وتو چو زر پوشیده
# 5 بیتکی گفته ام و لایق اوصاف تو نیست %~% کندر آن لحظه مرا بودبصر پوشیده
# 6 ای زتو نطق دهانی بسخن کرده عیان %~% وی زتو لطف میانی بکمر پوشیده
# 7 با چنین نقش که ماراست زتو بردیوار %~% از پس پرده نمانیم چودر پوشیده
# 8 حال فرهادکه همکاسه بود خسرو را %~% نیست چون قصه شیرین و شکر پوشیده
# 9 جای آنستکه تا روز ظفر بر وصلت %~% هرشبی ناله کنم تا بسحر پوشیده
# 10 آتشم تیز مکن ورنه دهانم بگشا %~% چند چون دیک کنم ناله سرپوشیده
# 11 سیف فرغانی اگر عشق نهان می ورزید %~% صدفی بود که می داشت گهر پوشیده
PageV1P614
### || [genre: Gh2]
# 1 ای چو جان صورت خود را ز نظر پوشیده %~% عشق تو دردل و جان کرده اثر پوشیده
# 2 همه لطفی و از آن می نکنندت ادراک %~% همه جانی تواز آنی زنظر پوشیده
# 3 از تو وقدر تو گر خلق جهان بی خبرند %~% نیست درجمله جهان ازتو خبر پوشیده
# 4 تاچه معنیست درین صورت پنهان کرده %~% تا چه درست در این حقه سرپوشیده
# 5 عالم حسن تو مانند بهشتست که هست %~% اندر آن خطه بارواح صور پوشیده
# 6 آفتابی که برهنه رو میدان شماست %~% خلعت نور ز رخسار تو در پوشیده
# 7 گوهر مهر تودر طینت این مشتی خاک %~% همچنانست که در آب حجر پوشیده
# 8 آتش هجر تو اندردل هر قطره آب %~% راست چون در رگ کانست گهر پوشیده
# 9 عشق تو در دل مور عسلی نوش نهان %~% همچو در شمع و قصب شهدو شکر پوشیده
# 10 با چنین نقش که دارد زتو دیوار وجود %~% نشوی از پس هر پرده چو در پوشیده
# 11 خاصه اکنون که بنام تو روان شد چون سیم %~% سخن بنده که مسیست بزر پوشیده
PageV1P615
### || [genre: Gh2]
# 1 ای بنور رخ تو روی قمر پوشیده %~% بضیای تو شده چهره خور پوشیده
# 2 دوست درباطن معنی طلبان چون جانست %~% باثر ظاهروپیدا زنظر پوشیده
# 3 اینت اعجوبه که در پیش دوکس بر یک چشم %~% منکشف باشد و بر چشم دگر پوشیده
# 4 عشق عنقاست وما بچه آن عنقاییم %~% ازپی نام ونشان رنگ بشر پوشیده
# 5 آن هما سایه چو می دید که ما می بالیم %~% بچه خویش همی داشت بپر پوشیده
# 6 چون بدانست که ما لایق پرواز شدیم %~% گفت ما بچه نداریم دگر پوشیده
# 7 اندرین راه روان کرد نخست آدم را %~% ژنده فقر بدو داده ودر پوشیده
# 8 پس بصد ناله وزاری سوی آن کوی آمد %~% آدم از علم وعمل زی سفر پوشیده
# 9 حامل بار محبت شد وآگاه نبود %~% زآنک در زیر رمادست شرر پوشیده
# 10 آشکارا نتوان کرد قضایی که براند %~% در میان عشق توچون سر قدر پوشیده
# 11 سیف فرغانی خواهد که کند بر دل او %~% عشق تو همچو شب قدر گذر پوشیده
PageV1P616
### || [genre: Gh2]
# 1 ای پیش تو ماه آسمان خیره %~% وز روی تو آب روشنان تیره
# 2 درچشم تو روی مردمی پیدا %~% در روی تو چشم مردمان خیره
# 3 بر درج درت زلعل پیرایه %~% برطرف مهت زمشک زنجیره
# 4 با چشم تو نرگس است همخوابه %~% با لعل تو شکر است همشیره
# 5 همواره درون من بتو مایل %~% پیوسته رقیب تو زمن طیره
# 6 شیرین سخن تو تلخ شد با ما %~% آری بمرور می شود شیره
# 7 سیف از در تو شکسته بازآمد %~% چون لشکر کافر ازدر بیره
PageV1P617
### || [genre: Gh2]
# 1 ای دل تنگ مرا از غم تو جان تازه %~% کفر در عهد رخت می کند ایمان تازه
# 2 ای نسیم سحری کرده زخاک کویت %~% غنچه را مشک بر اطراف گریبان تازه
# 3 هیچ صبحی ندمد تا نبرد باد صبا %~% غالیه از سر آن زلف پریشان تازه
# 4 فتنه را با شکن زلف تو پیوند قوی %~% حسن را با رخ نیکوی تو پیمان تازه
# 5 خون دل بر رخ زردم چو ببینی گردد %~% رنگ بر روی تو چون سبزه بباران تازه
# 6 شوق تو در دلم از وصل تو افزونی یافت %~% چه طبیبی که کنی درد بدرمان تازه
# 7 بر سر کوی تو سودای تو ما را هردم %~% گشته بر بوی تو چون صرع پری خوان تازه
# 8 روی سرخ تو مرا خون جگر بر رخ زرد %~% کرده هر روز ازین دیده گریان تازه
# 9 گویی آن روز کجاشد که چو طوطی هردم %~% قند می خورم از آن پسته خندان تازه
# 10 هست امیدم (که) دگر باره بیمن خاتم %~% باز در ملک شود حکم سلیمان تازه
# 11 سیف فرغانی هر روز بسحر اشعار %~% می کند وسوسه اندر دل یاران تازه
PageV1P618
### || [genre: Gh2]
# 1 تا نمودی روی و دیدم گرد چشمت آن مژه %~% می کنم در حسرت چشم تو خون باران مژه
# 2 گرخوهی تا بنگری بیمار تیرانداز را %~% بنگر اندر روی خود وآن چشم بین وآن مژه
# 3 تاکمان ابرو اندر قبضه حکمش فتاد %~% چشم شوخت کرد تیر غمزه را پیکان مژه
# 4 مرغ دل برآتش سودای تو کردم کباب %~% زآنکه شد چشم جگرخوار ترا دندان مژه
# 5 دلربای وخوب چون ابروست بر بالای چشم %~% زیر ابروی تو ای بر نیکوان سلطان مژه
# 6 شورم اندر جان شیرین اوفتد فرهادوار %~% هرکجا بر هم زنی ای خسرو خوبان مژه
# 7 دیده خون بارست تا ز آن چشم شیرافگن شدست %~% گوسپند صبر ما را پنجه گرگان مژه
# 8 بر زمین خشک بارد ابر رحمت هر کجا %~% عاشقی راتر شود از دیده گریان مژه
# 9 تا ترا ز آن پسته خندان شکر بارست لب %~% بنده را زین چشم گریانست خون افشان مژه
# 10 نسبت چشمت بنرگس کرد نتوانم چنان %~% کز برای چشم نرگس ساختن نتوان مژه
# 11 خوش بخسبد فتنه چون در قند ز روسی کشد %~% چشم هندوی ترا ای ماه ترکستان مژه
PageV1P619
### || [genre: Gh2]
# 1 از پسته تنگ خود آن یار شکر بوسه %~% دوشم بلب شیرین جان داد بهر بوسه
# 2 از بهر غذای جان ای زنده بآب و نان %~% بستد لب خشک من زآن شکرتر بوسه
# 3 ای کرده رخت پیدا بر روی قمر لاله %~% وی کرده لبت پنهان در تنگ شکر بوسه
# 4 مه نور همی خواهد از روی تو در پرده %~% جان را ز همی گوید با لعل تو در بوسه
# 5 نزد تو خریداران گر معدن سیم آرند %~% ای گنج گهر زآن لب مفروش بزر بوسه
# 6 ای قبله جان هر شب بر خاک درت عاشق %~% چون کعبه روان داده بر روی حجر بوسه
# 7 چون جوف صدف او را پر در دهنی باید %~% وآنگه طلب کردن زآن درج گهر بوسه
# 8 خواهی که شکر بارد از چشم چو بادامت %~% رو آینه بین وز خود بستان بنظر بوسه
# 9 چون خاک سر کویت آهنگ هوا کرده %~% بر ذره بمهر دل داده مه و خور بوسه
# 10 هرجا که تو برخیزی از پای تو بستاند %~% زنجیر سر زلفت چون حلقه ز در بوسه
# 11 لطفت که چو اندیشه حد نیست کنارش را %~% از روی تو انعامی دیدیم مگر بوسه
# 12 سیف ار ز تو می خواهد بوسه تو برو می خند %~% کز لعل تو خوش باشد گر خنده و گر بوسه
# 13 گر پای رقیبانت بوسند محبانت %~% ترسا ز پی عیسی زد بر سم خر بوسه
PageV1P620
### || [genre: Gh2]
# 1 چو کرد زلف تو پیرامن قمر حلقه %~% قمر ز هر طرفی بوسه داد بر حلقه
# 2 ز بند و حلقه زلف تو برده بودم جان %~% کمند زلف تو بازم کشید در حلقه
# 3 ز عاشقان تو ز آن زلف کس پریشان نیست %~% بغیر بنده که آن جمع راست سر حلقه
# 4 ز زلف تو که گریزد که بند کردستی %~% هزار عاشق شوریده را بهر حلقه
# 5 چو بند زلف تو زنجیر کرد در پایم %~% زدم ز بدست طلب بر هزار در حلقه
# 6 بسان پای دلم ای صبادر آوردست %~% در آن دو زلف چو زنجیر و می شمر حلقه
# 7 بهر طرف که نظر می کند دلم ز آن سوست %~% کمند زلف تو افتاده حلقه برحلقه
# 8 چو نقطه زو نتواند نهاد پای برون %~% کجا کشید قضا دایره قدر حلقه
# 9 همین که پای دلی دست دادش اندر حال %~% در افگند سر زلفت بیکد گر حلقه
# 10 دلم چو سلسله در هم شود ز رشک آن دم %~% که گرد موی میانت کند کمر حلقه
# 11 بسعی بخت بگردن درافگند اقبال %~% مرا ز ساعد سیمینت ای پسر حلقه
# 12 مپوش روی ز قومی که زیر پرده شب %~% زنند بر درت از شام تا سحر حلقه
# 13 ز دیده در بفشانم چو دست سیمم نیست %~% که بهر گوش غلامت کنم ز زر حلقه
# 14 تو گنج حسنی و کرده چو مار بر سر گنج %~% زمرد خط تو گردلعل تر حلقه
# 15 برای گوش تو کردیم حلقها پر در %~% که نیست آن لایق آن گوش بی درر حلقه
# 16 ردیف این در از آن (حلقه) کرده ام کو را %~% بگوش تو نرساند کس مگر حلقه
# 17 بدستیاری زلف تو سیف فرغانی %~% شکست بر دل اگر بند داشت ور حلقه
PageV1P621
### || [genre: Gh2]
# 1 چو نیست غیر تو کس آفتاب با سایه %~% تو سایه بر سر من افگن ای هما سایه
# 2 دلم بوصل طمع کرد گفتم اینت محال %~% که جمع می نشود آفتاب با سایه
# 3 میان روی تو و آفتاب تابان هست %~% همان تفاوت کز آفتاب تا سایه
# 4 مرا بسایه تو حاجتست واین دولت %~% خوهم ولی نبود آفتاب را سایه
# 5 بتو پناه برم ازهمه که بر سر خاک %~% درخت وار نمی افگند گیا سایه
# 6 توانگری وجمال ترا چه نقصانست %~% بلطف اگر فگنی برچو من گدا سایه
# 7 از آسمان برکت جذب کرد روی زمین %~% چو بر وی افتاد از عدل پادشا سایه
# 8 تو پادشاهی وهمچون گدا نیندازد %~% سگ فقیر تو بر نان اغنیا سایه
# 9 فقیر تو نکند اعتماد بر جزتو %~% چو آدمی نزند تکیه بر عصا سایه
# 10 شراب عشق تو درما چنان اثر کردست %~% که مستی آرد زیر درخت ما سایه
# 11 بسوی خرگه جانان گریزم ای گردون %~% که نیست بهر امان خیمه ترا سایه
# 12 قتیل تیغ فنا جامه بقا پوشد %~% چو بر وی افتد ازآن سرو در قبا سایه
# 13 چو عشق در دلم آمد زمن نماند اثر %~% چو دید طلعت خورشید شد زجا سایه
# 14 نرنجد ار بزنی تیغ بر سر عاشق %~% ننالد ارچه چوخاکست زیر پا سایه
# 15 ثنای او نتوان گفت سیف فرغانی %~% چگونه گوید خورشید را ثنا سایه
PageV1P622
### || [genre: Gh2]
# 1 ای عشق تو داده روح را می %~% مستان تو از تو دور تا کی
# 2 عشق تو شعار ماست در دین %~% روی تو بهار ماست در دی
# 3 خورشید رخی و یک جهان خلق %~% چون سایه ترا فتاده در پی
# 4 وز عکس رخ چو لاله ریزان %~% چون آب بقم ز عارضت خوی
# 5 اندر لب لعل تو حلاوت %~% آمیخته همچو شهد بامی
# 6 جز عشق تو هرچه هست لاخیر %~% جز وصل تو هرچه هست لاشی
# 7 وصف تو ز طبع من عجب نیست %~% چون در ز صدف چو شکر از نی
# 8 هرکو نه بعشق زنده شد سیف %~% ای زنده بدو و مرده بی وی
# 9 گر خود پدر قبیله باشد %~% رو نسبت خود ببر از آن حی
PageV1P623
### || [genre: Gh2]
# 1 بخود نظر کن اگر می خوهی که جان بینی %~% بجان که آنچه ز جان خوشترست آن بینی
# 2 دل شکسته ما در نظر کجا آید %~% ترا که در تن خود بنگری و جان بینی
# 3 ترا بباغ چه حاجت بود که هر ساعت %~% ز روی خویش در آیینه گلستان بینی
# 4 وگر تو می خوهی ای عاشق دقیق نظر %~% کزو سخن شنوی یا ازو دهان بینی
# 5 پس از هزار تأمل اگر سخن گوید %~% چو نیک در نگری زآن دهان نشان بینی
# 6 ز موی هم نکنی فرق آن میانی را %~% که در میانه آن موی تا میان بینی
# 7 درون پیرهن آبیست منعقد تن او %~% که چون تو در نگری روی خود در آن بینی
# 8 بیا که با جگر تشنه در پی آن آب %~% ز دیده بر رخ من چون دل روان بینی
# 9 چو چشم و ابروی او بنگری هراسان باش %~% ز ترک مست که نزدیک او کمان بینی
# 10 وگر نداری آن بخت سیف فرغانی %~% که چون دلی بدهی روی دلستان بدهی
# 11 بنیکوان نظری کن که بوی او آید %~% ز رنگ حسن که در روی نیکوان بینی
PageV1P624
### || [genre: Gh2]
# 1 تا بعقل ورای خود در راه تو ننهیم پای %~% طفل بی تدبیر باشد در ره تو عقل و رای
# 2 عاشق ثابت قدم را بر سر کوی تو هست %~% ملک شاهان زیر دست وچرخ گردان زیر پای
# 3 عاشق روی ترا دنیا نگر داند بخود %~% همچو مغناطیس آهن جذب نکند کهربای
# 4 عاشق رویت که در دنیا نیابد نان درست %~% از دل اشکسته داردلشکر عالم گشا
# 5 مقبلی را کز جهان بر عشق تو اقبال کرد %~% هست دولت داعی وبخت و سعادت رهنمای
# 6 پرتو او جمله را در خور بود چون آفتاب %~% سایه او بر همه میمون بود همچون همای
# 7 حاصل عالم چه باشدعاشقان روی تو %~% میوه باشد معنی اشکوفه صورت نمای
# 8 شوق چون غالب شود عاشق برون آید زخود %~% زلزله چون سخت باشد کوه درگردد زجای
# 9 بهر بار عشق ار از گاوزمین اشتر کنی %~% بر سر گردون نهی اشتر بنالد چون درای
# 10 شعر ما را نظم بخشد عشق تو مانند در %~% باد را آواز سازد مطرب ما همچو نای
# 11 سیف فرغانی اگر حاجت خوهی از غیر دوست %~% آنچنان باشد که حاجت از گدا خواهد گدای
PageV1P625
### || [genre: Gh2]
# 1 ایا خلاصه خوبان کراست درهمه دنیی %~% چنین تنی همگی جان وصورتی همه معنی
# 2 غم تو دنیی ودینست نزد عاشق صادق %~% که دل فروز چو دینی ودل ربای چو دنیی
# 3 برآستان تو بودن مراست مجلس عالی %~% بزیر پای تو مردن مراست پایه اعلی
# 4 اگرچه نیست تویی ومنی میان من وتو %~% منم منم بتو لایق تویی تویی بمن اولی
# 5 تو در مشاهده با دیگران ومن شده قانع %~% زروی تو بخیال وز وصل تو بتمنی
# 6 خراب گشتن ملکست دل شکستن عاشق %~% حصار کردن قدس است بهر کشتن یحیی
# 7 ز زنده دل برباید رخ تو چون زر رنگین %~% بمرده روح ببخشد لب تو چون دم عیسی
# 8 چراغ ماه نتابد بپیش شمع رخ تو %~% شعاع مهر چه باشد بنزد نور تجلی
# 9 بدست دل قدم صدق سیف برسر کویت %~% نهاده چون سر مجنون بر آستانه لیلی
PageV1P626
### || [genre: Gh2]
# 1 ای توانگر در خود برمن مسکین بگشای %~% بیخودم کن نفسی وبخودم ره بنمای
# 2 روی بنمای که چون جسم بجان محتاجست %~% دل بدیدار تو ای صورت تو روح افزای
# 3 سوی میدان تفاخر شو ودر پای فگن %~% زلف چوگان سرو گوی از همه خوبان بر بای
# 4 بر سر کوی تو تا چند بآب دیده %~% خاک را رنگ دهیم از مژه خون پالای
# 5 در ره عشق تو گردست کسی برتابد %~% من بسر سیر کنم گر دگری کرد بپای
# 6 پیش سلطان تو یک بنده بود جمع ملوک %~% زیر ایوان تو یک حجره بود هر دو سرای
# 7 ما بهمت زسلاطین بگذشتیم ارچه %~% اندرین شهر غریبیم ودرین کوی گدای
# 8 بر سر خاک در دوست اگر زر یابیم %~% بر نگیریم و چو خاکش بگذاریم بجای
# 9 سیف فرغانی از بخت مدد خواه که هست %~% سر بی مغز تو پیمانه سودا پیمای
PageV1P627
### || [genre: Gh2]
# 1 ای بکویت عاشقان رانور رویت رهنمای %~% همچو شادی دوستان را انده تو دلگشای
# 2 خاک درگاه تو چون باد بهاری مشک بوی %~% آتش عشق تو همچون آب حیوان جان فزای
# 3 شور بختی را که با تلخی اندوهت خوشست %~% دوستی جان شیرین در دلش نگرفت جای
# 4 اندرین دوران ناقص جزتو از خوبان کراست %~% معنیی کامل چودین صورت چودنیا دلربای
# 5 گرچه گردون شان نهد در راه تو سربر قدم %~% بر سر گردون گردان عاشقان بینند پای
# 6 از برای زر گدایی کی کند درویش تو %~% زآنکه زر نزدیک او بی قدر باشد چون گدای
# 7 ای که وصل دوست خواهی دشمن خود گرنه یی %~% ترک عالم کن مخوه جز دوست چیزی از خدای
# 8 بر سر خار ریاضت مدتی بنشین ببین %~% روی معنی دار او اندر گل صورت نمای
# 9 نردبان همت اندر زیر پای روح نه %~% زآنکه دل می گویدت کای جان بعلیین برآی
# 10 طایر میمون نخواهدشد زشؤم بخت خویش %~% جغد را گر سالها در زیر پر گیرد همای
# 11 سیف فرغانی بخود کس را بر او راه نیست %~% گر در او می خوهی بیخود بکوی او درآی
PageV1P628
### || [genre: Gh2]
# 1 دوست جز دل نمی پذیرد جای %~% در دل بر کسی دگر مگشای
# 2 دوست را هیچ جانخواهی یافت %~% تا ترا در دو کون باشد جای
# 3 در آن دوست را که کلید تویی %~% تا درآیی زخویشتن بدرآی
# 4 برسرکوی آن توانگر حسن %~% سیر از هر دوعالمست گدای
# 5 ازپی نان اگر سخن گوید %~% همچو لقمه زبان خویش بخای
# 6 ملک دنیا به اهل دنیا ده %~% کاه تسلیم کن بکاه ربای
# 7 دست همت برآور ای درویش %~% خویشتن را ازین وآن بربای
# 8 هرکه از دام غیر دانه بخورد %~% مرغ اوراست بیضه گوهر زای
# 9 تیره از زنگ حب جان ماندست %~% دل که آیینه ییست دوست نمای
# 10 جانت گر در سماع خوش گردد %~% چون شکر درنی ودم اندر نای
# 11 از سر وجد دست برهم زن %~% زود بر فرق آسمان نه پای
# 12 حال خود را ز چشم خلق بپوش %~% گنج داری بمفلسان منمای
# 13 دست در کار کن که از سر مویی %~% نگشاید گره بناخن پای
# 14 هرکه بر خود در مراد ببست %~% دست او شد کلید هر دو سرای
# 15 کم سخن باش سیف فرغانی %~% وربگویی برین سخن مفزای
PageV1P629
### || [genre: Gh2]
# 1 ای سازگار با همه با من نساختی %~% با دوستدار خویش چو دشمن نساختی
# 2 تو همچو جان لطیفی و من همچو تن کثیف %~% ای جان ترا چه بود که با تن نساختی
# 3 ای از زبان چرب سخن گفته همچو آب %~% با آب شعر بنده چو روغن نساختی
# 4 بیتی نگفتم از پی سوز وصال تو %~% کآن را بهجر نوحه و شیون نساختی
# 5 عاشق بسی بکشتی و خونش نهان بماند %~% خوشه بسی درودی و خرمن نساختی
# 6 هرگز نتافتی چو مه اندر شب کسی %~% کش همچو روز از آن رخ روشن نساختی
# 7 ای معدن گهر نگذشتی بهیچ جای %~% تا خاک آن چو گوهر معدن نساختی
# 8 در هیچ بقعه یی نشدی کآن مقام را %~% میمون بسان وادی ایمن نساختی
# 9 این گردن و سر از پی تیغ تو داشت سیف %~% لیکن چو تیغ با سر و گردن نساختی
PageV1P630
### || [genre: Gh2]
# 1 ای درسر من از لب میگون تو مستی %~% با عشق تو درمن اثری نیست از هستی
# 2 با چشم خوش دلکش تو نسبت نرگس %~% چون نسبت چشمست ببیماری و مستی
# 3 ازجای برو گو دل وجان چون تو بجایی %~% وزدست برو گو دو جهان چون تو بدستی
# 4 سر زیر لگد کوب غم آریم چو هستیم %~% درکوی تو راضی شده چون خاک بپستی
# 5 هرگز بخلاف تو نبندم نگشایم %~% دستی که تو بگشادی وپایی که تو بستی
# 6 آن عقل که سرمایه دعویست ربودی %~% وآن توبه که سر لشکر تقویست شکستی
# 7 ای عشق زتو جان نبرد دل که درین بحر %~% او ماهی طعمه طلبست وتو چو شستی
# 8 ای سیف نکویان جهان قید تو بودند %~% در دام وی افتادی و ازجمله برستی
PageV1P631
### || [genre: Gh2]
# 1 ای همه هستی مبر در خود گمان نیستی %~% ترک سر گیر و بنه پا در جهان نیستی
# 2 نیستی نزدیک درویشان ز خود وارستنست %~% مرگ صورت نیست نزد مانشان نیستی
# 3 کردمان و می کورا مسلم کی شود (کذا) %~% داشتن داغ فنا بر گرد ران نیستی
# 4 در ره معنی میسر کشتگان عشق راست %~% زیستن بی زحمت صورت بجان نیستی
# 5 هرچه هست اندر جهان گر دشمنت باشد مخور %~% از حوادث غم چو هستی در امان نیستی
# 6 عشق شیر پنجه دار آمد چو دستش در شود %~% گاو گردون را کشد در خر کمان نیستی
# 7 اندرین خاکست همچون آب حیوان ناپدید %~% جای درویشان جان پرور بنان نیستی
# 8 جان عاشق فارغست از گفت و گوی هر دو کون %~% حشو هستی را چه کار اندر میان نیستی
# 9 حبذا قومی که گر خواهند چون نان بشکنند %~% قرصه خورشید را بر روی خوان نیستی
# 10 معتبر باشد ازیشان نزد جانان بذل جان %~% چون سخا در فقر و جود اندر زمان نیستی
# 11 جمله هستیهای عالم (را) که دل مشغول اوست %~% لقمه یی ساز و بنه اندر دهان نیستی
# 12 راه رو شب چون شتر تا خوش بیاسایی بروز %~% ای جرس جنبان چو خر در کاروان نیستی
# 13 سیف فرغانی دهان در بند و از دل گوش ساز %~% نطق جان بشنو که گویا شد زبان نیستی
PageV1P632
### || [genre: Gh2]
# 1 روز و شب از صحبت ما بر حذر بودی ازآنک %~% دوستدار خویش را دشمن همی پنداشتی
# 2 من چو سگ زین آستان رو وانگردانم بسنگ %~% یار آهو چشم اگر با من کند گرگ آشتی
# 3 بر سپاه دل شکست افتاد تا تو سرو قد %~% قامتی در صف خوبان چون علم افراشتی
# 4 بر سر شاخ زبان جز میوه ذکرت نرست %~% تا تو در باغ دلم تخم محبت کاشتی
# 5 ز آتش اندوه تو رنگ از رخ آب از روی رفت %~% هر کرا بر صفحه دل نقش خود بنگاشتی
# 6 ای ز اول تا بآخر لاف من از لطف تو %~% آخرم مفگن چو در اول توام برداشتی
# 7 سیف فرغانی دگر با خویشتن نامد ز شوق %~% تا تو رفتی و ورا بی خویشتن بگذاشتی
# 8 با تو چون بنده عتابی بود سعدی را که گفت %~% (یاد می داری که با ما جنگ در سر داشتی )
# 9 ای که با من مهربان صد کینه در دل داشتی %~% بد همی کردی و بد را نیک می انگاشتی
PageV1P633
### || [genre: Gh2]
# 1 دلستانا از جهان رسم وفا برداشتی %~% با وفاداران خود تیغ جفا برداشتی
# 2 ما ز مهر دیگران پیوند ببریدیم و تو %~% مهر از ما برگرفتی دل ز ما برداشتی
# 3 ملک داران جهان حسن را در صف عرض %~% شد علمها سرنگون تا تو لوا برداشتی
# 4 تو بدست حسن خود خورشید نیکو روی را %~% از پی سیلی زدن موی از قفا برداشتی
# 5 هرکرا تو بفکنی کس برنگیرد در جهان %~% گر چو بتوانی میفکن هر کرا برداشتی
# 6 در مصاف امتحان با من سپر افگنده اند %~% پادشاهان جهان تا تو مرا برداشتی
# 7 ما گدایانیم سلطانان خریدار تواند %~% ای توانگر زین سبب چشم از گدا برداشتی
# 8 در بدست آمد صدف را نزد تو قدری نماند %~% لعل حاصل شد نظر از کهربا برداشتی
# 9 همچو کاغذ پاره در سوراخ دیوارم منه %~% چون بدست لطف خود از ره مرا برداشتی
# 10 دوش با من گفت عشقت بنگر ای گستاخ گوی %~% کندرین حضرت شکایت از کجا برداشتی
# 11 آسمان همچون زمین سر می نهد بر پای تو %~% تا بعزم دستبوس دوست پا برداشتی
# 12 چون سکندر گرچه پیمودی بسی شیب و فراز %~% چون خضر از لعل او آب بقا برداشتی
# 13 در سماع از قول تو عشاق افغان می کنند %~% تا تو بی برگ اندرین پرده نوا برداشتی
PageV1P634
### || [genre: Gh2]
# 1 ای رفته دور از برما چون نیامدی %~% دیگر بدین جناب همایون نیامدی
# 2 عاشق مدام قربت معشوق خود خوهد %~% گر عاشق منی بر من چون نیامدی
# 3 نفست روا نداشت که آید بکوی ما %~% گاوت کشش نکرد چو گردون نیامدی
# 4 عشاق خیمه جمله بصحرای جان زدند %~% ای شهر بند تن تو بهامون نیامدی
# 5 غیر ترا چو دیو بلاحول را ندیم %~% تو چون پری ترقیه وافسون نیامدی
# 6 لیلی ملاحت از درما کسب کرده بود %~% زین حسن غافلی که چو مجنون نیامدی
# 7 چون بیضه مرغ تربیت ماترا بسی %~% بگرفت زیر بال وتو بیرون نیامدی
# 8 مانند زرترا بترازوی امتحان %~% بسیار بر کشیدم و افزون نیامدی
# 9 در کوی عشق اگر تو گدایی کنی منال %~% کاینجا تو باخزینه قارون نیامدی
# 10 گر کفش تو دریده (شود) در رهش مرنج %~% کاینجا تو با درفش فریدون نیامدی
# 11 جانی که هست داده اودان ازآنکه تو %~% سیراب بر کناره جیحون نیامدی
# 12 من چون خجل شدم کرمش گفت سالهاست %~% تا تو مقیم این دری اکنون نیامدی
# 13 صباغ طبعت از خم تلبیس خویش سیف %~% بسیار رنگ داد و دگرگون نیامدی
# 14 ای شعر بهر نظم تو جز در صفات دوست %~% بسیار فکر کردم و موزون نیامدی
PageV1P635
### || [genre: Gh2]
# 1 بچشم مست خود آن را که کرده ای نظری %~% نمانده است ز هشیاری اندرو اثری
# 2 می مشاهده تو بجام نتوان خورد %~% که من چو چشم تو مستم بجرعه نظری
# 3 اگر چو آب بگردی بگرد روی زمین %~% در آب و آینه بینی چو خویشتن دگری
# 4 ترا بدیدم و بر من چو روز روشن شد %~% که آفتاب بزاید ز مادر و پدری
# 5 بپیش آن لب رنگین که رشک یاقوتست %~% عقیق سنگ نژادست و لعل بدگهری
# 6 گمان مبر که ز کوی تو بگذرد همه عمر %~% کسی که دید ترا همچو عمر برگذری
# 7 بعشق باختن ای دوست با تو گستاخم %~% بدان صفت که زمن رشک می برد دگری
# 8 بگرد تنگ شکر چون مگس همی گردم %~% ولی چه سود مرا دست نیست بر شکری
# 9 ز روز ما که بمحنت رسد بشام چه غم %~% ترا که در شب زلفست روی چون قمری
# 10 تو نازپرور از آن غافلی که شب تا روز %~% دلم زانده تو چون همی کند جگری
# 11 کلاه شاهی خوبان چو تاج بر سر نه %~% کزین میانه تو بر موی بسته ای کمری
# 12 ز روی صدق بسی سر زدم برین دیوار %~% بدان امید که بر من شود گشاده دری
# 13 ز تر و خشک جهان بیش ازین ندارم من %~% برای تحفه تو جان خشک و شعر تری
# 14 خجل بمانده که عیب سیاه پایی خویش %~% چگونه پوشد طاوس جلوه گر بپری
# 15 کلاه دار تمناست سیف فرغانی %~% که تاج وصل تو دارد طمع بترک سری
PageV1P636
### || [genre: Gh2]
# 1 ای رخ تو شاه ملک دلبری %~% همچو شاهان کن رعیت پروری
# 2 تا تو بر پشت زمین پیدا شدی %~% شد ز شرم روی تو پنهان پری
# 3 با چنین صورت که از معنی پرست %~% سخت بی معنی بود صورت گری
# 4 ز آرزوی شیوه رفتار تو %~% خانه بر بامت کند کبک دری
# 5 خسروان فرهاد وارت عاشقند %~% زآنکه از شیرین بسی شیرین تری
# 6 چشم تو از بردن دلهای خلق %~% شادمان همچون ز غارت لشکری
# 7 دلبری ختمست بر تو ز آنکه تو %~% جان همی افزایی ار دل می بری
# 8 از اثرهای نشان و نام تو %~% جان پذیرد موم از انگشتری
# 9 عشق تو ما رابخواهد کشتآه %~% عید شد نزدیک و قربان لاغری
# 10 در فراق تو غزلها گفته ام %~% بی شکر کردم بسی حلواگری
# 11 کاشکی از دل زبان بودی مرا %~% تا بیادت کردمی جان پروری
# 12 با چنین عزت که از حسن و جمال %~% در مه و خور جز بخواری ننگری
# 13 چون روا باشد که سعدی گویدت %~% «سرو بستانی تو یامه یا پری »
# 14 سیف فرغانی همی گوید ترا %~% هر که هست از هر چه گوید برتری
PageV1P637
### || [genre: Gh2]
# 1 عشق اسلامست و دیگر کافری %~% وقت آن آمد که اسلام آوری
# 2 مملکت شوریده شد بر جن و انس %~% ای سلیمان بازیاب انگشتری
# 3 ما بسلطانی نداریم افتخار %~% تو چه می نازی بدین ده مهتری
# 4 گردوکونت دست در گردن کند %~% با یکی باید که سر درناوری
# 5 آفتاب عشق طالع بهر تست %~% جز تو کس را نیست این نیک اختری
# 6 با مه دولت قران کرد اخترت %~% چون ترا شد آفتابی مشتری
# 7 برگ زرین کن چو شاخ اندر خزان %~% گر گدای کوی این سیمین بری
# 8 یار سلطانیست از ما بی نیاز %~% هست او را مال و ما را نی زری
# 9 بی زری عشاق او را عیب نیست %~% عزل سلطان نبود از بی افسری
# 10 نزد او از تاج بر فرق سران %~% به بود نعلین در پای سری
# 11 شعر من آبیست از جالی روان %~% زو بخور زآن پیش کزوی بگذری
# 12 مشرب خضرست چون عین الحیات %~% جهد کن تا آب از این مشرب خوری
# 13 سیف فرغانی سخنها گفت و رفت %~% شعر از وی ماند و سحر از سامری
PageV1P638
### || [genre: Gh2]
# 1 بکرشمه اگر از عاشق خود جان ببری %~% تو براهل دل ای دوست زجان دوستری
# 2 بود معشوقه پرویز چو شکر شیرین %~% ای تو شیرین تر ازو خسرو بی داد گری
# 3 پای آن مسکین چون دست سلاطین بوسید %~% که تو باری ز سر زلف بدو درنگری
# 4 چون نبخشید بآتش اثری زآب حیات %~% خاک راهی که تو چون باد برو می گذری
# 5 در هوای مه روی تو بشب هرکه بخفت %~% روز وصل تو بیابد بدعای سحری
# 6 دیده عقل چو اعمی رخ خوب تو ندید %~% ور برافروخت چراغی ز علوم نظری
# 7 آدمی وار اگر انس نگیری چکنم %~% تابدست آرمت ای دوست بافسون چو پری
# 8 بنده از عشق تو گه عاقل وگه دیوانه %~% خاک از باد گهی ساکن وگاهی سفری
# 9 روح مرده است اگر دل نبود زنده بعشق %~% مرد کورست چو در چشم بود بی بصری
# 10 بلبل مهر تو در باغ دلم دستان زد %~% چه کند بنده که چون گل نکند جامه دری
# 11 چون توانم رخ تو دید چومن بی دولت %~% (بخت آیینه ندارم که در او می نگری)
# 12 سیف فرغانی چندانکه خبر گویی ازو %~% تا ترا از تو خبر هست ازو بی خبری
# 13 تا ننوشی (چو) عسل تلخی اندوهش را %~% دهنی از سخنت خوش نشود گر شکری
PageV1P639
### || [genre: Gh2]
# 1 ای بلبل جانم (را) از روی تو گلزاری %~% رنگیست ز روی تو با هر گل رخساری
# 2 از دیدن ماه و خور عار آیدت ای دلبر %~% گر بهر تماشا را در خود نگری باری
# 3 بی معنی عشق تو جان در بدن خاکی %~% چون صورت رنگینست آرایش دیواری
# 4 اندر ره عشق تو گامی زدم و چون خود %~% در هر قدمی دیدم سرگشته طلب کاری
# 5 تنها نه منم مرغی در دام تو افتاده %~% از هر قفسی بشنو آواز گرفتاری
# 6 گرد لب تو گشتم کز وی شکری چینم %~% در عمر نکردستم شیرین تر ازین کاری
# 7 وصل تو بسی جستم واکنون شده ام از تو %~% خشنود بپیغامی خرسند بگفتاری
# 8 هرجا شکرستانی در شهر شود پیدا %~% من چون مگسم او را بی سیم خریداری
# 9 گر سیم و زرت باشد خاک در جانان خر %~% وآنگه درمی از وی مفروش بدیناری
# 10 آن دوست ز بهر من آزرده شد از دشمن %~% از بهر دل بلبل گل خسته شد از خاری
# 11 گفتیم بنگارینم کای برده دل و دینم %~% تو آن منی جانا من آن تو گفت آری
# 12 نزدیک کسی کورا چون سیف بود حالت %~% معذورم اگر ورزم سودای چنین یاری
PageV1P640
### || [genre: Gh2]
# 1 ای زآفتاب رویت مه برده شرمساری %~% پیداست بر رخ تو آثار بختیاری
# 2 اندر بیان نگنجد واندر زبان نیاید %~% از عشق آنچه دارم و از حسن آنچه داری
# 3 ای نوش داروی جان اندر لبت نهفته %~% بامر همی چنینم چون خسته می گذاری
# 4 افغان و زاری من از حد گذشت بی تو %~% گر چه بکرد بلبل بی گل فغان و زاری
# 5 امیدوار وصلم از خود مبر امیدم %~% صعبست نا امیدی بعداز امیدواری
# 6 چون خاک اگر عزیزی بنشست بر در تو %~% هر جا که رفت از آن پس چون زر ندید خواری
# 7 من با چنین ارادت در تو رسم بشرطی %~% کز بنده سعی باشد وز همت تو یاری
# 8 شیرین از آنی ای جان کز تلخی غم خود %~% فرهادوار هر دم سوزی ز من بر آری
# 9 ای خوبتر ز لیلی هرگز مده چو مجنون %~% دیوانه دلم را زین بند رستگاری
# 10 گل را نمی توانم کردن بدوست نسبت %~% ای گل بپیش جانان در پیش گل چو خاری
# 11 هر جا که سیف باشد بستان اوست رویش %~% چونست حال بوستان ای باد نوبهاری
PageV1P641
### || [genre: Gh2]
# 1 زبار عشق توام طالب سبکساری %~% ولی چه چاره که دولت نمی دهد یاری
# 2 که کرد بر من مسکین بدل بجز عشقت %~% نشاط را بغم وخواب را ببیداری
# 3 گناه کردم وبا روی توززلفت گفت %~% قیامتی تو بخوبی واو بطراری
# 4 بدیم گناه گرفتار هر دوام زیرا %~% گناه را بقیامت بود گرفتاری
# 5 مرا مگو که چه خواهیمرا نباشد خواست %~% مرا مپرس که چونی چنانکه می داری
# 6 بآب چشم خودش پرورش کنم شب و روز %~% چو در زمین دلم تخم اندهی کاری
# 7 مرا زروی سیه زردی غمت نبرد %~% بسرخی شفق این آسمان زنگاری
# 8 بکوی تو نه چنان آمدم که باز روم %~% که دل ز من نه چنان برده ای که باز آری
# 9 گر از جفای تو چون مرغ از قفس برهم %~% ببند پایم اگر دیگرم بدست آری
# 10 هوای غیر تو اندر دلم چنان باشد %~% که در خزینه سلطان متاع بازاری
# 11 تویی که چون بتماشا همی شدی در باغ %~% بپیش روی تو نرگس بزور و عیاری
# 12 زچشم خواست که لافی زند صبا گفتش %~% خدات صحت کامل دهد که بیماری!
# 13 حدیث صحبت جانان مثال سیم و زرست %~% گذاشتن بغم و یافتن بدشواری
# 14 اگر چه روی تو کم دید سیف فرغانی %~% ولیک عمر برد برد در طلب کاری
# 15 مرا بهجر میازار اگر چه می گویم %~% (من از تو روی نپیچم گرم بیازاری)
PageV1P642
### || [genre: Gh2]
# 1 تویی سلطان ملک حسن و چون من صد گدا داری %~% ترا کی برگ من باشد که چندین بی نوا داری
# 2 وصالت خوان سلطانست ازو محروم محتاجان %~% زنانش گوشه یی بشکن که بر در صد گدا داری
# 3 سپاه ماه بشکستی بدان روی و نمی دانی %~% کزین دلهای اشکسته چه لشکر در قفا داری
# 4 کلاه شاهی خوبان بدست ناز بر سر نه %~% که با این جسم همچون جان دو عالم در قبا داری
# 5 سزد گر اسم الرحمان شود کرسی فخر او %~% که عرشی از دل عاشق محل استوا داری
# 6 ز تو ای دوست تا دیدم همه رنج و بلا دیدم %~% نرفتم گر جفا دیدم همین باشد وفاداری
# 7 ز عدل چون تو سلطانی چنین احسان روا نبود %~% کی نی دستم همی گیری نه از من دست واداری
# 8 بهر چشمی که می خواهی بلطف و قهر یک نوبت %~% نظر کن سوی من گرچه ز درویشان غنا داری
# 9 پس از چندین دعا نتوان تهی در آستین کردن %~% کف در یوزه ما را چو تو دست عطا داری
# 10 مرا دی گفت روی تو ز وصافان حسن من %~% سخن از دل تو می گویی که جان آشنا داری
# 11 بضر و نفع عاشق وار ثابت باش در کویش %~% که گردورت کند از در دری دیگر کجا داری
# 12 چو باشد سیف فرغانی بر خلق از فراموشان %~% بوقتی کین غزل خوانی مرا ای دوست یاد آری
PageV1P643
### || [genre: Gh2]
# 1 مرا گفت دل چون چنین یار داری %~% چوبلبل همی گو که گلزار داری
# 2 نه در ملک من چون تویی دوست دارم %~% نه درحسن تو چون خودی یار داری
# 3 چوچشم تو بینم بروی تو گویم %~% که ای ماه چونی زبیمار داری
# 4 منم بی تو دل تنگ وبر تو بیک جو() %~% که از من ملالت بخروار داری
# 5 زگلزار وصلت کرا رنگ باشد %~% که چندین رقیبان چون خار داری
# 6 من و نیم جانی و وصلت چه گویی %~% توانگرتر ازمن خریدار داری
# 7 مرا ازپی روز وصل خود ای مه %~% همه شب چو استاره بیدار داری
# 8 بمن کی رسد نوبت وصلت آخر %~% که چون من هزاران طلب کار داری
# 9 ترا چون زمن بهتری فخر نبود %~% چگویم گراز چون منی عار داری
# 10 اگر چه چو لیلی عزیزی نشاید %~% که مجنون خود را چنین خوار داری
# 11 کمین عاشقت سیف فرغانی وتو %~% ازو کمتر امروز بسیار داری
PageV1P644
### || [genre: Gh2]
# 1 ای که از سیم خام تن داری %~% قامتی همچو نارون داری
# 2 در قبایی کسی نمی داند %~% که تو در پیرهن چه تن داری
# 3 تا نگفتی سخن ندانستم %~% که تو شیرین زبان دهن داری
# 4 تو بدان دام زلف ودانه خال %~% صد گرفتار همچو من داری
# 5 تو چنین چشم و ابروی فتان %~% بهر آشوب مرد وزن داری
# 6 زیر هر غمزه یی نمی دانم %~% که چه ترکان تیغ زن داری
# 7 در همه شهر دل نماند درست %~% تا چنان زلف پر شکن داری
# 8 زنده در خرقهای درویشان %~% چه شهیدان بی کفن داری
# 9 در فراق تو سیف فرغانی %~% می کند صبر و خویشتن داری
PageV1P645
### || [genre: Gh2]
# 1 تویی که عارض رخسار دلستان داری %~% دلم بغمزه ربودی و قصد جان داری
# 2 تو بوستان جمالی و ناشکفته هنوز %~% هزار غنچه بر اطراف بوستان داری
# 3 بدین رخ چو مه و قامت چو سرو روان %~% ترا همی رسد ار سر بر آسمان داری
# 4 چو در کنار نیایی کجا توان دیدن %~% دقیقه یی که تو از لطف در میان داری
# 5 من ار ز پای درآیم ترا چه غم که چو من %~% هزار عاشق سرگشته در جهان داری
# 6 میان زمره خوبان مرا دلی گم گشت %~% توی ز جمله این دلبران که آن داری
# 7 ز دوستی تو کارم بکام دشمن شد %~% روا بود که چنین دوست را چنان داری
# 8 غمت بجان بخریدم خدات مزد دهاد %~% کز آن متاع نفیس اینچنین زیان داری
# 9 ز خاک درگه تو زآن مرا نصیبی نیست %~% که آب دیده خلقی بر آستان داری
# 10 مدام سبز بود گلشن محبت ما %~% اگر تو آب سخن اینچنین روان داری
# 11 تو آن مهی که ترا گفت سیف فرغانی %~% حدیث یا شکرست آن که در دهان داری
PageV1P646
### || [genre: Gh2]
# 1 از آن شکر که تو در پسته دهان داری %~% سزد که راتبه جان من روان داری
# 2 ببوسه تربیتم کن که من برین درگه %~% نه آن سگم که تو تیمار من بنان داری
# 3 نظر در آینه کن تا ترا شود روشن %~% چو دیگران که چه رخسار دلستان داری
# 4 اگر کسی ندهد دل بچون تو دلداری %~% تو خویشتن بستانی که دست آن داری
# 5 جماعتی که در اوصاف تو همی گویند %~% که قد سرو و رخ همچو گلستان داری
# 6 نظر در آن گل رو می کنند بی خبرند %~% ز غنچها که بر اطراف بوستان داری
# 7 پیام داد بمن عاشقی که ای مسکین %~% که همچو من بسخن رسم عاشقان داری
# 8 بروی گل دگران خرمند چون بلبل %~% تو از محبت او تا بکی فغان داری
# 9 چو عاشقان همه احوال خویش عرض کنند %~% تو نیز قصه خود باز گو زبان داری!
# 10 ببوسه یی چو رسیدی از آن دهان زنهار %~% ممیر کز لب لعلش غذای جان داری
# 11 چو دوست گفت سخن گفت سیف فرغانی %~% حدیث یا شکرست آنکه در دهان داری
PageV1P647
### || [genre: Gh2]
# 1 روی پنهان کن که آرام دل ازمن می بری %~% هوشم از سر می ربایی جانم ازتن می بری
# 2 این چه دلداری بود جانا که بامن ساعتی %~% می نیارامی وآرام دل ازمن می بری
# 3 گفته ای نزد توآیم بر من این منت منه %~% گر بیایی زآب چشمم در بدامن می بری
# 4 ور مرا بی التفاتی می کنی زآن باک نیست %~% کز دلم سودای خود (چون) زنگ ازآهن می بری
# 5 بارقیب ازمن شکایت کرده ای ای بی وفا %~% ماجرای دوست تا کی پیش دشمن می بری
# 6 درشب زلفت نهان کن آن رخ چون روز را %~% کآب روی مهر و مه زآن روی روشن می بری
# 7 زآن رخ همچون گل و زلف چو سنبل درچمن %~% آتش لاله نشاندی وآب سوسن می بری
# 8 درشب تیره بتابی بر دلم از راه چشم %~% همچو ماه از بام گردون ره بر وزن می بری
# 9 دوش درمستی ازآن لب بوسه یی بربوده اند %~% درعوض ده می دهم گربر من آن ظن می بری
# 10 سیف فرغانی چو سعدی نزد آن دلبر سخن %~% در بدریا می فرستی زر بمعدن می بری
PageV1P648
### || [genre: Gh2]
# 1 جانا بیک کرشمه دل و جان همی بری %~% دردم همی فزایی و درمان همی بری
# 2 روی چو ماه خویش (و) دل و جان عاشقان %~% دشوار می نمایی وآسان همی بری
# 3 اندر حریم سینه مردم بقصد دل %~% دزدیده می درآیی وپنهان همی بری
# 4 گه قصد جان بنرگس جادو همی کنی %~% گه گوی دل بزلف چو چوگان همی بری
# 5 چون آب و آتشند در و لعل درسخن %~% تو آب هردو زآن لب و دندان همی بری
# 6 خوبان پیاده اند وازیشان برین بساط %~% شاهی برخ تو هر ندبی زآن همی بری
# 7 با چشم وغمزه تو دلم دوش میل داشت %~% گفتا مرا بدیدن ایشان همی بری
# 8 عقلم بطعنه گفت که هرگز کس این کند %~% دیوانه رابدیدن مستان همی بری!
# 9 دل جان بتحفه پیش تو می برد سیف گفت %~% خرما ببصره زیره بکرمان همی بری!
PageV1P649
### || [genre: Gh2]
# 1 دلبرا حسن رخت می ندهد دستوری %~% که بهم جمع شود عاشقی و مستوری
# 2 آمدن نزد تو بختم ننماید یاری %~% رفتن از کوی تو عشقم ندهد دستوری
# 3 ترک رویی تو وبی هندوی خال سیهت %~% زنگی چشم من از گریه شود کافوری
# 4 ذره از پرتو خورشید رخ روشن تو %~% در شب تیره چو استاره نماید نوری
# 5 تو ازین دستم اگر گوش بمالی چو رباب %~% من درین پرده بسی ناله کنم طنبوری
# 6 اگر از حال منت هیچ نمی سوزد دل %~% تو که این حال نبودست ترا معذوری
# 7 گر بنزدیک تو سهلست مرا طاقت نیست %~% اگرم یک نفس از روی تو باشد دوری
# 8 بنده بیمار فراقست و نه قانون ویست %~% که بوصل تو شفا خواهد ازین رنجوری
# 9 رنج عشقت نکشم بر طمع راحت نفس %~% پادشازاده ملکم نکنم مزدوری
# 10 گر بشفتالوی سیب زنخش یابم دست %~% هیچ شک نیست که به یابم ازین رنجوری
PageV1P650
### || [genre: Gh2]
# 1 دلبرا حسن رخت می ندهد دستوری %~% که بهم جمع شود عاشقی و مستوری
# 2 آمدن پیش تو بختم ننماید یاری %~% رفتن از کوی تو عشقم ندهد دستوری
# 3 اگر از حال منت هیچ نمی سوزد دل %~% تو که این حال نبودست ترا معذوری
# 4 پیش عشاق تو بهتر زغنا درویشی %~% نزد بیمار تو خوشتر زشفا رنجوری
# 5 گر بنزدیک تو سهلست مرا طاقت نیست %~% اگرم یک نفس از روی تو باشد دوری
# 6 گر بدست اجل از پای درآید تن من %~% از می عشق بود در سر من مخموری
# 7 ما جهان را بتو بینیم که در خانه چشم %~% دیده مانند چراغست وتو در وی نوری
# 8 پرده از روی برانداز دمی تا آفاق %~% بتو آراسته گردد چو بهشت از حوری
# 9 سیف فرغانی در کار جزا چشم مدار %~% پادشازاده ملکی چکنی مزدوری
PageV1P651
### || [genre: Gh2]
# 1 ای جهان ازتو مزین چو بهشت از حوری %~% همه عالم ظلماتست وتو در وی نوری
# 2 گر ببیند رخ خوب تو بماند خیره %~% درگل عارض تو نرگس چشم حوری
# 3 دل در اوصاف تو گر چند که دوراندیشست %~% همچو اندیشه ترا کی بود از دل دوری
# 4 دل کس جمع نماند چو پریشان گردد %~% زلف چون سنبل تو بر بدن کافوری
# 5 بیم آنست که در عهد تو گم نام شود %~% مه نام آور و خورشید بدان مشهوری
# 6 وقت ما خوش نشود جز بسماع نامت %~% ورچه در مجلس ما زهره بود طنبوری
# 7 لب شیرین تو خواهم که دهان خوش کند %~% مگسان شکرت را عسل زنبوری
# 8 وصل تو عافیتست و من بیمار از هجر %~% دورم از صحت چون عافیت از رنجوری
# 9 سیف فرغانی ناگاه درآید ز درت %~% سگ چو دریافت گشاده نخوهد دستوری
PageV1P652
### || [genre: Gh2]
# 1 اگر چو خسرو و خاقان سزای تاج و سریری %~% ترا گلیم گدایی به از قبای امیری
# 2 بوقت می گرو و از سپیدرویی خود دان %~% بزر سرخ خریدن سیه گلیم فقیری
# 3 ترا چه عیب کند یار و گر کند چه تفاوت %~% گر آفتاب کند عیب ذره را بحقیری
# 4 چو دوست سایه لطفی فگند بر سر کارت %~% بروی پشت زمین را چو آفتاب بگیری
# 5 ترا سعادت عشقش بپایه یی برساند %~% که خس دهی بستانند و زر دهند نگیری
# 6 اگر سلامت خواهی چراغ مجلس او شو %~% چو او فروخت نسوزی (و چون) بکشت نمیری
# 7 چو آتش آنچه بیابی برنگ خویشتنش کن %~% چنان مشو که ز بادی چو آب نقش پذیری
# 8 مدام در پی او رو که راه عشق بداند %~% که چشم عقل تو کورست اگر بدیده بصیری
# 9 تو نقد خود بد گر کس سپار تاش بسنجد %~% بسنگ خویش فزونی بنزد خویش کثیری
# 10 فطیر عقل تو خامست بی حرارت عشقش %~% برو بسوز که خامی برو بپز که خمیری
# 11 سخن بقدر تو گویم که طعمه کرد نشاید %~% طعام مردم بالغ ترا که طفل بشیری
# 12 بگوش هوش زمانی سماع قول رهی کن %~% اگر عطارد ذهنی ور آفتاب ضمیری
# 13 چو سیف روز جوانی بعاشقی گذراند %~% سعادتش برساند چو بخت بنده بپیری
PageV1P653
### || [genre: Gh2]
# 1 بهار آمد و گویی که باد نوروزی %~% فشانده مشک بر اطراف باغ پیروزی
# 2 کنار جوی چو شد سبز در میان چمن %~% بیا بگو که چه خواهم من از تو نوروزی
# 3 ز وصل شاهد گل گشت ناله بلبل %~% چو در فراق تو اشعار من بدلسوزی
# 4 چه باشد ار تو بدان طلعت جهان افروز %~% چراغ دولت بیچاره یی برافروزی
# 5 بلای عشق تو تا زنده ام نصیب منست %~% باقتضای اجل منقطع شود روزی
# 6 چو هست در حق من اقتضای رای تو بد %~% مگر که بخت منت می کند بدآموزی
# 7 مخواه هیچ بجز عشق سیف فرغانی %~% که عشق دوست ترا به ز هر چه اندوزی
PageV1P654
### || [genre: Gh2]
# 1 اگر فراق تو زین سان اثر کند روزی %~% مرا بخون جگر دیده تر کند روزی
# 2 ازین نکوترم ای دوست گر نخواهی داشت %~% غم تو حال مرا زین بتر کندروزی
# 3 برین خرابه که محنت ازو نمی گذرد %~% امید هست که دولت گذر کند روزی
# 4 اگر بباغ بقاصر صرفنا نرسد %~% شجر شکوفه شکوفه ثمر کند روزی
# 5 وگر بجانب عمان کند سحاب گذر %~% صدف ز قطره باران گهر کند روزی
# 6 چو اهل وجد زخود بی خبر شوم چو کسی %~% مرا زآمدن تو خبر کند روزی
# 7 بود که بخت بشمع عنایت ایزد %~% چراغ مرده ما باز بر کند روزی
# 8 زباغ وصل تو درویش میوه یی بخورد %~% درخت دولت اگر هیچ برکند روزی
# 9 بوصل هجر مبدل شود عجب نبود %~% خدای قادر شب را اگر کند روزی
# 10 برای دیدن روی تو چشم می دارم %~% که بخت کور مرا دیده ور کند روزی
# 11 مباش ایمن از آه سیف فرغانی %~% که ناله شب او هم اثر کند روزی
PageV1P655
### || [genre: Gh2]
# 1 هم دلبر من با من دلدار شود روزی %~% هم گلشن بخت من بی خار شود روزی
# 2 اندر ره او نبود جان کندن من ضایع %~% آنکس که دلم بستد دلدار شود روزی
# 3 خود را بامید آن دلشاد همی دارم %~% کآنکس که غمش خوردم غمخوار شود روزی
# 4 باشد که شبی ما را شکری بود از وصلش %~% ور نی گله از هجرش ناچار شود روزی
# 5 بنمود مرا عشقش آسان و ندانستم %~% کین کار بدین غایت دشوار شود روزی
# 6 همچون نفس عیسی در مرده دمد روحی %~% آنکس که ز عشق او بیمار شود روزی
# 7 از سکه مهر او مهر ار چو درم گیری %~% از نقد تو هریک جو دینار شود روزی
# 8 دزدیده دل خود را بر خنجر اوزن سیف %~% کآن مرغ که نکشندش مردار شود روزی
# 9 بی ماه رخش بختم شبهاست که می خسبد %~% دولت بود ار ناگه بیدار شود روزی
# 10 آن غم که همی آمد از هر طرفی ده ده %~% گر کم نکند یک یک بسیار شود روزی
# 11 با محنت عشق تو امید همی دارم %~% کین دولت سرمستم هشیار شود روزی
PageV1P656
### || [genre: Gh2]
# 1 چو شود کز سر جرمم بکرم برخیزی %~% وز گناهی که از آن در خطرم برخیزی
# 2 هست خلق تو کریم از تو سزا آن باشد %~% کز سر زلت عاشق بکرم برخیزی
# 3 دی مرا گفتی اگر با تو نظر دیر کنم %~% که بیکبار چنین از نظرم برخیزی
# 4 آن میندیش که بر دل ز گناهان توام %~% گر غباری بود از خاک درم برخیزی
# 5 نشوی عاشق ثابت قدم ار همچون موی %~% در قفا تیغ زنندت ز سرم برخیزی
# 6 هرگزت دست بوصلم نرسد گر چون خاک %~% زیر پای آرمت از ره گذرم برخیزی
# 7 گویی آن دور ببینم که تو یکبار دگر %~% مست و مخمور از آغوش برم برخیزی
# 8 من در افتاده بتو و تو بمن می گویی %~% کای مگس وقت نشد کز شکرم برخیزی
# 9 خشک جانی که مرا هست بقوال دهم %~% در سماع ار بغزلهای ترم برخیزی
# 10 کرمت دوش مرا گفت نمی خواهم من %~% کز در او چو گدایان بدرم برخیزی
# 11 سیف فرغانی بنشین و مبادا که چو مرغ %~% گر بسنگت بزنند از شجرم برخیزی
PageV1P657
### || [genre: Gh2]
# 1 هرکس از عشق می زند نفسی %~% عاشق تو بجز تو نیست کسی
# 2 شکرستان حسنی و ماییم %~% شکرستان حسن را مگسی
# 3 نظری سوی ما گدایان کن %~% کندرین حسرتند خلق بسی
# 4 در دل هرکسی ز تو سوزی %~% در سر هریکی ز تو هوسی
# 5 از پی صید ما میفکن دام %~% که ز دست تویم در قفسی
# 6 شرمسارم که بهر خدمت تو %~% جز بجانیم نیست دست رسی
# 7 ای که در پیش تیز می رانی %~% یکدم اندیشه کن ز بازپسی
# 8 بتو پیوست سیف فرغانی %~% نتوانم جدا شدن نفسی
# 9 ببرد با خودش ببستانها %~% خویشتن چون بآب داد خسی
PageV1P658
### || [genre: Gh2]
# 1 ای آنکه حسن صورت تو نیست در کسی %~% معنی صورت تو ندانست هرکسی
# 2 ای بهر روی خویش ز ما کرده آینه %~% نشنیده ام که آینه کرد از صور کسی
# 3 این طرفه تر که از نظرم رفته ای و باز %~% غیر تو می نیایدم اندر نظر کسی
# 4 کار مرا حواله بدیگر کسی مکن %~% کندر جهان بجز تو ندارم دگر کسی
# 5 در عالمی که خلق در آن جمله بنده اند %~% سلطان شد ار ترا نظر افتاد بر کسی
# 6 گرد از وجود خاکی عاشق برآورد %~% چون اوفتاد آتش عشق تو در کسی
# 7 شب را بدم چو روز کند روز را چو شب %~% از شوق (تو) گر آه کند در سحر کسی
# 8 روزی لبش بآه ندامت کنند خشک %~% گر بهر تو شبی نکند دیده تر کسی
# 9 خاک درت بملک دو عالم نمی دهم %~% چیزی بجان خرد نفروشد بزر کسی
# 10 کس بی عنایت تو بتو در نمی رسد %~% بی لشکر تو بر تو نیابد ظفر کسی
# 11 آن کو ز جان بکرد قدم راه تو برفت %~% ای راه تو بپای نبرده بسر کسی
# 12 اندر طریق عشق تو مردن سلامتست %~% وای ار سلیم عود کند زین سفر کسی
# 13 جویای ملک عشقت اگر چه بود فقیر %~% او محتشم بود نبود مختصر کسی
# 14 در رزمگاه همت رستم نبرد او %~% نی سام سیم چیزی و نی زال زر کسی
# 15 تا خاک و زر بسنگ سویت نکرد راست %~% در عشق تو نگشت چو زر نامور کسی
# 16 لفظیست شعر بنده و معنیش جمله تو %~% در شعر ذکر تو نکند این قدر کسی
# 17 از شعرها که گفتم و از نیکوان که دید %~% خوشتر حدیث تست و تویی خوبتر کسی
# 18 اندر طریق وصف تو ای تو برون ز وصف %~% رفتم چنانک نیست مرا بر اثر کسی
# 19 در نظم شعر چون بزبان درفشان کند %~% تا سینه چون صدف نکند پرگهر کسی
# 20 گوینده حدیث ترا من بدین سخن %~% کردم خبر که از تو ندارد خبر کسی
# 21 این نوعروس غیب که از پرده رو نمود %~% بنگر بپوش عیب چو من بی هنر کسی
PageV1P659
### || [genre: Gh2]
# 1 عاشقم زنده دلی را که تو جانش باشی %~% قوت دل دهی و قوت روانش باشی
# 2 هر کرا چشم دل از عشق تو بینایی یافت %~% دائم اندر نظر دیده جانش باشی
# 3 قرص خور نان خوهد ازسفره آنکس همه روز %~% که تو چون شمع شبی بر سر خوانش باشی
# 4 همه عالم بارادت نگرانش باشند %~% گر تو یکدم بعنایت نگرانش باشی
# 5 ای دل خام اگر چون من سودا پخته %~% طمعت هست که از سوختگانش باشی
# 6 دوست جانم بغم عشق خود آگنده خوهد %~% نه چنین جسم که پرورده بنانش باشی
# 7 دوست را گرچه لبی همچو شکر شیرینست %~% تو نه ای لایق آن کز مگسانش باشی
# 8 سگ این کوی شدن مرتبه شیرانست %~% اینت بس نیست که در کوی سگانش باشی
# 9 کیسه از سیم تهی دار و کنارش پر زر %~% تا بساعد کمر موی میانش باشی
# 10 در ازل هرچه شد وتا بابد هرچه شود %~% بنده تقریر کند گرتو زبانش باشی
# 11 سیف فرغانی آفاق بگیرد گرتو %~% بمدد قوت بازوی توانش باشی
# 12 سعدی زنده دل از بهر تو حق بود که گفت %~% (هرگز آن دل بنمیرد که تو جانش باشی)
PageV1P660
### || [genre: Gh2]
# 1 ای دوست بی تو ما را اندر جهان چه خوشی %~% بی چون تو دلستانی در تن ز جان چه خوشی
# 2 پرسی ز من که بی من با خود چه بود حالت %~% اندر جوار دشمن بی دوستان چه خوشی
# 3 مشتاق چون تویی را از غیر تو چه راحت %~% جویای قوت جان را از آب و نان چه خوشی
# 4 گفتی مرا که چونی در دامگاه دنیا %~% مرغ آبی فلک را در خاکدان چه خوشی
# 5 گویی خوشست حالت با مردم زمانه %~% با همرهان رهزن در کاروان چه خوشی
# 6 از جان خود دلی را بی وصل تو چه نیکی %~% زآب دهن کسی را اندر دهان چه خوشی
# 7 این جان نازنین را از جسم راحتی نه %~% با همدگر دو ضد را در یک مکان چه خوشی
# 8 جویای حضرتت را از سیف نیست بهره %~% آنرا که زنده باشد از مردگان چه خوشی
# 9 دنیا و آخرت را بهر تو ترک کردم %~% بی تو درین چه راحت جز تو در آن چه خوشی
PageV1P661
### || [genre: Gh2]
# 1 ای غم عشق تو برده ز دل ما تنگی %~% آرزوی مه و خور با رخ تو همرنگی
# 2 شرح دل کرد چنان عشق که نتواند اگر %~% پای بیرون نهد از دایره دل تنگی
# 3 حبشی زلفی و از بندگی عارض تو %~% داغ دارست رخ ماه چو روی زنگی
# 4 هر که در دور تو بی عشق برآمد نامش %~% گر بدین عار رضا داد زهی بی ننگی
# 5 کاه برگی که بباد تو ز جا برخیزد %~% جای آنست که با کوه کند همسنگی
# 6 بسوی خاک درت زآن نتوان رفت سبک %~% که زمین بر سر راهست کلوخی سنگی
# 7 با تن خویش ببی کاری اگر کردی صلح %~% ای دل شیفته با دولت خود در جنگی
# 8 قطع آن راه کند مرد بپای همت %~% سخن از ترک سرت گفتم از آن می لنگی
# 9 سیف فرغانی پا بر سر خود نه در راه %~% زآنکه این راه دو گامست و تو صد فرسنگی
PageV1P662
### || [genre: Gh2]
# 1 مباد دل ز هوای تو یک زمان خالی %~% که بی هوای تو دل تن بود ز جان خالی
# 2 همای عشق ترا هست آشیانه دلم %~% مباد سایه این مرغ از آشیان خالی
# 3 ز روی تو ز زمین تا بآسمان پرنور %~% ز مثل تو ز مکان تا بلامکان خالی
# 4 خیال روی توام در دلست پیوسته %~% ز مهر و ماه کجا باشد آسمان خالی
# 5 دلم ز معنی عشقت تهی نخواهد شد %~% اجل اگر چه کند صورتم ز جان خالی
# 6 شراب عشق ترا عیب چیست تلخی هجر %~% نواله تو نباشد ز استخوان خالی
# 7 رسید عشق و ز اغیار گشت صافی دل %~% پیمبر آمد و شد کعبه از بتان خالی
# 8 چو مرغ سیر ز ذکر تو و حکایت غیر %~% همیشه حوصله پر دارم و دهان خالی
# 9 صفیر مرغ دلم ذکر تست در همه حال %~% چو ماهی ارچه بود کامم از زبان خالی
# 10 غم تو و دل من همچو جان و تن شده اند %~% که می بمیرد اگر باشد این از آن خالی
# 11 مرا که دل ز هوای تو پر شدست چه غم %~% اگر بمیرم و از من شود جهان خالی
# 12 چو لوح عشق تو محفوظ جان من گردد %~% مرا قلم نبود ز آن پس از بنان خالی
# 13 بعاشقان تو دنیا خوشست و بی ایشان %~% چو دوزخست که هست از بهشتیان خالی
# 14 بر آستان تو مانده است سیف فرغانی %~% در تو نیست چو بازار از سگان خالی
PageV1P663
### || [genre: Gh2]
# 1 ایا بدور تو از مثل تو جهان خالی %~% کدام دور ز تو بود یک زمان خالی
# 2 تو در میان نه و ذکر تو در میان همه %~% تو در مکان نه و نبود ز تو مکان خالی
# 3 زبان که نیست بذکر تو در دهان گردان %~% ببرمش که ازو به بود دهان خالی
# 4 دلم ز معنی عشقت تهی نخواهد شد %~% اجل اگر چه کند صورتم ز جان خالی
# 5 گداخت بر تن من گوشت همچو پیه از آنک %~% ز مغز مهر توم نیست استخوان خالی
# 6 رهی بکوی تو چون در نیاید و برود %~% ولیک از او نبود هرگز آستان خالی
# 7 ز چنگ عشق تو همچون رباب می نالم %~% چو دم دهیش نباشد نی از فغان خالی
# 8 در آن زمان که ز هستی خویش پر بودم %~% نبود همتم از قید این و آن خالی
# 9 از آفتاب رخت ذره ذره کم گشتم %~% شود بروز ز استاره آسمان خالی
# 10 همای عشق تو پرواز کرد گرد جهان %~% ندید در خور خود هیچ آشیان خالی
# 11 تو وصف خویش همی گو که سیف فرغانیست %~% بسان صورت دیوار از زبان خالی
PageV1P664
### || [genre: Gh2]
# 1 در حضرت تو کآنجاسلطان کند غلامی %~% عشقت بداد مارا جامی بدوست کامی
# 2 در سایه مانده بودم چون میوه نارسیده %~% خورشید عشقت آمد ازمن ببرد خامی
# 3 از عشق قید کردم بر پای دل که چون خر %~% بیرون راه می شد اسبم زبی لگامی
# 4 پای غم تو بوسم چون کرد دست حکمش %~% مر سر کش هوا را منع ازفراخ گامی
# 5 وصف جمال رویت می گویم و نگوید %~% کس وصف حال خسرو شیرین تر از نظامی
# 6 در پیش صف خوبان از دلبری بیفگند %~% محراب ابروی تو سجاده امامی
# 7 آنجا که خوب رویان از زر برند سکه %~% تو زآن عقیق رنگین همچون نگین بنامی
# 8 اندام همچو آبت در جامه منقش %~% چون باده مروق اندر زجاج شامی
# 9 دارم بشعر شیرین ازتو امید بوسه %~% شکر خورد همیشه طوطی بخوش کلامی
# 10 یاری شکار من شد با این دل شکسته %~% کردم بزرگ صیدی با این دریده دامی
# 11 آن دلستان دل من با من دهد دگر ره %~% گرآنچه برده باشد باز آورد حرامی
# 12 نتوان بعمر ناقص این غصه شرح دادن %~% زیرا بمرگ باشد این قصه راتمامی
# 13 هر کین غزل بخواند داند که من چو سعدی %~% وقتی فقیه بودم و امروز رند و عامی
PageV1P665
### || [genre: Gh2]
# 1 ماه سعادتم را باشد شب تمامی %~% با تو گرم ببیند دشمن بدوستکامی
# 2 هر آفتاب زردم ز آن روی شاد گردان %~% کین روزه دار غم را تو چون نماز شامی
# 3 از چنگ باز عشقت چون کبک کوه گیرد %~% طاوست ار ببیند وقتی که می خرامی
# 4 محروم کرد ایام از خدمت تو مارا %~% هجران زشاخ برکند آن میوه رابخامی
# 5 خال ترا چو دیدم بازلف تو بگفتم %~% چون صید درنیفتد کین دانه راتو دامی
# 6 دل شد زخمر عشقت رسوا بنیم جرعه %~% ننهفت حال خود را مست از رقیق جامی
# 7 با عشق تو دل من از دشمنست ایمن %~% هرچ آن حلال باشد نستاندش حرامی
# 8 از وصف حسن آن مه گر عاقلی حذر کن %~% کاینجا ز ذکر لیلی مجنون شود نظامی
# 9 با عاشقان عارف ازجام لاابالی %~% خوردم شراب و رستم از ننگ نیکنامی
# 10 ترک ادب کن ای دل زیرا که دست ندهد %~% از خواندن مصادر این پایگاه سامی
# 11 جز مدح دوست ای سیف از تو چه خدمت آید %~% در حضرتی که آنجا سلطان کند غلامی
PageV1P666
### || [genre: Gh2]
# 1 دی مرا گفت آن مه ختنی %~% که من آن توام تو آن منی
# 2 ما دو سر در یکی گریبانیم %~% چون جداما (ن) کند دو پیرهنی
# 3 گو لباس تن از میانه برو %~% چون برفت از میان (ما) دو تنی
# 4 گر فقیری بما بود محتاج %~% حاجت از وی طلب که اوست غنی
# 5 دوست با عاشقان همی گوید %~% باشارت سخن ز بی دهنی
# 6 عاشقان از جناب معشوقند %~% گر حجازی بوند و گر یمنی
# 7 همچو قرآن که چون فرود آمد %~% گویی آن هست مکی آن مدنی
# 8 علوی سبط مصطفی باشد %~% گر حسینی بود وگر حسنی
# 9 گر چه گویند خلق سلمان را %~% پارسی و اویس را قرنی
# 10 عاشق دوست را زخلق مدان %~% در بحرین را مگو عدنی
# 11 روی پوشیده و برهنه بتن %~% مردگان را چه غم زبی کفنی
# 12 غزل عشق چون سراییدی %~% خارج از پردهای خویشتنی
# 13 عاقبت مطربان مجلس وصل %~% بنوازندت ای چو دف زدنی
# 14 دوست گوید بیا که با تو مرا %~% دوی یی نیست من توام تو منی
# 15 سیف فرغانی اندر (ین) کویست %~% با سگان همنشین زبی وطنی
PageV1P667
### || [genre: Gh2]
# 1 ای (که) تو جان جهانی و جهان جانی %~% گر بجان و بجهانت بخرند ارزانی
# 2 عشق تو مژده ور جان بحیات ابدی %~% وصل تو لذت باقی ز جهان فانی
# 3 خوب رویان جهان کسب جمال از تو کنند %~% آفتاب ار نبود مه نشود نورانی
# 4 زآسمان گر بزمین در نگری چون خورشید %~% غیر مه هیچ نباشد که بدو می مانی
# 5 ماه در معرض روی تو برآید چه عجب %~% شب روان را چو عسس سخت بود پیشانی
# 6 ظاهر آنست که در باغ جمال کس نیست %~% خوبتر زین گل حسنی که تواش بستانی
# 7 از سلاطین جهان همت من دارد عار %~% گر تو یک روز گدای در خویشم خوانی
# 8 شرمسارست توانگر ز زرافشانی خود %~% چون گدای تو کند دست بجان افشانی
# 9 از چنین داد و ستد سود چه باشد چو بمن %~% ندهی بوسه وگر من بدهم نستانی
# 10 خسته تیغ غمت را ببلا بیم مکن %~% کشته را چند بشمشیر همی ترسانی
# 11 سیف فرغانی از عشق بپرهیز و منه %~% پا در آن کار که بیرون شد از آن نتوانی
PageV1P668
### || [genre: Gh2]
# 1 در تن زنده یکی مرده بود زندانی %~% دل که او را نبود با تو تعلق جانی
# 2 ما برآنیم که تا آب روان در تن ماست %~% برنگیریم ز خاک در تو پیشانی
# 3 هرچه در وصف تو گویند و کنند اندیشه %~% آن همه دون حق تست و تو برتر زآنی
# 4 بدوسه نان که برین سفره خاک آلودست %~% نتوان کرد سگ کوی ترا مهمانی
# 5 نیکوان جای بگیسوی چو عنبر روبند %~% چون درآید سر زلف تو بمشک افشانی
# 6 تو بلب مرهم رنجوری و در حسرت آن %~% مرد بیمار فراق تو ز بی درمانی
# 7 جان بدادیم و برآنیم که حاصل نشود %~% دولت وصل تو ای دوست بدین آسانی
# 8 بر سر خوان وصالت بتناول نرسد %~% بخت پیر من درویش ز بی دندانی
# 9 گرچه آنکس که خرد مثل ترا نفروشد %~% گر بملک دو جهانت بخرند ارزانی
# 10 ورچه مردم طلبند آنچه ندارند ترا %~% آن گروهند طلب کار که با ایشانی
# 11 من غلام توام و بنده شدند آزادان %~% هندوی چشم ترا ای مه ترکستانی
# 12 هر که جان ترک کند زنده بجانان باشد %~% چون شود زنده بجانان چه غم از بی جانی
# 13 سیف فرغانی چندت بتواضع گوید %~% کبر یکسو نه اگر شاهد درویشانی
PageV1P669
### || [genre: Gh2]
# 1 کیست درین دور پیر اهل معانی %~% آنکه بهم جمع کرد عشق و جوانی
# 2 قربت معشوق از اهل عشق توان یافت %~% راه بود بی شک از صور بمعانی
# 3 گر تو چو شاهان برین بساط نشینی %~% نیست ترا خانه در حدود مکانی
# 4 در نفسی هرچه آن تست ببازی %~% درند بی ملک هر دو کون نمانی
# 5 نور امانت ز تو چنان بدرخشد %~% کآتش برق از خلال ابر دخانی
# 6 خضر شوی در بقا و دانش و آنگاه %~% آب در اجزای تو کند حیوانی
# 7 علم تو آنجا رسد بدو که چو حلاج %~% گویی اناالحق و نام خویش ندانی
# 8 همچو عروسان بچشم سر تو پیدا %~% رو بنمایند رازهای نهانی
# 9 جسم تو زآن سان سبک شود که تو گویی %~% برد بدن از جوار روح گرانی
# 10 فاتحه این حدیث دارد یک رنگ %~% ست جهت را بنور سبع مثانی
# 11 هرکه مرو را شناخت نیز نپرداخت %~% از عمل جان بعلمهای زبانی
# 12 گر خورد آب حیات زنده نگردد %~% دل که ندارد بدو تعلق جانی
# 13 من نرسیدم بدین مقام که گفتم %~% گر برسی تو سلام من برسانی
PageV1P670
### || [genre: Gh2]
# 1 ای چون تو نبوده گل در هیچ گلستانی %~% آن کار چه کارست آن کو تازه کند جانی
# 2 گرچه نتوان گفتن می خوردن و خوش خفتن %~% در زیر درخت گل با چون تو گلستانی
# 3 کآنجا ز هوا نبود در طبع تقاضایی %~% وآنجا ز حیا نبود بر بوسه نگهبانی
# 4 عاشق ز لب جانان خمری چو عسل نوشد %~% زاهد بترش رویی با سرکه خورد نانی
# 5 یک روز مرا گفتی کامت بدهم یک شب %~% سیراب کجا گردد این تشنه ببارانی
# 6 صاحب هوسان هریک نسبت بکسی دارند %~% چون من مگسی دارد چون تو شکرستانی
# 7 در خانه نشین ورنی بر روی فگن برقع %~% کآشفته شود ناگه شهر از چو تو سلطانی
# 8 با دشمن بذ گویم شد دوست رقیب تو %~% بهر تو روا دارم زاغی بزمستانی
# 9 گر سیف سرخو را اندر قدمت مالد %~% پای ملخی بخشد موری بسلیمانی
PageV1P671
### || [genre: Gh2]
# 1 ایا بحسن رخت را لوای سلطانی %~% بروی صورت زیبای حسن را جانی
# 2 خطیست بر رخ تو از مداد نورالله %~% نه از حروف مرکب چو خط پیشانی
# 3 من از لطافت جان تو چون کنم تعبیر %~% که جسم تو ز صفا عالمیست روحانی
# 4 ز بوستان جمال تو در سفال جهان %~% سپر غمیست ملون بهار ریحانی
# 5 برآن زمین که توی با تو مرد میدان نیست %~% بگوی مهر و مه این آسمان چوگانی
# 6 من از تو چون مگس از خوان جدا نخواهم شد %~% وگر چنانکه زنندم بسان سرخوانی
# 7 بسان نکته از یاد رفته باز آیم %~% ورم بتیغ زبان چون سخن همی رانی
# 8 چو مرغ سیر سوی آشیانه آیم باز %~% چو باز رفته گرم سوی خویشتن خوانی
# 9 مرا سخن ز تو در دل همی شود پیدا %~% که در درون من اندیشه وار پنهانی
# 10 بوصف صفحه رویت کتابها سازم %~% وگرچه روی ز من چون ورق بگردانی
# 11 من از تعصب دین دشمن ترا کافر %~% بگویم و نکند رخنه در مسلمانی
# 12 غم تو در دل از آثار فیض رحمانست %~% چو خاطر ملکی در نفوس انسانی
# 13 بزیر پای درخت قد تو می خواهم %~% که همچو شاخ ببادی کنم سرافشانی
# 14 هوای چون تو پری روی در سر چو منی %~% بدست دیو بود خاتم سلیمانی
# 15 دل منست ز عالم حواله گاه غمت %~% حواله چند کنی گنج را بویرانی
# 16 همی خوهم که مرا از جهانیان باشد %~% فراغتی که تو داری ز سیف فرغانی
PageV1P672
### || [genre: Gh2]
# 1 تعالی الله چه رویست آن بنزهت چون گلستانی %~% درو حسن آن عمل کرده که در فردوس رضوانی
# 2 ترا روییست ای دلبر که چون تو در حدیث آیی %~% شکر در وی شود گویا چو بلبل در گلستانی
# 3 چو قد و زلف تو دیدم کنون روی ترا گویم %~% که خورشیدست بر سر وی و ماهی در شبستانی
# 4 نهاده از ملاحت خوان و از بهر غذای جان %~% درو از پسته یی کرده پر از شکر نمکدانی
# 5 بجان بوسی خرم از تو که بهر زندگی دل %~% لب لعلت نهان کرده است در هر بوسه یی جانی
# 6 رخ تو گوی حسن ای جان ببر از جمله خوبان %~% جهان میدان این کارست بهر چون تو سلطانی
# 7 چو رویت جلوه خود کرد جان در تن بتنگ آمد %~% چو گل بشکفت بر بلبل قفس شد همچو زندانی
# 8 منم بیمار عشق و تو شفا اندر نفس داری %~% بمن ده داروی وصلت که دیدم درد هجرانی
# 9 ز تو گر شربتی نوشم به از (صد) جام یک جرعه %~% ور از تو خلعتی پوشم به از صد سر گریبانی
# 10 اگر تیغ بلای خود کشی بر سیف فرغانی %~% نپیچد سر که می ارزد چنین عیدی بقربانی
# 11 پس از نقصان هجر تو کمال وصل دریابم %~% که کامل بعد از آن گردد که گیرد ماه نقصانی
# 12 دلم در بند زلف تست و دانی حال چون باشد %~% مسلمان را که در ماند بدست نامسلمانی
# 13 غمت را در دل درویش همچون زر نگه دارم %~% که باشد مر توانگر را (دفینش کنج ویرانی)
# 14 رخ تو شاه ترکانست و خالت حاجب هندو %~% بدل بردن از آنحضرت خطت آورده فرمانی
# 15 گرم از در فراز آیی بیا ای جان که چون سعدی %~% «برآنم گر تو بازآیی که در پایت کشم جانی »
# 16 بتیغ از تو نگردد دور مسکین سیف فرغانی %~% که هرگز منع نتوان کرد بلبل را ز بستانی
PageV1P673
### || [genre: Gh2]
# 1 درتو زهی صورت تو گنج معانی %~% لطف الهی خزینه ییست نهانی
# 2 در صفت صورت تو لال بماند %~% ناطقه را گر زبان شوند معانی
# 3 هرکه ترا بر زمین بدید ندارد %~% بهر مه وخور بآسمان نگرانی
# 4 روح کند کام خویش خوش چوتو مارا %~% ذوق لب خود ببوسه یی بچشانی
# 5 پیش دهانت زشرم لب نگشاید %~% پسته که معروف شد بچرب زبانی
# 6 نزد تن تو که همچو روح لطیفست %~% جان شده منسوب چون بدن بگرانی
# 7 با غم عشقت چو برق می زند آتش %~% دود نفسهای من در ابر دخانی
# 8 هردو جهان گر بمن دهی نستانم %~% گرتو یکی دم مرا زمن بستانی
# 9 مرد چو در کار عشق تو نشود پیر %~% جانش گرفتار مرگ به بجوانی
# 10 سیف بجستن برو ظفر نتوان یافت %~% لیک بجستن بکن هر آنچه توانی
# 11 گام زن وراه رو بحسن ارادت %~% تا سر خود را بپای دوست رسانی
PageV1P674
### || [genre: Gh2]
# 1 ایا بحسن رخت را لوای سلطانی %~% بروی صورت زیبای حسن را جانی
# 2 فراز کرسی افلاک شاه خورشیدست %~% خلیفه رخ تو بر سریر سلطانی
# 3 خطیست بر رخ تو از مداد نورالله %~% نه از حروف مرکب چو خط پیشانی
# 4 برآن زمین که تویی با تو مرد میدان نیست %~% بگوی مهر ومه این آسمان چوگانی
# 5 من ازلطافت جان تو چون کنم تعبیر %~% که جسم تو زصفا عالمیست روحانی
# 6 دل منست زعالم حواله گاه غمت %~% حواله چند کنی گنج را بویرانی
# 7 غم تو در دل از آثار فیض رحمانست %~% چو خاطر ملکی در نفوس انسانی
# 8 من از تعصب دین دشمن ترا کافر %~% بگویم و نکند رخنه در مسلمانی
# 9 هوای چون تو پری روی در سر چومنی %~% بدست دیو بود خاتم سلیمانی
# 10 مرا سخن زتو در دل همی شود پیدا %~% که در درون من اندیشه وار پنهانی
# 11 من ازتو چون مگس از خوان جدا نخواهم شد %~% وگر چنانکه زنندم بسان سر خوانی
# 12 بسان نکته از یاد رفته بازآیم %~% ورم بتیغ زبان چون سخن همی رانی
# 13 بشرح صفحه رویت کتابها سازم %~% وگرچه زمن چون ورق بگردانی
# 14 فدای (تو)چه نکردند جان گران جانان %~% بهر بها که ترا می خرند ارزانی
# 15 همی خوهم که مرا از جهانیان باشد %~% فراغتی که تو داری زسیف فرغانی
PageV1P675
### || [genre: Gh2]
# 1 زمهر روی توای سرو ماه پیشانی %~% همی نهم همه برخاک راه پیشانی
# 2 بر آن بساط که سرباخت بایدم چکنم %~% که برزمین ننهم پیش شاه پیشانی
# 3 ببوی آنکه درم واکنی همی مالم %~% برآستان تو گه روی و گاه پیشانی
# 4 نماز خدمت تو می کنم بدان نیت %~% که برنگیرم ازآن سجده گاه پیشانی
# 5 تو آشکار شدی ناگهان وپنهان کرد %~% زشرم روی تو گل درگیاه پیشانی
# 6 چوشب سیاه شود آفتاب اگر هر صبح %~% برآستان تو ننهد پگاه پیشانی
# 7 بدین بهانه فلک لاجرم بهر مدت %~% همی کند بخسوفش سیاه پیشانی
# 8 در آن زمان که عرق کرده بود آدم را %~% بروی زرد زشرم گناه پیشانی
# 9 چو درحمایت روی توآمد اوراشد %~% چوآفتاب(ز)ثم اجتباه پیشانی
# 10 کسی که روی زدرگاه تو بگرداند %~% بداغ غیر توبادش تباه پیشانی
# 11 چو سر بسجده خدمت نهند عشاقت %~% که هست اصل درآن پایگاه پیشانی
# 12 زسوز آتش دل صدهزار آینه را %~% سیه کنند بیک دود آه پیشانی
# 13 بگرد خرمن حسنت ز سم گاو فلک %~% چو خوشه کوب خورد ماه کاه پیشانی
# 14 چو وصف روی(تو) اینجا رسید گفتم سیف %~% مکن بخیره درین جایگاه پیشانی
# 15 چو او غایت خوبی بکس نمی ماند %~% توخواه روی کن اندیشه خواه پیشانی
PageV1P676
### || [genre: Gh2]
# 1 چنین که تو سمری ای پسر بشیرینی %~% بدور تو نکند کس نظر بشیرینی
# 2 شکرفشان لب تو دید و شد بجان مایل %~% دلم بسوی تو همچون جگر بشیرینی
# 3 اگر ز لعل تو بودی نشان در اول عهد %~% چگونه نام گرفتی شکر بشیرینی
# 4 جهان بدور تو شیرین شود چو آب از قند %~% چرا دهند بدور تو زر بشیرینی
# 5 رهی که تلخی هجر تو داشت کام دلش %~% نداشت رغبت ازین بیشتر بشیرینی
# 6 ترا کنار گرفت و در آن میان ناگاه %~% لب تو دید و فرو برد سر بشیرینی
# 7 دگر بمأمن اصلی خود چگونه رسد %~% هر آن مگس که بیالود پر بشیرینی
# 8 ز حسرت تو چو شمع از نگین اثر پذرفت %~% چو دادم از لب لعلت خبر بشیرینی
# 9 دل مرا بتو از جمله میل بیشترست %~% که میل طفل بود بیشتر بشیرینی
# 10 بپیش صادر و وارد حکایت تو کنم %~% بسنده کرده ام از ماحضر بشیرینی
# 11 ز شعر خود غزلی نزد یار بردم و گفت %~% یکی بچشم رضا در نگر بشیرینی
# 12 چو می روی بسفر شعر بنده با خود بر %~% که طبع میل کند در سفر بشیرینی
# 13 جواب داد که با این همه شکر که مراست %~% کی التفات کنم من دگر بشیرینی
PageV1P677
### || [genre: Gh2]
# 1 ای لب لعل ترا بنده بجان شیرینی %~% لب نگویم که شکر نیست بدان شیرینی
# 2 نام لعل لب جان بخش تو اندر سخنم %~% همچنانست که درآب روان شیرینی
# 3 لب نانی که بآب دهنت گردد تر %~% شهد دریوزه کند زآن لب نان شیرینی
# 4 بوسه یی داد لبتقصد دگر کردمگفت %~% کین یکی بس بود از بهر دهان شیرینی
# 5 زآن بوصف تو زبانم چو لبت شیرین شد %~% که بلیسیدم از آن لب بزبان شیرینی
# 6 زآن لب ای دوست بصد جان ندهی یک بوسه %~% شکر ارزان کن و مفروش گران شیرینی
# 7 چون لبت بر شکر و قند بخندد گویند %~% بس کن از خنده که بگرفت جهان شیرینی
# 8 خوش درآمیخته ای با همگانواین سهلست %~% که خوش آمیز بود با همگان شیرینی
# 9 تلخی عیشم ازینست و نمی یارم گفت %~% که تو با من ترش و باد گران شیرینی
# 10 بنده در وصف تو بسیار سخنها گفتی %~% اگر از آب نرفتی بزبان شیرینی
# 11 سخن هر کس امروز نشانی دارد %~% زاده طبع مرا هست نشان شیرینی
# 12 شعر من کهنه نگردد بمرور ایام %~% که تغیر نپذیرد بزمان شیرینی
# 13 بعد ازین هر که چو من خوان سخن آراید %~% گو ازین شعر بنه بر سر خوان شیرینی
# 14 سیف فرغانی از آن خسرو ملک سخنی %~% با چنین طبع که فرهاد چنان شیرینی
PageV1P678
### || [genre: Gh2]
# 1 ای گرفته زحدیث تو جهان شیرینی %~% از تو در کام دل ودر لب جان شیرینی
# 2 شکر و شهد مرا بهر غذای دل وجان %~% در لب لعل تو دادند نشان شیرینی
# 3 راست چون لقمه غم کام دلم تلخ کند %~% گر مرا جز لبت آید بدهان شیرینی
# 4 چند در حسرت خود کام کنی تلخ مرا %~% از لب چون شکر خود بچشان شیرینی
# 5 تا حدیث لب لعلت بزبان آوردم %~% همچو آب از سخنم گشت روان شیرینی
# 6 گر چه در عهد تو بسیار نکویان هستند %~% روح لیسیده زلبشان بزبان شیرینی
# 7 کس چو تو نیست ازیراکه برابر نبود %~% گر چه با تره بود بر سر خوان شیرینی
# 8 از سر لطف بمن بنده نظر کن یکبار %~% بمگس گرچه نباشد نگران شیرینی
# 9 عاشقان را زتو هر لحظه امیدی دگرست %~% درد سر چند کشد ازمگسان شیرینی
# 10 بر سر خوان که برو شور و ترش خورده شود %~% چون مسلم بدر آید زمیان شیرینی
# 11 گرچه رو ترش کنی و سخنت باکی نیست %~% که بسازند زغوره بزمان شیرینی
# 12 ور بجان از لب تو بوسه خرم گویم شکر %~% که ببازار شما نیست گران شیرینی
# 13 سیف فرغانی از ذکر لب چون شکرش %~% تو درین شعر بآفاق رسان شیرینی
PageV1P679
### || [genre: Gh2]
# 1 بحال خود چو نظر کردم از تو می پرسم %~% که هیچ باشد ازین صعبتر بلایینی
# 2 گریز ازتو وجزتو گریز گاهی نیست %~% شکایت ازتو و غیر ازتو پادشایی نی
# 3 غم تراست مسلم زحاکمان امروز %~% که خون بریزد واندر میان بهایی نی
# 4 ازآستان جلالت بپرس تا هرگز %~% زدست حلقه برین درچو من گدایینی
# 5 بجان رسید کنون کار سیف فرغانی %~% سقیم در خطر و درد را دوایی نی
# 6 مرا بنزد تو بهر نشست جایی نی %~% مرا زدست تو بهر گریز پایی نی
# 7 زبهر جستن تو تادلم زجا برخاست %~% ببین که با سر کویت نشست جایی نی
# 8 منم زخویشان بیگانه بهر تو (و) مرا %~% بجز سگ تو درین کوی آشنایی نی
# 9 چو گل بخوبی صد برگ کشته ای ومرا %~% چو عندلیب بهنگام دی نوایی نی
# 10 جهان پر از گل ولاله شده ولی بی تو %~% مرا چوآب بایام گل صفایی نی
# 11 چو ذره بی تو وجودم تنست و جانی نی %~% چوآفتاب همه رویی و قفایی نی
PageV1P680
### || [genre: Gh2]
# 1 دی بامداد آن صنم آفتاب روی %~% بر من گذشت همچو مه اندر میان کوی
# 2 خورشید در کشیده رخ از شرم طلعتش %~% زآن سان که سایه درکشد از آفتاب روی
# 3 گفتم مگر که نیت حمام کرده ای %~% گفتا برو تو نیز بیا با کسی مگوی
# 4 چون ساعتی برآمد رفتم درآمدم %~% من در درون و خلق ز بیرون بگفت و گوی
# 5 دیدم بناز تکیه زده بر کنار حوض %~% همچون گلی که نوشکفد بر کران جوی
# 6 می کرد آب را تن و اندام او خجل %~% می زد شراب را لب او سنگ بر سبوی
# 7 حمام را که هیچ نه رنگ و نه بوی بود %~% از روی و موی او شده گل رنگ و مشک بوی
# 8 گیسوی مشکبار گشاده ز هم چنانک %~% موی میانش گم شده اندر میان موی
# 9 میدان عیش خالی و من برده بهر لعب %~% چوگان دست سوی زنخدان همچو گوی
# 10 من لابه کردم آن دم و او ناز چون نبود %~% بیم رقیب و دهشت لالای تنگخوی
# 11 او دید کآب دیده من گرم می رود %~% مشتی گلم بداد که دست از دلت بشوی
# 12 پس گفت سیف و اله و حیران چه مانده ای %~% فرصت چو یافتی سخن خویشتن بگوی
# 13 در بند وصل باش چو ناجسته یافتی %~% این دولتی که یافت نگردد بجست و جوی
PageV1P681
### || [genre: Gh2]
# 1 ای نو عروس حسن ترا آفتاب روی %~% مه را ز شرم عارض تو در نقاب روی
# 2 بهر نظاره رخ چون ماه تو سزد %~% گر بر درت چو حلقه نهد آفتاب روی
# 3 با ماه عارضت پس ازین آفتاب را %~% مانند سیل تیره نماید در آب روی
# 4 ما چون ستاره ایم و تو خورشید و نور ما %~% از نور روی تست ز ما بر متاب روی
# 5 زآن ساعتی که دیده ببیداریت بدید %~% دیگر بچشم من ننموده است خواب روی
# 6 از رویم آب رفت و ز باران اشک خود %~% هردم مرا چو آب شود پر حباب روی
# 7 از شرم چهره تو عرق بر گل اوفتد %~% هرگه که شویی از عرق چون گلاب روی
# 8 زلف تو آفتاب رخت را حجاب شد %~% خورشید را ز ابر بود در حجاب روی
# 9 هرگز بود که بار دگر سیف بیندت %~% بر روی او نهاده تو مست خراب روی
# 10 بر کف گرفته جامی زآن سان که مرد را %~% گلگون شود ز عکسش همچون شراب روی
PageV1P682
### || [genre: Gh2]
# 1 زاندیشه تو که هست جان در وی %~% دل چون قفس است و طوطیان در وی
# 2 در نعت تواند طوطیان یک یک %~% همچو لب تو شکر فشان در وی
# 3 هر دل که غم تو اندرو نبود %~% مرده شمرش که نیست جان در وی
# 4 از هر دو جهان نشان نمی گیرد %~% آن دل که تست یک نشان در وی
# 5 هرنکته زعلم این چنین عاشق %~% در تست هزار بحروکان در وی
# 6 عرشیست علیه استوی الرحمن %~% نی چون فلکست واختران در وی
# 7 من ازسخن تو لب بهم گیرم %~% چون کار نمی کند زبان در وی
# 8 در ذکر معانی تو می باید %~% لفظی زگهر هزار کان در وی
# 9 آنجا که مقام عاشقان تست %~% نازل چو زمین شد آسمان در وی
# 10 در بحر غمت که بی کنارست آن %~% ماییم فتاده تا میان در وی
# 11 مارا وترا ازین جهان ای جان %~% هرچند که کردم امتحان در وی
# 12 جانیست زحزن عالمی با او %~% روییست زحسن یک جهای در وی
# 13 گر جان منست دلپذیرم نیست %~% هرچیز(که) ازتو نیست آن در وی
# 14 در وصف تو شعر سیف فرغانی %~% دریست کشیده ریسمان در وی
PageV1P683
### || [genre: Gh2]
# 1 چو دست و روی بشویی ودر نماز شوی %~% دل از دو کون بشو تا محل راز شوی
# 2 درین مغاک که خاکش بخون بیالودند %~% در آب دست مزن ورنه بی نماز شوی
# 3 ز فرعها که درین بوستان گلی دارند %~% بدوز چشم نظر تا باصل باز شوی
# 4 اگر نیاز بحضرت بری بیک نظرت %~% چنان کند که ز کونین بی نیاز شوی
# 5 چو دوست کرد نظر در تو بعد ازآن رضوان %~% اگر بخلد برین خواندت بناز شوی
# 6 وگر بمجلس مستان عشق خوانندت %~% سزد که بردر ایشان باهتزاز شوی
# 7 چراغ دولت خود برفروزی ار چون شمع %~% درآن میانه شبی نیم خورد گاز شوی
# 8 بنزد دوست که محمود اوست در عالم %~% بحسن سابقه محبوب چون ایاز شوی
# 9 بنفشه وار درین باغ سیف فرغانی %~% شکسته باشی چون سرو سرفراز شوی
# 10 ززهد خشک دل سرد تو چو یخ بفسرد %~% زسوز عشق چو خورشید یخ گداز شوی
# 11 سرت بپایه مردان کجا رسد بی عشق %~% وگرچه چون امل غافلان دراز شوی
PageV1P684
### || [genre: Gh2]
# 1 نگاری کز رخ چون مه کند بر نیکوان شاهی %~% بهشتست او که اندر وی بیابی هرچه می خواهی
# 2 اگرچه عاشقانش را بهشت اندر نظر ناید %~% غلام هندوند اورا همه ترکان خرگاهی
# 3 ایا دنیا زتو گلشن بعشق تست جان درتن %~% رخ پرنور تو روشن بنور صبغت اللهی
# 4 جفا باعاشقان کم کن که مر سلطان ظالم را %~% درازی باشد اندر دست واندر عمر کوتاهی
# 5 الا ای طالب صادق اگر بر وی شدی عاشق %~% کنون می ران که براسبی کنون می رو که بر راهی
# 6 چو داد بندگی دادی ستاندی خط آزادی %~% کنون مطلق که در بندی کنون رسته که درچاهی
# 7 ازو او را خوه ای مسکین چو او داری همه داری %~% زدریا در طلب زیرا زجو حاصل شود ماهی
# 8 وگر اورا همی خواهی ببر پیوند خود ازخود %~% چو دربارت گهر باشد مکن با دزد همراهی
# 9 بپای عقل خود نتوان طریق عشق او رفتن %~% که نتوان زرگری کردن بدست افزار جولاهی
# 10 برو ای سیف فرغانی زمانی دور شو از خود %~% دمی کزخویشتن دوری زنزدیکان درگاهی
PageV1P685
### || [genre: Gh2]
# 1 مرا باز اتفاق افتاد عشق سرو بالایی %~% که حسنش مجلس افروزست و رویش عالم آرایی
# 2 مرا سلطان حسنش گفت اگر از بهر ما داری %~% دلی پرخون ز اندوهی سری مجنون ز سودایی
# 3 بهر باذی مکن پرچین چو روی آب پیشانی %~% کزین سان موج انده را دلی باید چو دریایی
# 4 ایا بی عشق تو چون می روانم فتنه انگیزی %~% ایا بی ذکر تو چون نی زبانم باد پیمایی
# 5 بشیرینی سخن ما را زبانت صید کرد آری %~% تو صیاد مگس گیری و دام تست حلوایی
# 6 سماع نامت ای دلبر مرا کردست سرگردان %~% بیادستی بزن تا من ز خود بیرون نهم پایی
# 7 اگر ملک دو عالم را بمن بخشی یقین می دان %~% که نپسندم اقامت را برون از کوی تو جایی
# 8 ببخت خویش و رای تو توان اندر تو پیوستن %~% کجا باشد چنان بخت و کیت افتد چنین رایی
# 9 چو وصلت آرزو دارم نخواهم زیستن بی تو %~% روا داری که من مسکین بمیرم در تمنایی
# 10 نمی دانم بدین طالع بروز وصل چون آرد %~% شب هجران لیلی را چو مجنون ناشیکبایی
# 11 بجز عاشق نبیند کس جمال روی جانان را %~% نمودن کار خورشیدست و دیدن کار بینایی
# 12 عزیز مصر نشناسد که او را کیست در خانه %~% کمال حسن یوسف را نداند جز زلیخایی
# 13 چو سعدی سیف فرغانی جهان را عذر می گوید %~% نه من تنها گرفتارم بدام زلف زیبایی
PageV1P686
### || [genre: Gh2]
# 1 اگر خورشید و مه نبود برین گردون مینایی %~% تو از رو پرده برگیر و همی کن عالم آرایی
# 2 سزای وصف روی تو سخن در طبع کس ناید %~% که در تو خیره می ماند چو من چشم تماشایی
# 3 میان جمع مه رویان همچون شب سیه مویان %~% تو با این روی چون خورشید همچون روز پیدایی
# 4 ترا لیلی نشاید گفت لیکن عاقل از عشقت %~% عجب نبود که چون مجنون برآرد سر بشیدایی
# 5 منم از عشق روی تو مقیم خاک کوی تو %~% مگس از بهر شیرینیست در دکان حلوایی
# 6 اگر در روز وصل تو نباشم جمع با یاران %~% من و آه سحرگاه و شب هجران و تنهایی
# 7 مرا با غیر خود هرگز مکن نسبت مدان مایل %~% مسلمان چون کند نسبت مسیحا را بترسایی
# 8 میان صبر و عشق ای جان نزاعست از برای دل %~% که اندر دل نمی گنجد غم عشق و شکیبایی
# 9 حرم بر عاشقان تنگست از یاران غار تو %~% چو سگ بیرون در خسبم من مسکین ز بی جایی
# 10 عزیز مصر اگر ما را ملامت گر بود شاید %~% تو حسن یوسفی داری و من مهر زلیخایی
# 11 ز جان بازان این میدان کسی همدست من نبود %~% که من در راه عشق تو بسر رفتم ز بی پایی
# 12 چو سعدی سیف فرغانی بوصف پسته تنگت %~% چو طوطی گر سخن گوید کند زآن لب شکرخایی
# 13 چو جنت دایم اندر وی همه رحمت فراز آید %~% «تو از هر در که باز آیی بدین خوبی و زیبایی »
PageV1P687
### || [genre: Gh2]
# 1 زهی خورشید را داده رخ تو حسن و زیبایی %~% در لطف تو هرکس بر من نبندد گر تو بگشایی
# 2 بزیورها نکورویان بیارایند گر خود را %~% تو بی زیور چنان خوبی که عالم را بیارایی
# 3 ترا همتا کجا باشد که در باغ جمال تو %~% کند پسته شکرریزی کند سنبل سمن سایی
# 4 اگر نز بهر آن باشد که در پایت فتد روزی %~% که باشد گل که در بستان برآرد سر بر عنایی
# 5 هم از آثار روی تست اگر گل راست بازاری %~% ادب نبود ترا گفتن که چون گل حور سیمایی
# 6 اگر روزی ز درویشی دلی بردی زیان نبود %~% که گر دولت بود یکشب بوصلش جان بیفزایی
# 7 چه باشد حال مسکینی که او را با غنای تو %~% نه استحقاق وصل تست و نی از تو شکیبایی
# 8 من مسکین بدین حضرت بصد اندیشه می آیم %~% ز بیم آنک گویندم که حضرت را نمی شایی
# 9 اگر چه دیده مردم بماند خیره در رویت %~% ببخشی دیده را صد نور اگر تو روی بنمایی
# 10 تو از من نیستی غایب که اندر جان خیال تو %~% مرا در دل چو اندیشه است و در دیده چو بینایی
# 11 مرا با تو وصال ای جان میسر کی شود هرگز %~% که من از خود روم آن دم که گویندم تو می آیی
# 12 چنان شیرینی ای خسرو که چون فرهاد در کویت %~% جهانی چون مگس جمعند بر دکان حلوایی
# 13 کنون ای سیف فرغانی که پایت خسته شد در ره %~% برو بار سر از گردن بیفگن تا بیاسایی
PageV1P688
### || [genre: Gh2]
# 1 الا ای شمع دل را روشنایی %~% که جانم با تو دارد آشنایی
# 2 چو دل پیوست با تو گو همی باش %~% میان جان و تن رسم جدایی
# 3 گرفتار تو زآن گشتم که روزی %~% بتو از خویشتن یابم رهایی
# 4 دلم در زلف تو بهر رخ تست %~% که مطلوبست در شب روشنایی
# 5 منم درویش همچون تو توانگر %~% که سلطان می کند از تو گدایی
# 6 مرادی نرگس مست تو می گفت %~% منم بیمار تو نالان چرایی
# 7 بدو گفتم از آن نالم که هرسال %~% چو گل روزی دو سه مهمان مایی
# 8 نه من یک شاعرم در وصف رویت %~% که تنها می کنم مدحت سرایی
# 9 طبیعت عنصری عقلم لبیبی %~% دلم هست انوری دیده سنایی
# 10 اگر خاری نیفتد در ره نطق %~% بیاموزم ببلبل گل ستایی
# 11 من و تو سخت نیک آموختستیم %~% ز بلبل مهر و از گل بی وفایی
# 12 ترا این لطف و حسن ای دلستان هست %~% چو شعر سیف فرغانی عطایی
# 13 گشایش از تو خواهد یافت کارم %~% که هم دلبندی و هم دلگشایی
PageV1P689
### || [genre: Gh2]
# 1 ای شده حسن ترا پیشه جهان آرایی %~% عادت طبع من از وصف تو شکرخایی
# 2 ماه را زرد شود روی چو در وی نگری %~% روز را خیره شود چشم چو رخ بنمایی
# 3 یا بدان لب بده از وصل نصیب عشاق %~% یا چنان کن که چنین روی بکس ننمایی
# 4 بوسه یی دادی و پس طیره شدی لب پیش آر %~% تا همانجا نهمش باز اگر فرمایی
# 5 زانتظار شب وصل تو مرا روز گذشت %~% می ندانم که چرا منتظر فردایی
# 6 بس که در آرزوی وصل تو چشمم بگریست %~% خواب را آب ببرد از حرم بینایی
# 7 ای دل خام طمع آب برین آتش زن %~% چند بر خاک درش باد همی پیمایی
# 8 ذره گم شده یی در هوس خورشیدی %~% قطره خشک لبی در طلب دریایی
# 9 من ازین در نروم زآنک گروهی عشاق %~% روی معشوق بدیذند بثابت رایی
# 10 بلبل از باغ چو بیرون نرود گل بیند %~% زاغ بر مزبله گردد چو بود هر جایی
# 11 سیف فرغانی تا کی بتمنا گوید %~% بود آیا که خرامان ز درم باز آیی
PageV1P690
### || [genre: Gh2]
# 1 دل در غم چون تو بی وفایی %~% در بستم و می کشم جفایی
# 2 عمرت خوانم ازآنکه با کس %~% چون عمر نمی کنی وفایی
# 3 هرروز بهر کسیت میلی %~% هر لحظه بدیگریت رایی
# 4 گر نیست دل تو راست باما %~% می زن بدروغ مرحبایی
# 5 گم گشت و نشان همی نیابم %~% مسکین دل خویش را بجایی
# 6 در کوی خود ار ببینی اورا %~% از ما برسان بدو دعایی
# 7 دردل غم غیر تست ای دوست %~% در خانه کعبه بوریایی
# 8 ای مرهم انده تو کرده %~% درد دل ریش را دوایی
# 9 وی مصقله غم تو داده %~% آیینه روح را صفایی
# 10 گر سود کند زیان ندارد %~% در کوی تو گه گهی گدایی
# 11 سیف از غم عشق تو سپر کرد %~% گر تیغ برو کشد قضایی
PageV1P691
### || [genre: Gh2]
# 1 تو قبله دل وجانی چو روی بنمایی %~% بطوع سجده کنندت بتان یغمایی
# 2 تو آفتابی واین هست حجتی روشن %~% که درتو خیره شود دیده تماشایی
# 3 بوصف حسن تو لایق نباشد ار گویم %~% بنفشه زلفی وگل روی وسرو بالایی
# 4 ز روی پرده برانداز تا جهانی را %~% بهار وار بگل سربسر بیارایی
# 5 چگونه باتو دگر عشق من کمی گیرد %~% که لحظه لحظه تو در حسن می بیفزایی
# 6 بدست عشق درافگند همچو مرغ بدام %~% کمند عشق تو هر جا دلیست سودایی
# 7 برآستان تو هستند عاشقان چندان %~% که پای بر سر خود می نهم زبی جایی
# 8 بلطف بر سر وقت من آ که در طلبت %~% زپا درآمدم وتو بدست می نایی
# 9 بهجر دور نیم ازتو زآنکه هر نفسم %~% چو فکر در دل ودر دیده ای چو بینایی
# 10 اگر چه ملک نخواهد شریک نتوانم %~% که روز وشب غم تو من خورم بتنهایی
# 11 در آمدن زدر دوست سیف فرغانی %~% میسرت نشود تا زخود برون نایی
PageV1P692
### || [genre: Gh2]
# 1 در گلشن حسن چون تو کس نیست %~% معروف چو گل بخوب رویی
# 2 من تنگ دلم چو غنچه وتو %~% لاله رخی و بنفشه مویی
# 3 موی تو بر آن زمین که افتاد %~% از خاک نرفت مشک بویی
# 4 ما آن توایم وجمله گویند %~% تو آن کئی همی نگویی
# 5 گم شد دل صد هزار عاشق %~% تو خود دل عاشقی نجویی
# 6 دستت نرسد بدامن سیف %~% تا دست زخویشتن نشویی
# 7 ای چون گل نو بتازه رویی %~% بر روی تو ختم شد نکویی
PageV1P693
### || [genre: Gh2]
# 1 ز دلبران همه شهر دل پذیر تویی %~% مرا ز جمله گزیر است و ناگزیر تویی
# 2 ز دیگران سخنی بر زبان رود هر وقت %~% ولی مدام چو اندیشه در ضمیر تویی
# 3 پیاده اند نکویان ز نطع دل بیرون %~% کنون چو شاه درین خانه جایگیر تویی
# 4 سمن بران همه با کثرتی که ایشانراست %~% ترا رعیت فرمان برند امیر تویی
# 5 همه روایت منظومه حکایاتند %~% ترا چه شرح دهم جامع کبیر تویی
# 6 بنام حسن تو از بهر شعر چون زر خرد %~% زدیم سکه که سلطان این سریر تویی
# 7 بدین جمال (چو) خورشید می توانی گفت %~% که آفتاب منم ذره حقیر تویی
# 8 زمین بدور تو چون آسمان شد و در وی %~% مه تمام بدان روی مستدیر تویی
# 9 اگر سراج منیرست بر فلک بر ما %~% قمر بلمعه چراغی بود منیر تویی
# 10 لبت بنکته بسی آب و خمر در هم ریخت %~% مگر ز جوی بهشت انگبین و شیر تویی
# 11 ز بعد آن همه الفاظ مدح در حق تو %~% که از معانی آن یک بیک خبیر تویی
# 12 رقیب بی نمکت را سزد اگر گویم %~% که بهر کوفتن ای ترش روی سیر تویی
# 13 مرا هوای تو دی گفت سیف فرغانی %~% ز قید ما دگران مطلقند اسیر تویی
# 14 برای وقت جوانان کنون که سعدی رفت %~% سخن بگو که درین خانقان پیر تویی
# 15 ملک مجیر و ملک دم بدم ظهیرت باد %~% که زیر چرخ نخستین دوم اثیر تویی
PageV1P694
### || [genre: Gh2]
# 1 عشق تو دردست و درمانش تویی %~% هست عاشق صورت و جانش تویی
# 2 آنچه در درمان نیابد دردمند %~% هست در دردی که درمانش تویی
# 3 سالک راه تو زاول واصلست %~% کین ره از سر تا بپایانش تویی
# 4 عاشقت کی گنجد اندر پیرهن %~% چون ز دامن تا گریبانش تویی
# 5 ما و تو این هر دو یک معنی بود %~% کآشکارش ما و پنهانش تویی
# 6 عاشق روی ترا در دین عشق %~% غیر تو کفرست و ایمانش تویی
# 7 دل بتو زنده است همچو تن بجان %~% این خضر را آب حیوانش تویی
# 8 خوشه خوشه کشت هستی جوبجو %~% زرع بی آبست و بارانش تویی
# 9 این غزل شطح است و قوالش منم %~% وین سخن حق است (و) برهانش تویی
# 10 منطق الطیر سخنهای مرا %~% کس نمی داند سلیمانش تویی
# 11 سیف فرغانی از آن بر نقد شعر %~% سکه زین سان زد که سلطانش تویی
PageV1P695
### || [genre: Gh2]
# 1 آن روی نگر بدان نکویی %~% پرگشته ازو جهان نکویی
# 2 ای از رخ تو خجل مه وخور %~% دیگر مفزا برآن نکویی
# 3 این آمدن تو در جهان هست %~% در حق جهانیان نکویی
# 4 بر روی زمین نمی دهد کس %~% جز دررخ تو نشان نکویی
# 5 درعهد تو بر زمین چو باران %~% می بارد از آسمان نکویی
# 6 ازبهر لب تو گفته یاقوت %~% چون لعل بصد زبان نکویی
# 7 عاشق نبود کسی که ازدل %~% با تو نکند بجان نکویی
# 8 بر باد مده مرا که گشتست %~% چون آب زتو روان نکویی
# 9 عاشق بکند بهر چه دارد %~% درکوی تو با سگان نکویی
# 10 درحق من ای نگار می کن %~% چون کرد همی توان نکویی
# 11 دانی که همی رسد بدرویش %~% ازمال توانگران نکویی
# 12 از خوان خود ای توانگر حسن %~% در حق گدا بنان نکویی
# 13 می کن که همی کنند مردم %~% با کلب باستخوان نکویی
# 14 از روی تو می خوهم نشانی %~% ای روی ترا نشان نکویی
# 15 سیف از سخن تو سودها کرد %~% هرگز نکند زیان نکویی
PageV1P696
### || [genre: Gh2]
# 1 این اتفاق طرفه بین کندر فتد %~% چون من گدایی با چو تو شهزاده یی
# 2 کی کفؤ باشد ماه را استاره یی %~% چون مثل باشد لعل را بیجاده یی
# 3 مپسند کز کمتر غلامی کم بود %~% در بندگی تو چو من آزاده یی
# 4 انصاف ده تا چون شکیبایی کند %~% بی چون تو دلبر همچو من دلداده یی
# 5 نگرفت نقش دیگری تا نقش خود %~% بنشاندی در طبع چون من ساده یی
# 6 ای خورده روح از جام عشقت باده یی %~% می کن نظر در کار کارافتاده یی
# 7 مخمور کرده عقل هشیار مرا %~% چشمت که مستی می کند بی باده یی
PageV1P697
### || [genre: Gh2]
# 1 گرخوش کند لب تو دهانم ببوسه یی %~% خرم شود زلعل تو جانم ببوسه یی
# 2 خواهم زجور تو گله کردن بپادشاه %~% گر عاقلی بگیر دهانم ببوسه یی
# 3 درحسرت کنار تو جانم بلب رسید %~% زین ورطه لطف کن برهانم ببوسه یی
# 4 ای جان مکن گرانی ویکبار بر لب آی %~% باشد که من ترا برسانم ببوسه یی
# 5 گفتم که جان من بستان بوسه یی بده %~% گفتی هزار جان نستانم ببوسه یی
# 6 گرآن لب و دهان که تو داری مرا بود %~% ملک دو کون را بستانم ببوسه یی
# 7 دیدی که من زبان شکایت خوهم گشاد %~% کردی فسون و بست زبانم ببوسه یی
# 8 زنده کنند مرده بآب دهان من %~% گربا تو کام خویش برانم ببوسه یی
# 9 یکبار دیگرم بکنار و لبت رسان %~% ای برده حاصل دو جهانم ببوسه یی
# 10 گویی لب من ازشکر و قند خوشترست %~% من لذت لب تو چه دانم ببوسه یی
# 11 درکار عشق جان و دلی داشتم چوسیف %~% اینم بعشوه یی شد وآنم ببوسه یی
PageV1P698
### || [genre: Gh2]
# 1 ای جان من ز جوهر عشقت خزینه یی %~% وی من ز عاشقان جمالت کمینه یی
# 2 تابوت تن ز مرده دل گور کافرست %~% در جان اگر ز عشق نباشد سکینه یی
# 3 هر تنگ دل امین نبود سر عشق را %~% جای پیمبری نبود هر مدینه یی
# 4 کی شرح حال عشق کند هر سخنوری %~% کی دستکار نوح بود هر سفینه یی
# 5 دل برد عشق گر طمع جان کند رواست %~% سیمرغ سیر باز نگردد بچینه یی
# 6 اندر خرابه دل من گنج مهر تست %~% ای شه سپرده ای بگدایی خزینه یی
# 7 ای حال (او) مپرس که چونست در غمت %~% بشکست چون بسنگ رسید آبگینه یی
# 8 در خان من که آب ندارم هوای تو %~% زآن سان بود که در دل خاکی دفینه یی
# 9 مست شراب عشق تو در زی زاهدان %~% پیدا بود چنانکه می اندر قنینه یی
# 10 من دوستدار تو و تو دشمن روا مدار %~% مهر مرا مقابله کردن بکینه یی
# 11 جانا قرین تو که بود با چنین جمال %~% خورشید غیر ماه ندارد قرینه یی
# 12 عطار هشت خلد شود حور اگر بود %~% چون زلف مشکبار تواش عنبرینه یی
# 13 گر کوه نام تو شنود در زمان چو لعل %~% هر سنگ او بنام تو گردد نگینه یی
# 14 با تیر غمزه تو که او را هدف دلست %~% ما چون نشانه پیش نهادیم سینه یی
# 15 بر قد سیف در ره عشق تو دلق فقر %~% زیبا چو بر عذار عروسان زرینه یی
PageV1P699
### || [genre: QQt]
# 1 دیده تحمل نمی‌کند نظرت را %~% پرده برافگن رخ چو ماه و خورت را
# 2 نزد من ای از جهان یگانه به خوبی %~% ملک دو عالم بهاست یک نظرت را
# 3 مشکلم است این که چون همی نکند حل %~% آب سخن آن لبان چون شکرت را
# 4 عشق تو داده است در ولایت جان حکم %~% هجر ستمکار و وصل دادگرت را
# 5 منتظرم لیک نیست وقت معین %~% همچو قیامت وصال منتظرت را
# 6 میل ندارد به آفتاب و به روزش %~% هر که به شب دید روی چون قمرت را
# 7 پرده برافگن زدور و گرنه به بادی %~% گرد به هر سو بریم خاک درت را
# 8 پر زلی شود چو بحر کنارش %~% کوه اگر در میان رود کمرت را
# 9 مصحف آیات خوبیی و به اخلاص %~% فاتحه خوانیم جمله سورت را
# 10 خوب چو طاوسی و به چشم تعشق %~% ما نگرانیم حسن جلوه گرت را
# 11 مشک چه باشد به نزد تو که چو عنبر %~% زلف تو خوش‌بو کند کنار و برت را
# 12 چون سخن اینجا رسید دوست مرا گفت %~% سیف شنودیم شعرهای ترت را
# 13 مس تو را حکم کیمیاست ازین پس %~% سکه اگر از قبول ماست زرت را
# 14 وقت شد اکنون که ما حدیث تو گوییم %~% فاش کنیم اندرین جهان خبرت را
# 15 بر سر بازار روزگار بریزیم %~% بر طبق عرض حقه گهرت را
# 16 گرچه زره‌وار رخنه کرد به یک تیر %~% قوس دو ابروم صبر چون سپرت را
# 17 پای چو هیزم شکسته دار و مزن نیز %~% بیهده بر سنگ دیگران تبرت را
# 18 بر در ما کن اقامت و به سگان ده %~% بر سر این کو زواده سفرت را
# 19 بر سر خرمن چو کاه زبل مپندار %~% گر که و دانه فزون کنند خرت را
# 20 تا نرسد گردنت به تیغ زمانه %~% از کله او نگاه دار سرت را
# 21 جان تو از بحر وصلم آب نیابد %~% تا جگرت خون وخون کنم جگرت را
# 22 گر تو بر این اوج چون فرشته برآیی %~% جمله ببینند از آسمان گذرت را
# 23 تا به نشان قبول مات رساند %~% بر سر تیر نیاز بند پرت را
# 24 رو قدم همت از دوکون برون نه %~% بیخ برآور ازین و آن شجرت را
# 25 ورنه چو شاخ درخت از کف هر کس %~% سنگ خور ار میوه‌ای بود زهرت را
# 26 زنده شود مرده از مساس تو گر تو %~% ذبح به تیغ فنا کنی بقرت را
# 27 قصر ملوک است جسم تو و معانی‌ست %~% این همه دیوارهای پر صورت را
# 28 دفتر اسرار حکمتی و یدالله %~% جلد تو کرده‌ست جسم مختصرت را
# 29 مریم بکر است روح تو به طهارت %~% ای مدد از جان دم مسیح اثرت را
# 30 در شکم مادر ضمیر چو خواهم %~% عیسی انجیل خوان کنم پسرت را
# 31 کعبه زوار فیض مایی و از عشق %~% یمن یمین‌الله است هر حجرت را
# 32 چون حرم قدس عشق ماست مقامت %~% زمزم مکه است تشنه آبخورت را
# 33 و از اثر حکم بارقات تجلی %~% فعل یکی دان بصیرت و بصرت را
# 34 تا ز تو باقی‌ست ذره‌ای نبود امن %~% منزل پر خوف و راه پر خطرت را
# 35 چون تو زهستی خویش وانرهی سیف %~% زشت شمر خوب و عیب دان هنرت را
PageV1P700
### || [genre: QQt]
# 1 عشق سلطان کرد بر ملک سخن رانی مرا %~% ز آن کنند ارباب معنی بنده فرمانی مرا
# 2 خطبه شعر مرا شد پایه منبر بلند %~% ز آنک بر زر سخن شد سکه سلطانی مرا
# 3 بر در شاهان کزیشان بیدق شطرنج به %~% حرص قایم خواست کرد از پیل دندانی مرا
# 4 اسب همت سر کشید و بهر جو جایز نداشت %~% خوار همچون خر در اصطبل ثنا خوانی مرا
# 5 خواست نهمت تا نشاند چون داوت ظالمان %~% با دل تنگ و سیه در صدر دیوانی مرا
# 6 شیر دولت پنجه کرد و همچو سگ لایق ندید %~% بهر مرداری دوان در کوی عوانی مرا
# 7 خاک کوی فقر لیسم زان چو سگ بر هر دری %~% تیره نبود آب عز از ذل بی‌نانی مرا
# 8 صاحب دیوان نظمم مشرف ملک سخن %~% عقل مستوفی لذتهای روحانی مرا
# 9 گر بخوانی شعر من از حالت صاحب دلان %~% مر تو را نبود شعور ار شاعری خوانی مرا
# 10 در بدی من مرا علم‌الیقین حاصل شده‌ست %~% وین نه از جهل تو باشد گر نکودانی مرا
# 11 غیرت دین در دلم شمشیر باشد کرده تیز %~% گر ز چین خشم بینی چهره سوهانی مرا
# 12 دانه دل پاک کردم همچو گندم با همه %~% آسیاسنگی اگر بر سر بگردانی مرا
# 13 چون به رنج و راحتم راضی از ایزد فرق نیست %~% گر به سعد اورمزد ار نحس کیوانی مرا
# 14 از حقیقت اصل دارد وز طریقت رنگ و بوی %~% میوه مذهب که هست از فرع نعمانی مرا 
PageV1P701
### || [genre: QQt]
# 1 گر سایه جمال تو افتد بر آفتاب %~% فایض شود ز پرتو او بی مر آفتاب
# 2 وآنگه ز روی صدق کند وز سر خشوع %~% پیش رخ تو سجده خدمت هر آفتاب
# 3 خورشید را به روی تو نسبت کنم به حسن %~% ای گشته جان حسن تو را پیکر آفتاب
# 4 اما به شرط آنکه نماید چو ماه نو %~% از پسته دهان لب چون شکر آفتاب
# 5 تا زلف همچو سلسله بر رویت اوفتاد %~% در حلقه ماه دیدم و در چنبر آفتاب
# 6 گردن ز حلقه سر زلف تو چون کشم %~% اکنون که طوقدار شد از عنبر آفتاب
# 7 از پرتو رخ تو بدیدم دهان تو %~% ناچار ذره رو بنماید در آفتاب
# 8 بر روی همچو دایره شکل دهان تو %~% یک نقطه از عقیق نهاده بر آفتاب
# 9 رویت بدان جمال مرا روزگار برد %~% ره زد به حسن بر پسر آزر آفتاب
# 10 بر دل ثنای خویش کند عشق باختن %~% بر شب به نور خویش کشد لشکر آفتاب
# 11 دل از غم تو میل به شادی کجا کند %~% زین کی ز پشت شیر نهد بر خر آفتاب
# 12 گو تنگ چشم عقل نبیند جمال عشق %~% هرگز ندید سایه پیغمبر آفتاب
# 13 این عقل کور را به سوی نور روی تو %~% هم مه عصاکش آمد و هم رهبر آفتاب
# 14 اندر دلم نتیجه حسن تو هست عشق %~% روزش عرض بود چو بود جوهر آفتاب
# 15 از صانعان رسته بازار حسن تو %~% یک رنگرز مه است و یکی زرگر آفتاب
# 16 از سایه تو خاک چو زر می‌شود چه غم %~% گر سنگ را دگر نکند گوهر آفتاب
# 17 گفتم دمی به لطف مرا در کنارگیر %~% ای نوعروس حسن تو را زیور آفتاب
# 18 فریاد زد زمین که تو کی آسمان شدی %~% تا در کنار مه بودت در بر آفتاب!
# 19 هفت آسمان به حسن تو کردند محضری %~% چون ماه شاهدی‌ست بر آن محضر آفتاب
# 20 بر دفتر جمال تو وقت حساب حسن %~% ز آحاد کمتر است بر آن دفتر آفتاب
# 21 گر ماه با رخ تو کند دعوی جمال %~% ای یافته ز روی تو زیب و فر آفتاب!
# 22 بهر جوابش این همه رو بوده چون سپر %~% بینی همه زبان شده چون خنجر آفتاب
# 23 گر بحر ژرف حسن تو موجی بر آورد %~% چون ابر از آب لطف تو گردد تر آفتاب
# 24 گر آسمان به مایه شود کمتر از زمین %~% ور از زحل به پایه شود برتر آفتاب
# 25 جویای کوی تو ننهد پای بر فلک %~% مشتاق روی تو ننهد دل بر آفتاب
# 26 ای عود سوز مهر تو دلهای عاشقان %~% از نور مهر تست در آن مجمر آفتاب 
PageV1P702
### || [genre: QQt]
# 1 برون زین جهان یک جهانی خوش است %~% که این خار و آن گلستانی خوش است
# 2 درین خار گل نی و ما اندرو %~% چو بلبل که در بوستانی خوش است
# 3 سوی کوی جانان و جانهای پاک %~% اگر می‌روی کاروانی خوش است
# 4 تو در شهر تن مانده‌ای تنگ دل %~% ز دروازه بیرون جهانی خوش است
# 5 ز خودبگذری بی خودی دولتی‌ست %~% مکان طی کنی لا مکانی خوش است
# 6 همایان ارواح عشاق را %~% برون زین قفس آشیانی خوش است
# 7 تو چون گوشت بر استخوانی درو %~% که این بقعه را آب و نانی خوش است
# 8 ز چربی دنیا بشو دست آز %~% سگ است آن که با استخوانی خوش است
# 9 اگرچه تو هستی درین خاکدان %~% چو ماهی که در آبدانی خوش است
# 10 کم از کژدم کور و مار کری %~% گرت عیش در خاکدانی خوش است
# 11 مگو اندرین خیمه بی‌ستون %~% که در خرگهی ترکمانی خوش است
# 12 هم از نیش زنبور شد تلخ کام %~% گر از شهد کس را دهانی خوش است
# 13 به عمری که مرگ است اندر قفاش %~% نگویم که وقت فلانی خوش است
# 14 توان گفت اگر بهر آویختن %~% دل دزد بر نردبانی خوش است
# 15 برو رخت در خانه فقر نه %~% که این خانه دار الامانی خوش است
# 16 که مرد مجرد بود بر زمین %~% چو عیسی که بر آسمانی خوش است
# 17 به هر صورتی دل مده زینهار %~% مگو مرمرا دلستانی خوش است
# 18 به خوش صورتان دل سپردن خطاست %~% دل آنجا گرو کن که جانی خوش است
# 19 الهی تو از شوق خود سیف را %~% دلی خوش بده کش زبانی خوش است
PageV1P703
### || [genre: QQt]
# 1 دنیا که من و تو را مکان است %~% بنگر که چه تیره خاکدان است
# 2 پر کژدم و پر ز مار گوری %~% از بهر عذاب زندگان است
# 3 هر زنده که اندروست امروز %~% در حسرت حال مردگان است
# 4 جایی‌ست که اندرو کسی را %~% نی راحت تن نه انس جان است
# 5 در وی که چو خرمنت بکوبند %~% گردانه به که خری گران است
# 6 بیدار درو نیافت بالش %~% کاین بستر از آن خفتگان است
# 7 این دنیی دون چو گوسپند است %~% کش دنبه چو پاچه استخوان است
# 8 زهری‌ست هزار شاه کشته %~% مغزش که در استخوان نهان است
# 9 در وی که شفا نیافت رنجور %~% پیوسته صحیح ناتوان است
# 10 از بهر خلاص تو درین حبس %~% کاندر خطری و جای آن است
# 11 دست تو گسسته ریسمانی‌ست %~% پای تو شکسته نردبان است
# 12 نوشش سبب هزار نیش است %~% سودش همه مایه زیان است
# 13 نا ایمن و خوار در وی امروز %~% آن کس که عزیز انس و جان است
# 14 چون صید که در پی‌اش سگانند %~% چون کلب که در پی کسان است
# 15 هر چند که خواجه ظالمان را %~% همواره چو گربه گرد خوان است
# 16 چون سگ شکمش نمی‌شود سیر %~% با آنکه چو سفره پر ز نان است
# 17 آن کس که چو سیف طالبش را %~% دیوانه شمرد عاقل آن است
PageV1P704
### || [genre: QQt]
# 1 بیا بلبل که وقت گفتن تست %~% چو گل دیدی گه آشفتن تست
# 2 به عشق روی گل قولی همی گوی %~% کزین پس راستی در گفتن تست
# 3 مرا بلبل به صد دستان قدسی %~% جوابی داد کاین صنعت فن تست
# 4 من اندر وصف گل درها بسفتم %~% کنون هنگام گوهر سفتن تست
# 5 به وصف حسن جانان چند بیتی %~% بگو آخر نه وقت خفتن تست
# 6 حدیث شاعران مغشوش و حشوست %~% چنین ابریز پاک از معدن تست
# 7 الا ای غنچه در پوست مانده %~% بهار آمد گه اشکفتن تست
# 8 گل انداما! از آن روی از تو دورم %~% که چندین خار در پیرامن تست
# 9 تویی غازی که صد چون من مسلمان %~% شهید غمزه مردافگن تست
# 10 من آن یعقوب گریانم ز هجرت %~% که نور چشمم از پیراهن تست
# 11 مه ارچه دانه‌ها دارد ز انجم %~% ولیکن خوشه چین خرمن تست
# 12 تو ای عاشق مصیبت دار شوقی %~% نداری صبر و شعرت شیون تست
# 13 چو شمع اشکی همی ریز و همی سوز %~% چراغی آب چشمت روغن تست
# 14 ولی تا زنده‌ای جانت بکاهد %~% حیوة جان تو در مردن تست
# 15 چه بندی در به روی آفتابی %~% که هر روزش نظر در روزن تست
# 16 چه باشی چون زمین ای آسمانی! %~% درین پستی که بالا مسکن تست
# 17 چو در گلزار عشقت ره ندادند %~% تو خاشاکی و دنیا گلخن تست
# 18 درین ره گر ملک بینی پری وار %~% نهان شو زو که شیطان رهزن تست
# 19 چو انسان می‌توان سوگند خوردن %~% به یزدان کن ملک اهریمن تست
# 20 چنین تا باریابی بر در دوست %~% درین ره هر چه بینی دشمن تست
# 21 بزن شمشیر غیرت زان میندیش %~% که همتهای مردان جوشن تست
# 22 نکو رو یوسفی داری تو در چاه %~% تو را ظن آنکه جانی در تن تست
# 23 کمند رستمی اندر چه انداز %~% خلاصش کن که در وی بیژن تست
# 24 تو در خوف از خودی از خود چو رستی %~% از آن پس کام شیران مامن تست
# 25 سر اندر دام این عالم میاور %~% وگرنه خون تو در گردن تست
# 26 دل کس زین سخن قوت نگیرد %~% که یاد آورد طبع کودن تست
# 27 ز دشمن مملکت ایمن نگردد %~% به شمشیری که از نرم آهن تست
PageV1P705
### || [genre: QQt]
# 1 آن خداوندی که عالم آن اوست %~% جسم و جان در قبضه فرمان اوست
# 2 سوره حمد و ثنای او بخوان %~% کیت عز و علا در شان اوست
# 3 گر ز دست دیگری نعمت خوری %~% شکر او می‌کن که نعمت آن اوست
# 4 بر زمین هر ذره خاکی که هست %~% آب خورد فیض چون باران اوست
# 5 از عطای او به ایمان شد عزیز %~% جان چون یوسف که تن زندان اوست
# 6 بر من و بر تو اگر رحمت کند %~% این نه استحقاق ما احسان اوست
# 7 از جهان کمتر ثناگوی وی است %~% سیف فرغانی که این دیوان اوست
PageV1P706
### || [genre: QQt]
# 1 که کرد در عسل عشق آن نگار انگشت %~% که خسته نیستش از نیش هجر یار انگشت
# 2 اگرچه زد مگس هجر نیش آخر کار %~% زدیم در عسل وصل آن نگار انگشت
# 3 چو گفتمش صنما قوت جان من ز کجاست %~% نهاد زود بر آن لعل آبدار انگشت
# 4 چو دست می‌ندهد لعل او از آن حسرت %~% همی مکیم چو طفلان شیرخوار انگشت
# 5 به جستن گل وصلش شده‌ست پای دلم %~% به ناخن غم او خسته چون ز خار انگشت
# 6 شده‌ست در خم گیسوش بی‌قرار دلم %~% چو وقت چنگ زدن در میان تار انگشت
# 7 هزار بار تو را گفتم ای ملامت‌گر %~% خطش نظر کن و بر حرف خویش دار انگشت
# 8 خطی که گویی مشاطه چمن گل را %~% به مشک حل شده مالید بر عذار انگشت
# 9 درین صحیفه به جز حرف عشق بی‌معنی است %~% چو دست یابی ازین حرف برمدار انگشت
# 10 به بین که دست دلم را چگونه در غم او %~% ز نیش عقرب اندوه شد فگار انگشت
# 11 چو خارغصه فرو برد سر به پای دلم %~% اگر خوهی که به دستت رسد بیار انگشت
# 12 به حسن و لطف چو او در زمانه بی‌مثل است %~% بدین گواهی در حق او برآر انگشت
# 13 به پای خود به سر گنج وصل او نرسی %~% وگر به حیله شوی جمله تن چومار انگشت
# 14 ایا ز قهر تو در پنچه غمت شمشیر! %~% ایا ز جور تو بر دست روزگار انگشت!
# 15 چو یوسفی تو که از دست تو عزیزان چون %~% زنان مصر بریدند زارزار انگشت
# 16 ز درد و حسرت عمری که بی‌تو رفت از دست %~% گزم به ناب ندامت هزار بار انگشت
# 17 به وقت تنگی هجرت چو پای دلها را %~% همی درآید در سنگ اضطرار انگشت
# 18 کنند دست دعا سوی آفتاب رخت %~% چنان که سوی مه عید روزه‌دار انگشت
# 19 سمندر آسا دستم نسوزد ار بنهم %~% ز سوز آتش عشق تو بر شرار انگشت
# 20 حدیث ما و غمت قصه شتربان است %~% شتر رمیده و پیچیده در مهار انگشت
# 21 ز بهر آنکه شوم کاسه‌لیس خوان وصال %~% شده‌ست دست امید مرا هزار انگشت
# 22 همه حلاوت حلوای وصل خواهم یافت %~% وگر بلیسم روزی هزار بار انگشت 
PageV1P707
### || [genre: QQt]
# 1 درین دور احسان نخواهیم یافت %~% شکر در نمکدان نخواهیم یافت
# 2 جهان سر به سر ظلم و عدوان گرفت %~% درو عدل و احسان نخواهیم یافت
# 3 سگ آدمی رو ولایت پرست %~% کسی آدمی سان نخواهیم یافت
# 4 به دوری که مردم سگی می‌کنند %~% درو گرگ چوپان نخواهیم یافت
# 5 توقع درین دور درد دل است %~% درو راحت جان نخواهیم یافت
# 6 به یوسف‌دلان خوی لطف و کرم %~% ازین گرگ طبعان نخواهیم یافت
# 7 ازین سان که دین روی دارد به ضعف %~% درو یک مسلمان نخواهیم یافت
# 8 مسلمان همه طبع کافر گرفت %~% دگر اهل ایمان نخواهیم یافت
# 9 شیاطین گرفتند روی زمین %~% کنون در وی انسان نخواهیم یافت
# 10 بزرگان دولت کرامند لیک %~% کرم زین کریمان نخواهیم یافت
# 11 سخاوت نشان بزرگی بود %~% ولی زین بزرگان نخواهیم یافت
# 12 سخا و کرم دوستی علی است %~% که در آل مروان نخواهیم یافت
# 13 وگر ز آنکه مطلوب ما راحت است %~% در ایام ایشان نخواهیم یافت
# 14 درین شوربختی به جز عیش تلخ %~% ازین ترش رویان نخواهیم یافت
# 15 درین مردگان جان نخواهیم دید %~% و زین ممسکان نان نخواهیم یافت
# 16 توانگر دلی کن قناعت گزین %~% که نان زین گدایان نخواهیم یافت
# 17 ازین قوم نیکی توقع مدار %~% کزین ابر باران نخواهیم یافت
# 18 درین چهارسو آنچه مردم خرند %~% به غیر از غم ارزان نخواهیم یافت
# 19 مکن رو ترش ز آنکه بی‌تلخ و شور %~% ابایی برین خوان نخواهیم یافت
# 20 چو یعقوب و یوسف درین کهنه حبس %~% مقام عزیزان نخواهیم یافت
# 21 به جز بیت احزان نخواهیم دید %~% به جز کید اخوان نخواهیم یافت
# 22 به دردی که داریم از اهل عصر %~% بمیریم و درمان نخواهیم یافت
# 23 بگو سیف فرغانی و ختم کن %~% درین دور احسان نخواهیم یافت
PageV1P708
### || [genre: QQt]
# 1 ای که ز من می‌کنی سؤال حقیقت %~% من چو تو آگه نیم ز حال حقیقت
# 2 عقل سخن پرور است جاهل ازین علم %~% نطق زبان آور است لال حقیقت
# 3 تا ز کمال یقین چراغ نباشد %~% رو ننماید بجان جمال حقیقت
# 4 بدر تمام آنگهی شوی که برآید %~% از افق جان تو هلال حقیقت
# 5 طایر میمون عشق جو که در آرد %~% بیضه جان را به زیر بال حقیقت
# 6 جمله سخن حرفی از کتابه عشق است %~% جمله کتب سطری از مثال حقیقت
# 7 دل که نباشد مدام منشرح از عشق %~% تنگ بود اندرو مجال حقیقت
# 8 راه خرابات عشق گیر که آنجاست %~% مدرسه‌ای بهر اشتغال حقیقت
# 9 ساقی آن میکده به جام شرابی %~% لون دو رنگی بشست از آل حقیقت
# 10 حی علی العشق گوید از قبل حق %~% با تو که کردی ز من سال حقیقت 
# 11 گر نفسی از امام شرع مطهر %~% اذن اذان یابدی بلال حقیقت
# 12 شاخ درخت هوا چو گشت شکسته %~% بیخ کند در دلت نهال حقیقت
# 13 خط معما شوی و نقطه زند عشق %~% صورت حال تو را به خال حقیقت
# 14 هست درخشان برون ز روزن کونین %~% پرتو خورشید بی‌زوال حقیقت
# 15 کرده طلوع از ورای سبع سماوات %~% اختر مسعود بی‌وبال حقیقت
# 16 با مه دولت قران کنی چو شرف یافت %~% کوکب جانت به اتصال حقیقت
# 17 تا چو زنانش به رنگ و بوی بود میل %~% مرد کجا باشد از رجال حقیقت
# 18 نیست شو از خویشتن که عرصه هستی %~% می‌نکند هرگز احتمال حقیقت
# 19 شمسه حق‌الیقین چو چشمه خورشید %~% شعله زنان است در ظلال حقیقت
# 20 سفته گر در علم گفت روا نیست %~% از صدف شرع انفصال حقیقت
# 21 تیره مکن آب او به خاک خلافی %~% کز تو ترشح کند زلال حقیقت
# 22 نشو نیابد نهالت ار ندهد آب %~% شرع چو ریحانت از سفال حقیقت
# 23 آهوی مشکین اگر شوی نکند بوی %~% سنبل جان تو را غزال حقیقت
# 24 وه که ز زاغان اهل قال چه آید %~% بر سر طوطی خوش مقال حقیقت
# 25 حصن تن او خراب شد چو سپردید %~% قلعه جانش به کوتوال حقیقت
# 26 نفس شریفش رسیده بد به شهادت %~% پیشتر از مرگ در قتال حقیقت
# 27 گر دل تو از فراق جان بهراسد %~% تو نشوی لایق وصال حقیقت
# 28 جان و جهان را چو باد و خاک شماری %~% گر بوزد بر دلت شمال حقیقت
# 29 در کف صراف شرع سنگ و ترازوست %~% معدن جود است در جبال حقیقت
# 30 بر در آن معدن از جواهر عرفان %~% سود کند جان به راس مال حقیقت
# 31 والی ملک است شرع تند سیاست %~% در ملکوت‌آ ببین جلال حقیقت
# 32 کوس شریعت کند غریو به تشنیع %~% گر تو بکوبی برو دوال حقیقت
# 33 شرع که در دست حکم قاضی عدل است %~% مسند او هست پای مال حقیقت
# 34 گرمی و سردی امر و نهی دهد پشت %~% روی چو بنماید اعتدال حقیقت
# 35 عقلک شبهه طلب که با دو ورق علم %~% دمدمه می‌کرد در جدال حقیقت
# 36 رستم آن معرکه نبود از آنش %~% پنجه بهم در شکست زال حقیقت
# 37 جمله شرایع اگر زبان تو باشند %~% و آن همه ناطق به قیل و قال حقیقت
# 38 تا به ابد گر بیان کنی نتوان داد %~% شرح یکی خصلت از خصال حقیقت
# 39 مسله‌ای مشکل است یک سخن از من %~% بشنو و دم در کش از مقال حقیقت
# 40 محرم این سر روان پاک رسول است %~% جان وی است آگه از کمال حقیقت
PageV1P709
### || [genre: QQt]
# 1 ای مرد فقر! هست تو را خرقه تو تاج %~% سلطان تویی که نیست به سلطانت احتیاج
# 2 تو داد بندگی خداوند خود بده %~% و آنگاه از ملوک جهان می‌ستان خراج
# 3 گر طاعتی کنی مکنش فاش نزد خلق %~% چون بیضه‌ای نهی مکن آواز چون دجاج
# 4 محبوب حق شدن به نماز و به روزه نیست %~% این آرزوت اگرچه کند در دل اختلاج
# 5 چون هر چه غیر اوست به دل ترک آن کنی %~% بر فرق جان تو نهد از حب خویش تاج
# 6 در نصرت خرد که هوا دشمن وی است %~% با نفس خود جدل کن و با طبع خود لجاج
# 7 گر در مصاف آن دو مخالف شوی شهید %~% بیمار را به دم چو مسیحا کنی علاج
# 8 چون نفس تند گشت به سختیش رام کن %~% سردی دهد طبیب چو گرمی کند مزاج
# 9 با او موافقت مکن اندر خلاف عقل %~% محتاج نیست شب که سیاهش کنی به زاج
# 10 مردانه گنده پیر جهان را طلاق ده %~% کز عشق بست با دل تو عقد ازدواج
# 11 هستی تو چو زیت بسوزد گرت فتد %~% بر دل شعاع عشق چو مصباح در زجاج
# 12 ز اندوه او چو مشعله ماه روشن است %~% شمع دلت که زنده به روغن بود سراج
# 13 مر فقر را امین نبود هیچ جاه جوی %~% چون تخت شه نشین نشود هیچ پیل عاج
# 14 گوید گلیم پوش گدا را کسی امیر %~% خواند هوید پوش شتر را کسی دواج
# 15 گر در رهش زنی قدمی بر جبین گل %~% از خاک ره چو قطره شبنم فتد عجاج
# 16 خود کام را چنین سخن از طبع هست دور %~% محموم را بود عسل اندر دهان اجاج
# 17 گر دوستی حق طلبی ترک خلق کن %~% در یک مکان دو ضد نکند با هم امتزاج
PageV1P710
### || [genre: QQt]
# 1 هم مرگ بر جهان شما نیز بگذرد %~% هم رونق زمان شما نیز بگذرد
# 2 وین بوم محنت از پی آن تا کند خراب %~% بر دولت آشیان شما نیز بگذرد
# 3 باد خزان نکبت ایام ناگهان %~% بر باغ و بوستان شما نیز بگذرد
# 4 آب اجل که هست گلوگیر خاص و عام %~% بر حلق و بر دهان شما نیز بگذرد
# 5 ای تیغتان چو نیزه برای ستم دراز %~% این تیزی سنان شما نیز بگذرد
# 6 چون داد عادلان به جهان در بقا نکرد %~% بیداد ظالمان شما نیز بگذرد
# 7 در مملکت چو غرش شیران گذشت و رفت %~% این عوعو سگان شما نیز بگذرد
# 8 آن کس که اسب داشت غبارش فرو نشست %~% گرد سم خران شما نیز بگذرد
# 9 بادی که در زمانه بسی شمعها بکشت %~% هم بر چراغدان شما نیز بگذرد
# 10 زین کاروانسرای بسی کاروان گذشت %~% ناچار کاروان شما نیز بگذرد
# 11 ای مفتخر به طالع مسعود خویشتن %~% تأثیر اختران شما نیز بگذرد
# 12 این نوبت از کسان به شما ناکسان رسید %~% نوبت ز ناکسان شما نیز بگذرد
# 13 بیش از دو روز بود از آن دگر کسان %~% بعد از دو روز از آن شما نیز بگذرد
# 14 بر تیر جورتان ز تحمل سپر کنیم %~% تا سختی کمان شما نیز بگذرد
# 15 در باغ دولت دگران بود مدتی %~% این گل ز گلستان شما نیز بگذرد
# 16 آبی‌ست ایستاده درین خانه مال و جاه %~% این آب ناروان شما نیز بگذرد
# 17 ای تو رمه سپرده به چوپان گرگ طبع %~% این گرگی شبان شما نیز بگذرد
# 18 پیل فنا که شاه بقا مات حکم اوست %~% هم بر پیادگان شما نیز بگذرد
# 19 ای دوستان! به نیکی خوهم دعای سیف %~% یک روز بر زبان شما نیز بگذرد
PageV1P711
### || [genre: QQt]
# 1 چه خواهد کرد با شاهان ندانم %~% که با چون من گدایی عشقت این کرد
# 2 از اول مهربانی کرد و آنگاه %~% چو با او مهر ورزیدیم کین کرد
# 3 گدایی بر سر کویت نشسته %~% به رفتن آسمانها را زمین کرد
# 4 چو اسبان کره تند فلک را %~% سر اندر زیر پای آورد و زین کرد
# 5 ز ما هرگز نیاید کار ایشان %~% چنان مردان توانند این چنین کرد
# 6 نه صاحب طبع را عاشق توان ساخت %~% نه شیطان را توان روح الامین کرد
# 7 کسی کز غیر تو دامن بیفشاند %~% کلید دولت اندر آستین کرد
# 8 تویی ختم نکویان و ز لعلت %~% نکویی خاتم خود را نگین کرد
# 9 چو از تو سیف فرغانی سخن راند %~% همه آفاق پر در ثمین کرد
# 10 غمت را طبع او زینسان سخن ساخت %~% که گل را نحل داند انگبین کرد
PageV1P712
### || [genre: QQt]
# 1 خسروا خلق در ضمان تواند %~% طالب سایه امان تواند
# 2 غافل از کار خلق نتوان بود %~% که بسی خلق در ضمان تواند
# 3 ظلمها می‌رود بر اهل زمان %~% زین عوانان که در زمان تواند
# 4 چون نوایب هلاک خلق شدند %~% این جماعت که نایبان تواند
# 5 هیچ کس را نماند آسایش %~% تا چنین ناکسان کسان تواند
# 6 مایه بستان ازین چنین مردم %~% کز پی سود خود زیان تواند
# 7 بر کن آتش چو پیهشان بگداز %~% ز آنکه فربه به آب و نان تواند
# 8 با تو در ملک گشته‌اند شریک %~% راست گویی برادران تواند
# 9 دست ایشان ز ملک کوته کن %~% ور چو انگشت تو از آن تواند
# 10 رومیان همچو گوسپند از گرگ %~% همه در زحمت از سگان تواند
# 11 همچو سگ قصد نان ما دارند %~% گربگانی که گرد خوان تواند
# 12 یا چو سگ پای آدمی گیرند %~% همچو سگ سر بر آستان تواند
# 13 کام خود می‌کنند شیرین لیک %~% عاقبت تلخی دهان تواند
# 14 مردم از سیم و زر چو صفر تهی %~% از رقوم قلم زنان تواند
# 15 به زبانشان نظر مکن زنهار %~% که به دل دشمنان جان تواند
# 16 دعوی دوستی کنند ولیک %~% دوستان تو دشمنان تواند
# 17 تو به رفعت سپاه تو به اثر %~% آسمانی و اختران تواند
# 18 در زمین مشتری اثر بایند %~% اخترانی کز آسمان تواند
# 19 نیکویی کن که نیکوان به دعا %~% از حوادث نگاهبان تواند
# 20 در زوایای مملکت پیران %~% داعی دولت جوان تواند
# 21 ناصحان همچو سیف فرغانی %~% سوی فردوس رهبران تواند
# 22 آن که منبر نشین موعظتند %~% به سوی خلد نردبان تواند
# 23 تا که بر نطع مملکت ای شاه %~% دو سه استیزه‌رو رخان تواند
# 24 اسب دولت به سر درآید زود %~% کاین سواران پیادگان تواند
PageV1P713
### || [genre: QQt]
# 1 هر که همچون من و تو از عدم آمد به وجود %~% همه دانند که از بهر سجود آمد وجود
# 2 تا بسی محنت خدمت نکشد همچو ایاز %~% مرد همکاسه نعمت نشود با محمود
# 3 هر که مانند خضرآب حیوة دین یافت %~% بهر دنیا بر او نیست سکندر محسود
# 4 ای که بر خلق حقت دست و ولایت داده‌ست %~% خلق آزرده مدار از خود و حق ناخشنود
# 5 آتش اندر بنه خویش زدی ای ظالم %~% که به ظلم از دل درویش برآوردی دود
# 6 گرچه داری رخ چون آتش و اندام چو آب %~% زیر این خاک از آن آتش و آب افتد زود
# 7 ور چه در کبر به نمرود رسیدی و گذشت %~% من همی گویمت از پشه بترس ای نمرود
# 8 زبر و زیر مکن کار جهانی چون عاد %~% که به یک صیحه شوی زیر و زبر همچو ثمود
# 9 تا گریبان تو از دست اجل بستانند %~% ای که از بهر تو آفاق گرفتند جنود
# 10 پیش ازین بی‌دگران با تو بسی بود جهان %~% پس ازین با دگران بی‌تو بسی خواهد بود
# 11 گرچه عمر تو دراز است چو روزی چند است %~% هم به آخر رسد آن چیز که باشد معدود
# 12 ورچه خوش نایدت از دنیی فانی رفتن %~% نه تویی باقی و خالد نه جهان جای خلود
# 13 نرم بالای زمین رو که به زیر خاک است %~% سرو سیمین قد و رو و گل رنگین خدود
# 14 این زر سرخ که روی تو ز عشقش زرد است %~% هست همچون درم قلب و مس سیم اندود
# 15 عمر اندر طلبش صرف شود آنت زیان ! %~% دگری بعد تو ز آن مایه کند اینت سود!
# 16 رو هواگیر چو آتش که ز بهر نان مرد %~% تا درین خاک بود آب خورد خون آلود
# 17 عاقبت بد به جزای عمل خود برسید %~% خار می‌کاشت از آن گل نتوانست درود
# 18 نیک بختان را مقصود رضای حق است %~% بخت خود بد مکن و باز ممان از مقصود
# 19 گر درم داری با خلق کرم کن زیرا %~% «شرف نفس به جودست و کرامت به سجود»
# 20 سیف فرغانی در وعظ چو سعدی زین سان %~% سخنی گفت و بود دولت آنکس که شنود
PageV1P714
### || [genre: QQt]
# 1 کم خور غم تنی که حیاتش به جان بود %~% چیزی طلب که زندگی جان به آن بود
# 2 هیچش ز تخم عشق معطل روا مدار %~% تا در زمین جسم تو آب روان بود
# 3 آن کس رسد به دولت وصلی که مرورا %~% روح سبک ز بار محبت گران بود
# 4 چون استخوان مرده نیاید به هیچ کار %~% عشقی که زنده‌ای چو تواش در میان بود
# 5 معشوق روح بخش به اول قدم چو مرگ %~% از هفت عضو هستی تو جان ستان بود
# 6 آخر به عشق زنده کند مر تو را که اوست %~% کب حیوة از آتش عشقش روان بود
# 7 از تو چه نقشهاست در آیینه مثال %~% دیدند و گر تو نیز ببینی چنان بود
# 8 این حرف خوانده‌ای تو که بر دفتر وجود %~% لفظی‌ست صورت تو که معنیش جان بود
# 9 با نور چشم فهم تو پنهان لطیفه ای‌ست %~% جان تو آیتی‌ست که تفسیرش آن بود
# 10 ای دل ازین حدیث زبان در کشیده به %~% خود شرح این حدیث چه کار زبان بود
# 11 خود را مکن میان دل و خلق ترجمان %~% تا سر میان عشق و دلت ترجمان بود
PageV1P715
### || [genre: QQt]
# 1 در عجبم تا خود آن زمان چه زمان بود %~%  کآمدن من به سوی ملک جهان بود!
# 2 بهر عمارت مسعود را چه خلل شد! %~% بهر خرابی نحوس را چه قران بود!
# 3 بر سر خاکی که پایگاه من و تست %~% خون عزیزان بسان آب روان بود
# 4 تا کند از آدمی شکم چون لحدپر %~% پشت زمین همچو گور جمله دهان بود
# 5 این تن آواره هیچ جای نمی‌رفت %~% بهر امان کاندر او نه خوف به جان بود
# 6 آب بقا از روان خلق گریزان %~% باد فنا از مهب قهر وزان بود
# 7 ظلم بهر خانه لانه کرده چو خطاف %~% عدل چون عنقا ز چشم خلق نهان بود
# 8 رایت اسلام سر شکسته ازیرا %~% دولت دین پیر و بخت کفر جوان بود
# 9 بر سر قطب صلاح کار نمی‌گشت %~% چرخ که گویی مدبرش دبران بود
# 10 مردم بی‌عقل و دین گرفته ولایت %~% حال بره چون بود چو گرگ شبان بود
# 11 بنگر و امروز بین کزآن کیان است %~% ملک که دی و پریر از آن کیان بود!
# 12 قوت شبانه نیافت هر که کتب خواند %~% ملک سلاطین بخورد هر که عوان بود
# 13 ملک شیاطین شده به ظلم و تعدی %~% آنچه به میراث از آن آدمیان بود
# 14 آنک به سر بار تاج خود نکشیدی %~% گرد جهان همچو پای کفش کشان بود
# 15 گشته زبون چون اسیر هیچ کسان را %~% هر که به اصل و نسب امیر کسان بود
# 16 نفس نکو ناتوان و در حق مردم %~% نیک نمی‌کرد هر کرا که توان بود
# 17 هر که صدیقی گزید دوستی او %~% سود نمی‌کرد و دشمنیش زیان بود
# 18 تجربه کردیم تا بدیش یقین شد %~% هر که کسی را به نیکوییش گمان بود
# 19 سر که کند مردمی فتاده ز گردن %~% نان که خورد آدمی به دست سگان بود
# 20 دل ز جهان سیر گشته چون وزغ از آب %~% خون جگر خورده هر که را غم نان بود
# 21 همچو مرض عمر رنج خلق ولیکن %~% مرگ ز راحت به خلق مژده‌رسان بود
# 22 زر و درم چون مگس ملازم هر خس %~% در و گهر چون جرس حلی خران بود
# 23 من به زمانی که در ممالک گیتی %~% هر که بتر پیشوای اهل زمان بود
# 24 شرع الاهی و سنت نبوی را %~% هر که نکرد اعتبار معتبر آن بود
# 25 نیک نظر کردم و بهر که ز مردم %~% چشم وفا داشتم به وعده زبان بود
# 26 ناخلف و جلف و خلف عادت ایشان %~% مادر ایام را چنین پسران بود
# 27 آب سخاشان چو یخ فسرده و هر دم %~% جام طربشان به لهو جرعه فشان بود
# 28 کرده به اقلام بسط ظلم ولیکن %~% دست همه بهر قبض همچو بنان بود
# 29 زاستدن نان و آب خلق چو آتش %~% سرخ به روی و سیاه‌دل چو دخان بود
# 30 شعر که نقد روان معدن طبع است %~% بر دل این ممسکان به نسیه گران بود
# 31 بوده جهان همچو باغ وقت بهاران %~% ما چو به باغ آمدیم فصل خزان بود
# 32 از پی آیندگان ز ماضی و حالی %~% گفتم و تاریخ آن فساد زمان بود
# 33 هفتصد و سه سال بر گذشته ز هجرت %~% روز نگفتیم و لیل مه رمضان بود
# 34 مسکن من ملک روم مرکز محنت %~% آقسرا شهر و خانه‌دار هوان بود
# 35 حمد خداوند گوی سیف و همی کن %~% شکر که نیک و بد جهان گذران بود
# 36 سغبه ملکی مشو که پیشتر از تو %~% همچو زن اندر حباله دگران بود
# 37 همچو پیمبر نظر نکرد به دنیا %~% دیده‌وری کو به آخرت نگران بود
# 38 در نظر اهل دل چگونه بود مرد %~% آنکه به دنیاش میل همچو زنان بود
PageV1P716
### || [genre: QQt]
# 1 حسن هر جا که در جهان برود %~% عشق در پی چو بی‌دلان برود
# 2 حسن هر جا به دلستانی رفت %~% عشق بر کف نهاده جان برود
# 3 حسن لیلی صفت چو حکمی کرد %~% عشق مجنون سلب بر آن برود
# 4 در پی حسن دلربا هر روز %~% عشق بی‌بال جان فشان برود
# 5 گر تو شرح کتاب حسن کنی %~% مهر و مه چون ورق در آن برود
# 6 هر چه در مکتب خبر علم است %~% جمله بر تخته عیان برود
# 7 نقطه عشق اگر پذیرد بسط %~% بت به مسجد فغان کنان برود
# 8 عشق خورشید و بود ما سایه است %~% هر کجا این بیاید آن برود
# 9 سر عشقم چو بر زبان آمد %~% گر بگویم مرا زبان برود
# 10 ره‌نورد بیان چو سربکشد %~% ترسم از دست من عنان برود
# 11 به سخن گفتم از دل تنگم %~% انده حسن دلستان برود
# 12 بر من این داغ از آتش عشق است %~% که به آب از من این نشان برود
# 13 دل که فرمانش بر جهان برود %~% کرد حکمی که جان بر آن برود
# 14 گرد میدان انفس و آفاق %~% همچو گویی به سر دوان برود
# 15 از نشانهای او دل است آگاه %~% هر کجا دل دهد نشان برود 
PageV1P717
### || [genre: QQt]
# 1 چو دلبرم سر درج مقال بگشاید %~% ز پسته شکرافشان زلال بگشاید
# 2 چو مرده زنده شوم گر به خنده آب حیوة %~% از آن دو شکر شیرین مقال بگشاید
# 3 چو غنچه گل علم خویش در نوردد زود %~% چو لاله گر رخ او چتر آل بگشاید
# 4 سپید مهره روز و سیاه دانه شب %~% مه من ار خوهد از عقد سال بگشاید
# 5 به روز نبود حاجت چو پرده شب زلف %~% ز روی آن مه ابرو هلال بگشاید
# 6 پرآب نغمه تردست او ز رود و رباب %~% هزار چشمه به یک گوشمال بگشاید
# 7 عقیق بارد چشمم چو لعل‌گون پرده %~% ز پیش لؤلؤی پروین مثال بگشاید
# 8 بیاد دوست دل تنگ همچو غنچه ماست %~% چو جیب گل که به باد شمال بگشاید
# 9 به پای شوق کنم رقص و سر بیفشانم %~% چو دست وجد گریبان حال بگشاید
# 10 به چشم روح ببینم جلال او چو مرا %~% دل از مشاهده آن جمال بگشاید
# 11 حدیث جادویی سامری حرام شناس %~% به غمزه چون در سحر حلال بگشاید
# 12 به مدح دایره روی او اگر نقطه است %~% عجب مدان که دهان همچو دال بگشاید 
PageV1P718
### || [genre: QQt]
# 1 ای قوم درین عزا بگریید %~% بر کشته کربلا بگریید
# 2 با این دل مرده خنده تا چند %~% امروز درین عزا بگریید
# 3 فرزند رسول را بکشتند %~% از بهر خدای را بگریید
# 4 از خون جگر سرشک سازید %~% بهر دل مصطفی بگریید
# 5 وز معدن دل به اشک چون در %~% بر گوهر مرتضی بگریید
# 6 با نعمت عافیت به صد چشم %~% بر اهل چنین بلا بگریید
# 7 دلخسته ماتم حسینید %~% ای خسته دلان هلا! بگریید
# 8 در ماتم او خمش مباشید %~% یا نعره زنید یا بگریید
# 9 تا روح که متصل به جسم است %~% از تن نشود جدا بگریید
# 10 در گریه سخن نکو نیاید %~% من میگویم شما بگریید
# 11 بر دنیی کم بقا بخندید %~% بر عالم پر عنا بگریید
# 12 بسیار درو نمی‌توان بود %~% بر اندکی بقا بگریید
# 13 بر جور و جفای آن جماعت %~% یک دم ز سر صفا بگریید
# 14 اشک از پی چیست تا بریزید %~% چشم از پی چیست تا بگریید
# 15 در گریه به صد زبان بنالید %~% در پرده به صد نوا بگریید
# 16 تا شسته شود کدورت از دل %~% یک دم ز سر صفا بگریید
# 17 نسیان گنه صواب نبود %~% کردید بسی خطا بگریید
# 18 وز بهر نزول غیث رحمت %~% چون ابر گه دعا بگریید
PageV1P719
### || [genre: QQt]
# 1 ای صبا گر سوی تبریز افتدت روزی گذر %~% سوی درگاه شه عادل رسان از ما خبر
# 2 پادشاه وقت غازان را اگر بینی بگو %~% کای همه ایام تو میمون‌تر از روز ظفر
# 3 اصل چنگزخان نزاده چون تو فرعی پاک دین %~% ملک سلطانان ندیده چون تو شاهی دادگر
# 4 مردمی در سیرت تو همچو گوهر در صدف %~% نیکویی در صورت تو همچو نور اندر قمر
# 5 هم به تیغی ملک دار و هم به ملکی کامران %~% هم به اصلی پادشاه و هم به عدلی نامور
# 6 ملک روی است و تویی شایسته بر وی همچو چشم %~% ملک چشم است و تویی بایسته در وی چون بصر
# 7 باز را کوته شود از بال او منقار قهر %~% گر بگیرد کبک را شاهین عدلت زیر پر
# 8 آمن از چنگال گرگ اندر میان بیشه‌ها %~% آهوی ماده بخسبد در کنار شیر نر
# 9 ای مناصب از تو عالی چون مراتب از علوم %~% وی معالی جمع در تو چون معانی در صور
# 10 ای به دولت مفتخر محنت کشان را دست گیر %~% وی به شادی مشتغل انده گنان را غم بخور
# 11 هم به دست عدل گردان پشت حال ما قوی %~% هم به چشم لطف کن در روی کار ما نظر
# 12 کاندرین ایام ای خاقان کسری معدلت %~% ظلم حجاج است اندر روم نی عدل عمر
# 13 تو مسلمان گشته و از نامسلمان حاکمان %~% اندرین کشور نمانده از مسلمانی اثر
# 14 عارفان بی‌جای و جامه عالمان بی‌نان و آب %~% خانقه بی‌فرش و سقف و مدرسه بی‌بام و در
# 15 هم شفای جان مظلومان شده زهر اجل %~% هم غذای روح درویشان شده خون جگر
# 16 خرقه می‌پوشند چون مسکین خداوندان مال %~% لقمه می‌خواهند چون سایل نگهبانان زر
# 17 قحط از آن سان گشته مستولی که بهر قوت روز %~% کشته خواهر را برادر خورده مادر را پسر
# 18 مردم تشنه جگر از زندگانی گشته سیر %~% چون سگان گرسنه افتاده اندر یکدگر
# 19 ظالمان مرده دل و مظلومکان نوحه‌کنان %~% هیچ دلسوزی نباشد مرده را بر نوحه‌گر
# 20 ظالمان خون ریز چون فصاد و زیشان خلق را %~% خون دل سر بر رگ جان می‌زند چون نیشتر
# 21 هتک استار مسلمانان چنین تا کی کنند %~% ظالمان خانه‌سوز و کافران پرده در
# 22 از جفای ظالمان و گرم و سرد روزگار %~% یک جهان مظلوم را لب خشک نانی دیده‌تر
# 23 اشکم گور است و پهلوی لحد بر پشت خاک %~% گر کسی خواهد که اندر مامنی سازد مقر
# 24 چون نزول عیسی اندر عهد ما ناممکن است %~% عدل غازان است ما را همچو مهدی منتظر
# 25 عدل تو درشان ما دولت بود درشان تو %~% در شود روزی چو در حلق صدف افتد مطر
# 26 دست لطفی بر سر این یک جهان بیچاره‌دار %~% کاین نماند پایدار آنگه که عمر آید بسر
# 27 از برای مال حاجت نیست شاهان را به ظلم %~% و از برای بار حاجت نیست عیسی را به خر
# 28 نام ظالم بد بود امروز و فردا حال او %~% آن نکرده نیک با کس جایش از حالش بتر
# 29 چون مگس در شهد مظلوم اندر آویزد بدو %~% اندر آن روزی که از فرزند بگریزد پدر
# 30 محکمه آن وقت محشر باشد و محضر ملک %~% ذوالجلال آن روز قاضی باشد و زندان سقر
# 31 با شما بودند چندین ملک جویان همنشین %~% وز شما بودند چندین پادشاهان پیشتر
# 32 حرف گیرانی که خط ظلمشان بودی روان %~% ملکشان ناگاه چون اعراب شد زیر و زبر
# 33 هر یکی مردند و جز حسرت نبردند از جهان %~% هست عقبی منزل و دنیا ره و ما رهگذر
# 34 تو بمان شادان و باقی زندگان را مرده دان %~% هر که او وقتی بمیرد این دمش مرده شمر
# 35 روز دولت را اگر باشد هزاران آفتاب %~% شب شمر هر گه که مظلومی بنالد در سحر
# 36 بخت و دولت یافتی نیکی کن ای مقبل که نیست %~% ملک دنیا بی‌زوال و کار دولت بی‌غیر
# 37 عدل کن امروز تا باشد مقر تو بهشت %~% اندر آن روزی که گوید آدمی این المفر
# 38 ای شهنشاهی که افزونی ز افریدون به ملک %~% وی جهانداری که از قارون به مالی بیشتر
# 39 سیف فرغانی نصیحت کرد و حالی بازگفت %~% باد پند و شعر او در طبع پاکت کارگر
# 40 سود دارد پند اگر چه اندرو تلخی بود %~% خوش بود در کام اگر چه بی‌نمک باشد شکر
# 41 یادگیر این پند موزون را که اندر نظم اوست %~% بیتها بحر معانی لفظها گنج گهر
# 42 چون تو مقبل پادشاهی را ز وعظ و زجر هست %~% این قدر کافی که بسیار است در دنیا عبر
# 43 من نیم شاعر که مدح کس کنم مر شاه را %~% از برای حق نعمت پند دادم این قدر
# 44 خیر و شر کس نگفتم از هوای طبع و نفس %~% مدح و ذم کس نکردم از برای سیم و زر
# 45 ما که اندر پایگاه فقر دستی یافتیم %~% گاو از ما به که گردون را فرود آریم سر
# 46 تا گه خشم و رضا آید ز مردم نیک و بد %~% تا که از عقل و هوا آید ز مردم خیر و شر
# 47 هر کجا باشی ز بهر دفع تیغ دشمنان %~% باد شمشیر تو پیش دوستان تو سپر
# 48 همچو آثار سلف ای پادشاهان را خلف %~% قول و فعلت دلپذیر و حل و عقدت معتبر
PageV1P720
### || [genre: QQt]
# 1 ای ز لعل لب تو چاشنی قند و شکر %~% وی ز نور رخ تو روشنی شمس و قمر
# 2 خسرو ملک جمالی تو و اندر سخنم %~% ذکر شیرینی تو هست چو در آب شکر
# 3 سر خود نیست دلی را که تو باشی مطلوب %~% غم جان نیست کسی را که تو باشی دلبر
# 4 دختر نعش گواهی نتواند دادن %~% که چنو زاده بود مادر ایام پسر
# 5 در همه نوع چو تو جنس بیابند ولیک %~% به نکویی نبود جنس تو از نوع بشر
# 6 به جمال تو درین عهد نیامد فرزند %~% وگرش ماه بود مادر و خورشید پدر
# 7 حسن ازین پیش همی بود چو معنی پنهان %~% پس ازین روی تو شد صورت او را مظهر
# 8 آفتابی تو و هر ذره که یابد نظرت %~% نورش از پرتو خورشید نباشد کمتر
# 9 رنگ از عارض گلگون تو گیرد لاله %~% بوی از طره مشکین تو دارد عنبر
# 10 گل رو خوب به حسن است ولی دارد حسن %~% از گل روی تو زینت چو درختان ز زهر
# 11 نظر چشم کس ادراک نخواهد کردن %~% حسن رویت که درو خیره شود چشم نظر
# 12 با چنین حسن و جمال ار به خودش راه دهی %~% از تو آراسته گردد چو عروس از زیور 
PageV1P721
### || [genre: QQt]
# 1 من بلبلم و رخ تو گلزار %~% تو خفته من از غم تو بیدار
# 2 جانا تو به نیکویی فریدی %~% وین زلف چو عنبر تو عطار
# 3 گفتم که چو روی گل ببینم %~% کمتر کنم این فغان بسیار
# 4 شوق گل روی تو چو بلبل %~% هر لحظه در آردم به گفتار
# 5 من در طلب تو گم شده‌ستم %~% خود گم شده چون بود طلبکار
# 6 بر من همه دوستان بگریند %~% هر گه که بنالم از غمت زار
# 7 دل خسته نگردد از غم تو %~% هرگز نبود ز مرهم آزار
# 8 از دانه خال تو دل من %~% در دام هوای تو گرفتار
# 9 بسیار تنم بجان بکوشید %~% تا دل ندهد به چون تو دلدار
# 10 با یوسف حسن تو نرستم %~% زین عشق چو گرگ آدمی‌خوار
# 11 چون جان به فنای تن نمیرد %~% آن دل که ز عشق گشت بیمار
# 12 چون کرد بنای آبگیری %~% بر خاک در تو اشک گل کار
# 13 وقت است کنون که که رباید %~% رنگ رخ من ز روی دیوار
# 14 در دست غم تو من چو چنگم %~% و اسباب حیوة همچو او تار
# 15 چنگی غم تو ناخن جور %~% گو سخت مزن که بگسلد تار
# 16 ای لعل تو شهد مستی انگیز %~% وی چشم تو مست مردم آزار
# 17 دریاب که تا تو آمدی رفت %~% کارم از دست و دستم از کار
# 18 اندوه فراخ رو به صد دست %~% بر تنگ دلم همی نهد بار
# 19 دور از تو هر آن کسی که زنده‌است %~% بی روی تو زنده ای‌ست مردار
# 20 در دایره وجود گشتم %~% با مرکز خود شدم دگربار
# 21 بر نقطه مهرت ایستادم %~% تا پای ز سر کنم چو پرگار
# 22 افتاد از آن زمان که دیدیم %~% ناگه رخ چون تو شوخ عیار
# 23 هم خانه ما به دست نقاب %~% هم کیسه ما به دست طرار
# 24 در دوستی تو و ره تو %~% مرد اوست که ثابت است و سیار
# 25 گر بر در تو مقیم باشد %~% سگ سکه بدل کند در آن غار
# 26 آن شب که بهم نشسته باشیم %~% در خلوت قرب یار با یار
# 27 هم بیم بود ز چشم مردم %~% هم مردم چشم باشد اغیار
# 28 پر نور چو روی روز کرده %~% شب را به فروغ شمع رخسار
# 29 در صحبت دوست دست داده %~% من سوخته را بهشت دیدار
# 30 در پرسش ما شکر فشانده %~% از پسته تنگ خود به خروار
# 31 کای در چمن امید وصلم %~% چیده ز برای گل بسی خار
# 32 جام طرب و هوای خود را %~% در مجلس ما بگیر و بگذار
# 33 آن دم به امید مستی وصل %~% بر بنده رگی نماند هشیار
# 34 بیرون شده طبع آرزو جوی %~% بی خود شده عقل خویشتن دار
# 35 بر صوفی روح چاک گشته %~% در رقص دل از سماع اسرار
# 36 در چشم ازو فزوده نوری %~% در خانه ز من نمانده دیار
# 37 چون از افق قبای عاشق %~% سر بر زده آفتاب انوار
# 38 او وحدت خویش کرده اثبات %~% اندر دل او به محو آثار
# 39 ای از درمی به دانگی کم %~% خرم به زیادتی دینار
# 40 مشتی گل تست در کشیده %~% در چشم هوای تو چو گلنار
# 41 دلشاد به عالمی که در وی %~% کس سر نشود مگر به دستار
# 42 دستت نرسد بدو چو در پاش %~% این هر دو نیفگنی به یکبار
# 43 تا پر هوا ز دل نریزد %~% جانت نشود چو مرغ طیار
# 44 ای طالب علم! عاشقی ورز %~% خود را نفسی به عشق بسپار
# 45 کاندر درجات فضل پیش است %~% عشق از همه علمها به مقدار
# 46 در مدرسه هوای او کس %~% عالم نشود به بحث و تکرار
# 47 گر طالب علم این حدیثی %~% بشکن قلم و بسوز طومار
# 48 چون عشق لجام بر سرت کرد %~% دیگر نروی گسسته افسار
# 49 تو مؤمن و مسلمی و داری %~% یک خانه پر از بتان پندار
# 50 در جنب تو دشمنان کافر %~% در جیب تو سروران کفار
# 51 تو با همه متحد به سیرت %~% تو با همه متفق به کردار
# 52 دایم ز شراب نخوت علم %~% سر مست روی به گرد بازار
# 53 جهل تو تویی تست وزین علم %~% تو بی‌خبر ای امام مختار
# 54 تا تو تویی ای بزرگ خود را %~% با آن همه علم جاهل انگار
# 55 رو تفرقه دور کن ز خاطر %~% رو آینه پاک کن ز زنگار
# 56 کاری می‌کن که ننگ نبود %~% از کار جهان پر و تو بی کار
# 57 وین نیز بدان که من درین شعر %~% تنبیه تو کرده‌ام نه انکار
# 58 گر یوسف دلربای ما را %~% هستی به عزیز جان خریدار
# 59 ما یوسف خود نمی‌فروشیم %~% تو جان عزیز خود نگهدار
# 60 مقصود من از سخن جز او نیست %~% جز مهره چه سود باشد از مار
# 61 من روی غرض نهفته دارم %~% در برقع رنگ پوش اشعار
PageV1P722
### || [genre: QQt]
# 1 چند گفتم که فراموش کنم صحبت یار %~% یاد او می‌دهدم رنگ گل و بوی بهار
# 2 بلبل از وصلت گل بانگ برآورده چنانک %~% در چمن ناله کند مرغ جدا مانده ز یار
# 3 چون ز چنگ غمش آهنگ فغان پست کنم %~% خاصه این لحظه که صد ناله برآمد ز هزار
# 4 من چرا باشم خاموش چو بلبل کاکنون %~% حسن رخسار گل افزود جمال گلزار
# 5 باغ را آب فزوده لب جوی از سبزه %~% دم طاوس نموده سر شاخ از اشجار
# 6 ز آتش لاله علمدار شده دامن طور %~% شاخ چون جیب کلیم است محل انوار
# 7 دست قدرت که ورا نامیه چون انگشت است %~% بر سر شاخ گل از غنچه نهاده دستار
# 8 آب روی چمن افزوده به نزد مردم %~% شبنم قطره صفت بر گل آتش رخسار
# 9 لاله بر دامن سبزه است بدان سان گویی %~% که به شنگرف کسی نقطه زند بر زنگار
# 10 رعد تا صور دمیده‌ست و زمین زنده شده %~% همبر سدره و طوبی‌ست درخت از ازهار
# 11 راست چون مرده مبعوث دگر باره بیافت %~% کسوه نو ز ریاحین چمن کهنه شعار
# 12 حوریانند ریاحین و بساتین چو بهشت %~% وقت آن است که جانان بنماید دیدار
PageV1P723
### || [genre: QQt]
# 1 ای بت سنگ دل و ای صنم سیم عذار %~% بر رخ خوب تو عاشق فلک آینه‌دار
# 2 ناگهان چون بگشادی در دکان جمال %~% گل فروشان چمن را بشکستی بازار
# 3 سوره یوسف حسن تو همی خواند مگر %~% آیت روی تو بنمود ز رحمت آثار
# 4 دهن خوش دم تو مرده دل را عیسی %~% شکن طره تو زنده جان را زنار
# 5 صفت نقطه یاقوت دهانت چه کنم %~% کاندر آن دایره اندیشه نمی‌یابد بار
# 6 به اثر پیش دهان و لب تو بی کارند %~% پسته چرب زبان و شکر شیرین کار
# 7 قلم صنع برد از پی تصویر عقیق %~% سرخی از لعل لب تو به زبان چون پرگار
# 8 برقع روی تو از پرتو رخساره تو %~% هست چون ابر که از برق شود آتش‌بار
# 9 آتش روی تو را دود بود از مه و خور %~% شعر زلفین تو را پود بود از شب تار
# 10 با چنین روی چو در گوش کنی مروارید %~% شود از عکس رخت دانه در چون گلنار
# 11 بحر لطفی و ز اوصاف تو بر روی تو موج %~% گنج حسنی و بر اطراف تو از زلف تو مار
# 12 باز سودای تو را زقه جان در چنگل %~% مرغ اندوه تو را دانه دل در منقار
# 13 تو مرا بوده چو دل را طرب و تن را جان %~% من تو را گشته چو مه را کلف و گل را خار
# 14 سپر افگندم در وصف کمان ابروت %~% بی‌زبان مانده‌ام همچو دهان سوفار
# 15 آدم آن روز همی گفت ثنای تو که بود %~% طین لازب که توی گوهر و انسان فخار
# 16 ای خوشا دولت عشق تو که با محنت او %~% شد دل تنگ من از نعمت غم برخوردار
# 17 حسن روی تو عجب تا به چه حد است که هست %~% جرم عشاق تو همچون حسنات ابرار
# 18 مستفیدند دل و جان ز تو چون عقل از علم %~% مستفادند مه و خور ز تو چون نور از نار
# 19 آن عجب نیست که ارواح و معانی یابند %~% از غبار درت اشباح و صور بر دیوار
# 20 آسمان را و زمین را شود از پرتو تو %~% ذره‌ها جمله چو خورشید و کواکب اقمار
# 21 من ز مهرت چو درم مهر گرفتم که به قدر %~% خوب رویان چو پشیزند و تویی چون دینار
# 22 می‌نهد در دل فرهاد چو مهر شیرین %~% خسرو عشق تو در مخزن جانم اسرار
# 23 عقل را پنبه کند عشق تو و از اثرش %~% همچو حلاج زند مرد علم بر سردار
# 24 ای تو نزدیک به دل پرده ز رخ دور افگن %~% تا کند پیش رخت شرک به توحید اقرار
# 25 گر تو یک بار بدو روی نمایی پس از آن %~% پیش تو سجده کند کفر چو ایمان صدبار
# 26 ز آتش شوق تو گر هیچ دلش گرم شود %~% آب بر خاک درت چرخ زند چون عصار
# 27 بر زمین گر ز سر کوی تو بادی بوزد %~% خاک دیگر نکند بی تو چو سیماب قرار
# 28 ای که در معرض اوصاف جمالت به عدد %~% ذره اندک بود و قطره نباشد بسیار
# 29 عقل را در دو جهان وقت حساب خوبان %~% ابتدا از تو بود چون ز یک آغاز شمار
# 30 چه کنم وصف جمال تو که از آرایش %~% بی نیاز است رخ تو چو یدالله ز نگار
# 31 با مهم غم عشق تو به یکبار ببست %~% در دکان کفایت خرد کارگزار 
PageV1P724
### || [genre: QQt]
# 1 ایا نموده ز یاقوت درفشان گوهر %~% به نکته لعل تو می‌بارد از زبان گوهر
# 2 ترش نشینی گیرد همه جهان تلخی %~% سخن بگویی گردد شکرفشان گوهر
# 3 دل مرا که به باران فیض تو زنده است %~% ز مهر تست صدف‌وار در میان گوهر
# 4 بهای گوهر وصلت مرا میسر نیست %~% و گرنه قیمت خود می‌کند بیان گوهر
# 5 دو کون در ره عشق تو ترک باید کرد %~% که جمع می‌نشود خاک با چنان گوهر
# 6 نمود عشق تو از آستین غیرت دست %~% فشاند لعل تو در دامن جهان گوهر
# 7 درم ز دیده چکد چون شود به گاه سخن %~% زناردان شکر پاش تو روان گوهر
# 8 تو راست ز آن لب نوشین همه سخن شیرین %~% تو راست ز آن در دندان همه دهان گوهر
# 9 ترش چو غوره نشیند شکر ز تنگ دلی %~% دهانت ار بنماید ز ناردان گوهر
# 10 چو در به رشته تعلق گرفت عشق به من %~% اگر چه زیب نگیرد ز ریسمان گوهر
# 11 همای عشق تو گر سایه افگند بر جغد %~% به جای بیضه نهد اندر آشیان گوهر
# 12 نبود تا تو تویی حسن لطف از تو جدا %~% که دید هرگز با بحر توامان گوهر
# 13 صدف مثال میان پر کند جهان از در %~% چو بحر لطف تو انداخت بر کران گوهر
# 14 دهان تو که چو سوراخ در شد از تنگی %~% همی کند لب لعلت درو نهان گوهر
# 15 به جان فروشی از آن لب تو بوس و این عجب است %~% که در میانه معدن بود گران گوهر
# 16 ز شرم آن در دندان سزد که حل گردد %~% چو مغز در صدف همچو استخوان گوهر
# 17 ز سوز سینه و اشک منت زیانی نیست %~% بلی از آتش و آب است بی‌زیان گوهر
# 18 عروس حسن تو در جلوه آمد و عجب است %~% که بر زمین نفشاندند از آسمان گوهر
# 19 چو چنگ وقت سماع از میان زیورها %~% چو تو به رقص در آیی کند فغان گوهر 
PageV1P725
### || [genre: QQt]
# 1 به نزد همت من خردی ای بزرگ امیر! %~% امیر سخت دل سست رای بی‌تدبیر!
# 2 به عدل چون نکند ملک را بهشت صفت %~% اگرچه حور بود ز اهل دوزخ است امیر
# 3 تو ای امیر! اگر خواجه غلامانی %~% تو بنده‌ای و تو را از خدای نیست گزیر
# 4 جنود تیغ تو) آنجا سپر بیندازند %~% که بر تو راست کنند از کمان حادثه تیر
# 5 ز تو منازل ملک است ممتلی از خوف %~% ز تو قواعد دین نیست ایمن از تغییر
# 6 به بند و حبس سزایی که از تو دیوانه %~% امور دنیی و دین درهم است چون زنجیر
# 7 دلت که هست به تنگی چو حلقه خاتم %~% درو محبت دنیاست چون نگین در قیر
# 8 ربوده سیم بسی و نداده زر به کسی %~% ندیده کسر عدو و نکرده جبر کسیر
# 9 کمر ز زر کنی از سیمهای محتاجان %~% بسا که کیسه تهی گردد از چنین توفیر!
# 10 تو راست میل و محابا که زر برد ظالم %~% تو راست ذوق و تماشا که سگ درد نخچیر
# 11 شهی ولایت حکم است و در حکومت عدل %~% وگرنه کس نشود پادشه به تاج و سریر
# 12 تو ملک خوانی یک شهر را و سر تا سر %~% دهی است دنیی و چون تو درو هزار گزیر
# 13 زمان ز مرگ بسی چون تو پند داد تو را %~% برو ز مردن امثال خویش عبرت گیر
# 14 تن تو دشمن جان است دوستش مشمار %~% که تن پرست کند در نجات جان تقصیر
# 15 تو تن‌پرست و تو را گفته روح عیسی نطق %~% برای نفس که خر چند پروری به شعیر!
# 16 ز قید شرع که جان است بنده حکمش %~% دل تو مطلق و در دست نفس کافر اسیر
# 17 به نزد زنده‌دلان بی‌حضور خواهی مرد %~% که خواب غفلت تو دارد اینچنین تعبیر
# 18 رعیت‌اند عیالت چو مادر مشفق %~% بده به جمله ز پستان عدل و احسان شیر
# 19 که عدل قطب وجود است و دین بسان فلک %~% مدام بر سر این قطب می‌کند تدویر
# 20 ایا به حکم ستم کرده بر ضعیف و قوی %~% تو عاجزی و خدای جهان قوی و قدیر
# 21 بگیردت به ید قدرت و کند محبوس %~% و گر چنانک ندانی کجا به سجن سعیر
# 22 چو نوبتت بزنند ای امیر اگر روزی %~% رعیت از ستمت چون دهل کنند نفیر
# 23 سر تو چون بن هاون بکوفتن شاید %~% وگر بود به مثل جمله مغز چون سر سیر
# 24 عوان سگ است چو در نیتش ستم باشد %~% که آتش است و گر شعله‌ای ندارد اثیر
# 25 به موعظت نتوانم تو را به راه آورد %~% سفال را نتواند که زر کند اکسیر
# 26 به میل من نشود دیده دلت روشن %~% که نور باز نیابد به سرمه چشم ضریر
# 27 اگر بسوزی ای خام پخته خواهی شد %~% که نان به مرتبه گه گندم است و گاه خمیر
# 28 و گر به نزد تو خار است عارفان دانند %~% که من گلی به تو دادم ز بوستان ضمیر
# 29 خود ارچه پیر شود دولتش جوان باشد %~% اگر قبول نصیحت کند جوان از پیر
# 30 به مال و عمر اگر چه توانگرست و جوان %~% به پند دادن پیران غنی است چون تو فقیر
# 31 چو تو امیر به اشعار سیف فرغانی %~% چو پادشاه بود مفتقر به پند وزیر
PageV1P726
### || [genre: QQt]
# 1 ای پادشاه عالم ای عالم خبیر %~% یک وصف تست قدرت و یک اسم تو قدیر
# 2 فضل تو بر تواتر و فیض تو بر دوام %~% حکم تو بی‌منازع و ملک تو بی‌وزیر
# 3 بر چهره کواکب از صنع تست نور %~% بر گردن طبایع از حکم تست نیر
# 4 چون آفتاب بر دل هر ذره روشن است %~% کز زیت فیض تست چراغ قمر منیر
# 5 از آفتاب قدرت تو سایه پرتویست %~% کورست آنکه می‌نگرد ذره را حقیر
# 6 از طشت آبگون فلک بر مثال برق %~% در روز ابر شعله زند آتش اثیر
# 7 با امر نافذ تو چو سلطان آفتاب %~% نبود عجب که ذره ز گردون کند سریر
# 8 بر خوان نان جود تو عالم بود طفیل %~% بهر تنور صنع تو آدم بود خمیر
# 9 در پیش صولجان قضای تو همچو گوی %~% میدان به سر همی سپرد چرخ مستدیر
# 10 علم ترا خبر که ز بهر چه منزوی‌ست %~% خلوت نشین فکر به بیغوله ضمیر
# 11 اجزای کاینات همه ذاکر تواند %~% این گویدت که مولی و آن گویدت نصیر
# 12 دانستم از صفات که ذاتت منزه است %~% از شرکت مشابه و از شبهت نظیر
# 13 در دست من که قاصرم از شکر نعمتت %~% ذکر تو می‌کند به زبان قلم صریر
# 14 هر چند غافلم ز تو لیکن ز ذکر تو %~% در وکر سینه مرغ دلم می‌زند صفیر
# 15 اندر هوای وصف تو پرواز خواست کرد %~% از پر خویش طایر اندیشه خورد تیر
# 16 منظومه ثنای تو تالیف می‌کنم %~% باشد که نافع آیدم این نظم دلپذیر
# 17 تو هادیی به فضلت تنبیه کن مرا %~% تا از هدایه تو شوم جامع کبیر
# 18 کس را سزای ذات تو مدحی نداد دست %~% گر بنده حق آن نگزارد بر او مگیر
# 19 گر کس حق ثنای تو هرگز گزاردی %~% لا احصی از چه گفتی پیغمبر بشیر
# 20 در آروزی فقر بسی بود جان من %~% عشق از رواق غیب ندا کرد کای فقیر!
# 21 رو ترک سر بگیر و ازین جیب سر برآر %~% رو ترک زر بگو و ازین سکه نام گیر
# 22 گر زندگی خوهی چو شهیدان پس از حیات %~% بر بستر مجاهده پیش از اجل بمیر
# 23 ای جان! به نفس مرده شو و از فنا مترس %~% وی دل! به عشق زنده شو و تا ابد ممیر
# 24 روزی که حکمت از پی تحقیق وعدها %~% تغییر کاینات بفرماید ای قدیر!
# 25 گهواره زمین چو بجنبد به امر تو %~% گردد در آن زمان ز فزع شیرخواره پیر
# 26 با اهل رحمتت تو برانگیز بنده را %~% کان قوم خورده‌اند ز پستان فضل شیر
# 27 من جمع کرده هیزم افعال بد بسی %~% و آنگه گذر بر آتش قهر تو ناگزیر
# 28 از بهر صید ماهی عفو تو در دعا %~% از دست دام دارم و از چشم آبگیر
# 29 نومید نیستم ز در رحمتت که هست %~% کشت امید تشنه و ابر کرم مطیر
# 30 تو عالمی که حاصل ایام عمر من %~% جرمی است رحمتم کن و عذری‌ست در پذیر
# 31 فردا که هیچ حکم نباشد به دست کس %~% ای دستگیر جمله! مرا نیز دست گیر!
PageV1P727
### || [genre: QQt]
# 1 ای پسر از مردم زمانه حذر گیر %~% بگذر ازین کوی و خانه جای دگر گیر
# 2 در تو نظرهای خلق تیر عدو دان %~% تیغ بیفگن برای دفع سپر گیر
# 3 چون تو ندانی طریق غوص درین بحر %~% حشو صدف ممتلی به در و گهر گیر
# 4 چون تو نه آنی که ره بری به معانی %~% جمله جهان نیکوان خوب صور گیر
# 5 گر بجهد آتشی ز زند عنایت %~% سوخته دل به پیش او بر و در گیر
# 6 یار اگرت از نگین خویش کند مهر %~% نام ازو همچو شمع و مهر چو زر گیر
# 7 پای بنه بر فراز چرخ و چو خورشید %~% جمله آفاق را به زیر نظر گیر
# 8 باز دلت چون به دام عشق در افتاد %~% خیل ملک را چو مرغ سوخته پر گیر
# 9 مرغ سعادت به شام چون نگرفتی %~% دام تضرع بنه به وقت سحر گیر
# 10 جان شریف تو مغز دانه نفس است %~% سنگ بزن مغز را ز دانه بدرگیر
# 11 چون سر تو زیر دست راهبری نیست %~% جمله اعضای خویش پای سفر گیر
# 12 بگذر ازین پستی از بلندی همت %~% وین همه بالا و شیب زیر و زبر گیر
# 13 صدق ابوبکر را علم کن و با خود %~% تیغ علی‌وار زن جهان چو عمر گیر
# 14 سیف برو جان بباز و نصرت دل کن %~% دامن معشوق را به دست ظفر گیر
# 15 عیب عملهای خویشتن چو ببینی %~% بحر دلت را چو علم کان هنر گیر
PageV1P728
### || [genre: QQt]
# 1 ما را به بوسه چون بگرفتیم در برش %~% آب حیوة داد لب همچو شکرش
# 2 گردیم هر دو مست شراب نیاز و ناز %~% او دست در بر من و من دست در برش
# 3 در وصف او اگر چه اشارات کرده‌اند %~% ما وصف می‌کنیم به قانون دیگرش
# 4 بسیار خلق چون شکر و عود سوختند %~% ز آن روی همچو آتش و خط چو عنبرش
# 5 بفروخت در زجاجه تاریک کاینات %~% مصباح نور اشعه خورشید منظرش
# 6 بر لشکر نجوم کشد آفتاب تیغ %~% در سایه حمایت روی منورش
# 7 سلطان حسن او و یکی از سپاه اوست %~% این مه که مفردات نجومند لشکرش
# 8 طاوس حسنش ار بگشاید جناح خویش %~% جبریل آشیانه کند زیر شهپرش
# 9 آرایش عروس جمالش مکن که نیست %~% با آن کمال حسن نیازی به زیورش
# 10 خورشید کیمیایی گر خاک زر کند %~% با صنعتی چنین عرض اوست جوهرش
# 11 دل سست گشت آینه سخت روی را %~% هر گه که داشت روی خود اندر برابرش
# 12 هر کو چو من به وصف جمالش خطی نوشت %~% شد جمله حسن چون رخ گل روی دفترش
# 13 آب حیوة یافت خضروار بی‌خلاف %~% لب تشنه‌ای که می‌طلبد چون سکندرش
# 14 آن را که آبخور می عشق است حاصل است %~% بر هر کنار جوی لب حوض کوثرش
# 15 صافی درون چو شیشه و روشن شود چو می %~% هر کو شراب عشق در آمد به ساغرش
# 16 آن دلبری که جمله جمال است نعت او %~% نام‌آوری‌ست کاسم جمیل است مصدرش
# 17 در دل نهفت همچو صدف اشک قطره را %~% هر در که یافت گوش ز لعل سخنورش
# 18 رو مستقیم باش اگر خوض می‌کنی %~% در بحر عشق او که صراط است معبرش
# 19 بی‌داروی طبیب غم او بسی بمرد %~% بیمار دل که هست امانی مزورش
# 20 هر ذره‌ای که از پی خورشید روی او %~% یک شب به روز کرد مهی گشت اخترش
# 21 بر فرق خویش تاج حیوة ابد نهاد %~% آن کس که باز یافت به سر نیش خنجرش
# 22 و آن را که نور عشق ازل پیش رو نبود %~% ننموده ره به شمع هدایت پیمبرش
# 23 ای دلبری که هر که تو را خواست وصل تو %~% جز در فراق خویش نگردد میسرش
# 24 نبود به هیچ باغ چو تو سرو میوه‌دار %~% باغ ار بهشت باشد و رضوان کدیورش
# 25 نه خارج و نه داخل عالم بود چو روح %~% آن معدن جمال که هستی تو گوهرش
# 26 فردا که نفخ صور اعادت خوهند کرد %~% مرده سری بر آورد از خاک محشرش
# 27 در بوته جحیم گدازند هر که را %~% بی سکه غم تو بود جان چون زرش
# 28 پیوستگان عشق تو از خود بریده‌اند %~% آن کو خلیل تست چه نسبت به آزرش 
PageV1P729
### || [genre: QQt]
# 1 ایا ندیده ز قرآن دلت ورای حروف! %~% به چشم جان رخ معنی نگر بجای حروف
# 2 به گرد حرف چو اعراب تا بکی گردی %~% به ملک عالم معنی نگر ورای حروف
# 3 مدبرات امورند در مصالح خلق %~% ستارگان معانیش بر سمای حروف
# 4 عروس معنی او بهر چشم نامحرم %~% فرو گذاشته بر روی پرده‌های حروف
# 5 خلیفه‌وار بدیدی امام قرآن را %~% لباس خویش سیه کرده از کسای حروف
# 6 ز وجد پاره کنی جامه‌گر برون آید %~% برهنه شاهد اسرارش از قبای حروف
# 7 عزیر قرآن در مصر جامع مصحف %~% فراز مسند الفاظ و متکای حروف
# 8 شراب معنی رخشان چو طلعت یوسف %~% نمود از دل جام جهان نمای حروف
# 9 حدیث گنج معانی همی کند با تو %~% زبان قرآن در کام اژدهای حروف
# 10 دل صدف صفتت بر امید در ثواب %~% ز بحر قرآن قانع به قطره‌های حروف
# 11 به کام جان برو آب حیوة معنی نوش %~% ز عین چشمه الفاظ و از انای حروف
# 12 مکن به جهل تناول که خوان قرآن را %~% پر از حلاوه علم است کاسهای حروف
# 13 قمطرهای نبات است پر ز شهد شفا %~% نهاده خازن رحمت برو غطای حروف
# 14 عرب اگر چه به گفتار سحر می‌کردند %~% از ابتدای الف تا به انتهای حروف
# 15 حبال دعوی برداشتند چون بفگند %~% کلیم لفظ وی اندر میان عصای حروف
# 16 به دوستانش فرستاد نامه‌ای ایزد %~% که ره برند به مضمونش از سخای حروف
# 17 پس آمده ز کتب بوده پیشوای همه %~% چنان که حرف الف هست پیشوای حروف
# 18 به آفتاب هدایت مگر توانی دید %~% که ذره‌های معانی است در هوای حروف
# 19 اگر مرکب گردد چو صورت و بیند %~% بسیط عالم معنی ز تنگنای حروف
# 20 به بارگاه سلیمان روح هدهد عقل %~% خبر ز عرش عظیم آرد از سبای حروف
# 21 بدین قصیده که گفتم در او بیان کردم %~% که ترک علم معانی مکن برای حروف 
PageV1P730
### || [genre: QQt]
# 1 ای جان تو مسافر مهمان سرای خاک! %~% رخت اندرو منه که نه‌ای تو سزای خاک!
# 2 آنجا چو نام تست سلیمان ملک خلد %~% اینجا چو مور خانه مکن در سرای خاک!
# 3 ای از برای بردن گنجینه‌های مور %~% چون موش نقب کرده درین توده‌های خاک!
# 4 زیر رحای چرخ که دورش به آب نیست %~% جز مردم آرد می‌نکند آسیای خاک
# 5 ای از برای گوی هوا نفس خویش را %~% میدان فراخ کرده درین تنگنای خاک!
# 6 فرش سرایت اطلس چرخ است چون سزد %~% اینجا سریر قدر تو بر بوریای خاک!
# 7 ای داده بهر دنیی دون عمر خود به باد! %~% گوهر چو آب صرف مکن در بهای خاک!
# 8 در جان تو چو آتش حرص است شعله‌ور %~% تن پروری به نان و به آب از برای خاک
# 9 در دور ما از آتش بیداد ظالمان %~% چون دود و سیل تیره شد آب و هوای خاک
# 10 بلقیس وار عدل سلیمان طلب مکن %~% کز ظلم هست سیل عرم در سبای خاک
# 11 آتش خورم بسان شتر مرغ کآب و نان %~% مسموم حادثات شد اندر وعای خاک
# 12 ای کور دل تو دیده نداری از آن تو را %~% خوب است در نظر بد نیکو نمای خاک!
# 13 داروی درد خود مطلب از کسی که نیست %~% یک تن درست در همه دارالدوای خاک
# 14 زین بادخانه آب دمادم مخور از آنک %~% از خون لبالب است درین دور انای خاک
# 15 در شیب حسرتند ز بالای قصر خود %~% این سروران پست شده زیر پای خاک
# 16 بس خوب را که از پی معنی زشت او %~% صورت بدل کنند به زیر غطای خاک
# 17 ای مرده دل ز آتش حرصی که در تو هست %~% در موضعی که گور تو سازند وای خاک!
# 18 گر عقل هست در سر تو پای بازگیر %~% زین چاه سر گرفته نادلگشای خاک
# 19 بیگانه شد ز شادی و با انده است خویش %~% ای کاش آدمی نشدی آشنای خاک!
# 20 از خرمن زمانه به کاهی نمی‌رسی %~% با خر به جز گیاه نباشد عطای خاک
# 21 دایم تو از محبت دنیا و حرص مال %~% نعمت شمرده محنت دارالبلای خاک
# 22 بستان عدن پر گل و ریحان برای تست %~% تو چون بهیمه عاشق آب و گیای خاک
# 23 ساکن مباش بر سرنطع زمین چو کوه %~% کز فتنه زلزله است کنون در فنای خاک
# 24 جانت بسی شکنجه غم خورد و کم نشد %~% انس دلت ز خانه وحشت‌فزای خاک
# 25 در صحن این خرابه غباری نصیب تست %~% ور چه چو باد سیر کنی در فضای خاک
# 26 خلقی درین میانه چو خاشاک سوختند %~% کآتش گرفت خاصه درین دور جای خاک
# 27 آتش چو شاخ و برگ بسوزد درخت را %~% در تخم‌پروری نکند اقتضای خاک
# 28 خود شیر شادیی نرساند به کام تو %~% این سالخورده مادر اندوه زای خاک
# 29 عبرت بسی نمود اگر جانت روشن است %~% آیینه مکدر عبرت نمای خاک
# 30 گویی زمان رسید که از هیضه قی کند %~% کز حد بشد ز خوردن خلق امتلای خاک
# 31 آتش مثال حله سبز فلک بپوش %~% بر کن ز دوش صدره آب و قبای خاک
# 32 بی‌عشق مرد را علم همت است پست %~% بی‌باد ارتفاع نیابد لوای خاک
# 33 ره کی برد به سینه عاشق هوای غیر %~% خود چون رسد به دیده اختر فدای خاک
# 34 تا آدمی بود بود این خاک را درنگ %~% کآمد حیوة آدمی آب بقای خاک
# 35 و آنکس که خاک از پی او بود شد فنا %~% فرزانه را سخن نبود در فنای خاک
# 36 حرصم چو دید آب مرا گفت خاک خور %~% قومی که چون منید هلموا صلای خاک
# 37 گفتم برای پند تو نظمی چنین بدیع %~% کردم ز بحر طبع خود آبی فدای خاک
# 38 ای قادری که جمله عیال تواند خلق %~% از فوق عرش اعلی تا منتهای خاک
# 39 از نیکویی چو دلبر خورشیدرو شوند %~% در سایه عنایت تو ذره‌های خاک
# 40 تو سیف را از آتش دوزخ نگاه‌دار %~% ای قدرتت بر آب نهاده بنای خاک
# 41 از بندگانت نعمت خود وامگیر از آنک %~% ناورد محنت است درین تنگنای خاک
PageV1P731
### || [genre: QQt]
# 1 سزد که وزن نیارد به نزد گوهر سنگ %~% که تو چو گوهری و دلبران دیگر سنگ
# 2 چو راه عشق تو کوبم بسازم از سر پای %~% چو خاک کوی تو سنجم بسازم از زر سنگ
# 3 اگر چه نثر زر و سیم کرد نتوانم %~% به نظم خرج کنم با تو همچو جوهر سنگ
# 4 عروس حسن تو چون جلوه کرد خاطر من %~% به در نظم مرصع کند چو زیور سنگ
# 5 کسی که نسبت گوهر کند به خاک درت %~% چو صیرفی‌ست که با زر کند برابر سنگ
# 6 تو همچو آب لطیفی از آن همی داری %~% مدام از دل خود همچو آب در بر سنگ
# 7 چکیده در ره عشق تو خون دل بر خاک %~% رسید بر سر کوی تو پای جان بر سنگ
# 8 کجا به منزل وصلت رسم چو اندر راه %~% اولاغ عمر سقط می‌شود بهر فرسنگ
# 9 پلنگ طبعی و من بر درت چو سگ خوارم %~% به دست جور مزن بر چو من غضنفر سنگ
# 10 دلت کنون به جفا میل بیشتر دارد %~% چرا ز مرکز خود می‌کنی فروتر سنگ
# 11 مرا به چنگ جفا می‌زنی و می‌گویی %~% که تو چو آب لطیفی برو همی خور سنگ
# 12 ز غیر عشق تو پرداختیم خاطر خویش %~% که بت شود چو در افتد به دست بت گر سنگ
# 13 بترک دنیا جز مرد عشق کس نکند %~% که ارمنی نزند بر صلیب قیصر سنگ
# 14 نه مرد عشق بود گر بود مدبر عقل %~% نه کار گوی کندگر بود مدور سنگ
# 15 ز نور عشق شود چون ملک به معنی مرد %~% ز بت تراش شود آدمی به پیکر سنگ
# 16 نه پرتو اثر عاشقی است در هر دل %~% نه معجز حجر موسوی است در هر سنگ
# 17 بنای کعبه مهرت چو می‌نهاد دلم %~% به عقل گفتم کاز هر طرف بیاور سنگ
# 18 مرا زمانه مدد خواست کرد سنگ نیافت %~% فگند در ره وصل از فراق تو خرسنگ
# 19 حدیث عشق تو با کوه اگر کنم تقریر %~% رقم پذیر شود ز آن سخن چو دفتر سنگ
# 20 ز روی روشنت ار پرتوی فتد بر خاک %~% در آب تیره چو ماهی شود شناگر سنگ 
PageV1P732
### || [genre: QQt]
# 1 ای که اندر ملک گفتی می‌نهم قانون عدل %~% ظلم کردی ای اشاراتت همه بیرون عدل
# 2 این امیرانی که بیماران حرص‌اند و طمع %~% همچو صحت از مرض دورند از قانون عدل
# 3 دست چون شمشیرشان هر ساعتی در پای ظلم %~% بر سر میدان بیدادی بریزد خون عدل
# 4 ز آن همی ترسم که ناگه سقف بر فرش اوفتد %~% خانه دین را که بس باریک شد استون عدل
# 5 ظالمان سر گشته چون چرخند تا سر گین جور %~% گاو جهل این خران انداخت بر گردون عدل
# 6 چون هلال دولت این ظالمان شد بدر تام %~% هر شبی نقصان پذیرد ماه روز افزون عدل
# 7 دیگران در وی چو مجمر عود احسان سوختند %~% وین خسان را هیمه سرگین است در کانون عدل
# 8 آب عدل و دست احسان شوید از روی زمین %~% چرک ظلم این عوانان را به یک صابون عدل
# 9 گر چه عدل و دین نمی‌دانی ولی می‌دان که هست %~% راستی معنی دین و نیکویی مضمون عدل
# 10 اطلس دولت چو در پوشیدی احسان کن! بدوز %~% بهر عریانان ظلمت صدره‌ای زاکسون عدل
# 11 حاکمی عادل همی باید که دندان بر کند %~% مار ظلم این عقارب را به یک افسون عدل
# 12 باد لطفش وانشاندی آتش این ظلم را %~% خاک را گر آب دادی ایزد از جیحون عدل
# 13 آمدی جمشید و مهدی تا شدی سر کوفته %~% مار ضحاکان ظلم از گرز افریدون عدل
# 14 تا امام خود نسازی شرع را در کار ملک %~% هر چه تو حاکم کنی چون ظلم باشد دون عدل
# 15 گر خوهی تا نظم گیرد کار ملک و دین ز تو %~% جهد کن تا جمله افعالت شود موزون عدل
# 16 تا مزاج مملکت صحت پذیرد بعد ازین %~% خلط ظلم از طبع بیرون کن به افتیمون عدل
# 17 ظلمت ظلمت‌گر از پشت زمین برخاستی %~% روی بنمودی به مردم چهره گلگون عدل
# 18 حرص زرگر کم بدی در تو عروس ملک را %~% گوش عقد در شدی از لؤلؤی مکنون عدل
# 19 سیف فرغانی چو پیدا گشت بوم شوم ظلم %~% راست چون عنقا نهان شد طایر میمون عدل
PageV1P733
### || [genre: QQt]
# 1 زهی بر جمال تو افشانده جان گل %~% ز روی تو بی‌رونق اندر جهان گل
# 2 ز وصف تو اندر چمن داستانی %~% فرو خواند بلبل برافشاند جان گل
# 3 چو بلبل به نام رخت خطبه خواند %~% اگر همچو سوسن بیابد زبان گل
# 4 ز روی تو رنگی رسیده است گل را %~% که اندر جهان روشناسست از آن گل
# 5 اگر همچو من از تو بویی بیابد %~% چو بلبل ز عشقت برآرد فغان گل
# 6 به باد هوای تو در روضه دل %~% درخت محبت کند هر زمان گل
# 7 گر از گلشن وصل تو عاشقی را %~% به دست سعادت فتد ناگهان گل
# 8 در اطوار وحدت بدو رو نماید %~% به رنگی دگر جای دیگر همان گل
# 9 گرم گل فرستد ز فردوس رضوان %~% مرا خار تو خوشتر آید از آن گل
# 10 همه کس گلی دارد اندر بهاران %~% چو تو با منی دارم اندر خزان گل
# 11 تو پایی بنه در چمن تا بگیرد %~% ز فرق سر شاخ تا فرقدان گل
# 12 گل لاله رخ روی بر خاک مالد %~% چو بر عارض تو کند ارغوان گل
# 13 تو در خنده آیی به صد لب چو غنچه %~% چو بر چهره من کند زعفران گل
# 14 درین ماه کاندر زمین می‌درفشد %~% بدان سان که استاره بر آسمان گل
# 15 به پشتی آن سخت گستاخ‌رو شد %~% که خندید در روی آب روان گل
# 16 ازین غم که با بلبلان سبک دل %~% به میوه کند شاخ را سر گران گل
# 17 درون چون دل غنچه خون گشت ما را %~% برون آی تا چند باشد نهان گل
# 18 چو روی تو بیند یقین دان که افتد %~% میان خود و رویت اندر گمان گل
# 19 ز بهر زمین بوس در پیش رویت %~% برون آورد صد لب از یک دهان گل
# 20 اگر خود به خاری مدد یابد از تو %~% برون آورد آتش از روی نان گل
# 21 چو نزدیک آتش شوی دور نبود %~% که آتش شود لاله گردد دخان گل
# 22 چو تو با منی پیش من خار گل دان %~% چون من بی‌توام نزد من خاردان گل
# 23 چو در گلستان بگذری در بهاران %~% ایا مر تو را همچو من مهربان گل
# 24 فرود آی تا چشم بد را بسوزد %~% سپندی بر آن روی آتش فشان گل
# 25 گر از بهر نزهت ز باغ جمالت %~% به رضوان دهی دسته‌ای در جنان گل
# 26 نه در برگ سدره بود آن لطافت %~% نه بر شاخ طوبی بود مثل آن گل
# 27 و گر چه شب و روز بیش از ستاره %~% کند مرغزار فلک ضیمران گل
# 28 جهان سر به سر خرمی از تو دارد %~% برین هست یک شاهد از روشنان گل
# 29 چو برجی است باغ جمالت که دایم %~% درو می‌کند با شکوفه قران گل 
PageV1P734
### || [genre: QQt]
# 1 ای بلبل بوستان معقول %~% طوطی شکر فشان معقول
# 2 ای بر سر تو لجام حکمت %~% وی در کف تو عنان معقول
# 3 مشاطه منطق تو کرده %~% آرایش دختران معقول
# 4 وی از پی طعن دین نشانده %~% بر رمح جدل سنان معقول
# 5 وی ناخن بحث تو ز شبهه %~% رنگین شده بر میان معقول
# 6 رو چهره نازک شریعت %~% مخراش به ناخنان معقول
# 7 پنداشته‌ای که از حقیقت %~% مغزی است در استخوان معقول
# 8 بر سفره حکمت آزمودند %~% بس بی‌نمک است نان معقول
# 9 تیر نظرت ز کوری دل %~% کژ می‌رود از کمان معقول
# 10 سر بر نکنی به عالم قدس %~% از پایه نردبان معقول
# 11 با حبل متین دین چرایی %~% پا بسته ریسمان معقول
# 12 زردشت نه‌ای چرا شدستند %~% خلقی ز تو زند خوان معقول
# 13 شرح سخن محمدی کن %~% تا چند کنی بیان معقول
# 14 بر شه‌ره شرع مصطفی رو %~% نه در پی ره‌زنان معقول
# 15 کز منهج حق برون فتاده‌ست %~% آمد شد رهروان معقول
# 16 بانگ جرس ضلالت آید %~% پیوسته ز کاروان معقول
# 17 گوش دل خویشتن نگه‌دار %~% از بوعلی آن زبان معقول
# 18 نقد دغلی به زر مطلاست %~% در کیسه زرگران معقول
# 19 در خانه دین نخواهی آمد %~% ای مانده بر آستان معقول
# 20 بی فر همای شرع ماندی %~% چون جغد در آشیان معقول
# 21 چون باز سپید نقل دیدی %~% بگذار قراطغان معقول
# 22 اینجا که منم بهار شرع است %~% و آنجا که تویی خزان معقول
# 23 در معجزه منکری که کردی %~% شاگردی ساحران معقول
# 24 سودی نکنی ز دین تصور %~% این بس نبود زیان معقول
# 25 روشن دل چون چراغت ای دوست %~% تاریک شد از دخان معقول
# 26 هرگز نبود حرارت عشق %~% در طبع فسردگان معقول
# 27 از حضرت شاه انبیا علم %~% ای سخره جاودان معقول
# 28 ما را ز خبر مثالها داد %~% نافذ همه بی‌نشان معقول
PageV1P735
### || [genre: QQt]
# 1 به جای سخن گر به تو جان فرستم %~% چنان دان که زیره به کرمان فرستم
# 2 تو دلدار اهل دلی شاید ار من %~% به دلدار صاحب دلان جان فرستم
# 3 سخن از تو و جان ز من این به آید %~% که تو این فرستی و من آن فرستم
# 4 اگر چه من از شرمساری نیارم %~% که شبنم سوی آب حیوان فرستم
# 5 توی بحر معنی و من تشنه تو %~% نگویی زلالی به عطشان فرستم
# 6 چو قانون فضلم نجات است جان را %~% شفایی به بیمار نالان فرستم
# 7 و گر چه من از حشمت تو نیارم %~% که پای ملخ زی سلیمان فرستم
# 8 ازین شمسه نوری به خورشید بخشم %~% وزین پنجه زوری به دستان فرستم
# 9 بر برق رخشنده آتش فروزم %~% سوی ابر غرنده باران فرستم
# 10 بخندد بسی معدن لعل بر من %~% که خر مهره سوی بدخشان فرستم
# 11 به کوری کند حمل صاحب بصیرت %~% که سرمه به سوی سپاهان فرستم
# 12 خواری‌ست گوساله سامری را %~% سزد گر به موسی عمران فرستم
# 13 تو نظم مرا خود گهر گیر یکسر %~% پسندم که گوهر سوی کان فرستم
# 14 پراگنده گویم شود نام ترسم %~% بدان جمع اگر زین پریشان فرستم
# 15 به ریحان گری عیب باشد اگر من %~% سوی باغ فردوس ریحان فرستم
# 16 منم مالک آتش طبع حاشا %~% که خاشاک گلخن به رضوان فرستم
# 17 چه عذر آورم گر طنین مگس را %~% سوی بلبلان سحر خوان فرستم
# 18 تبر خورده شاخی به گلزار بخشم %~% خزان دیده برگی به بستان فرستم
# 19 کواکب بخندند چون صبح بر من %~% که ذره به خورشید تابان فرستم
# 20 شفق‌وارم از شرم رو سرخ گردد %~% که کوکب بر ماه تابان فرستم
# 21 تو ای یوسف مصر دولت نگویی %~% بشیری به محزون کنعان فرستم
# 22 تنی را که رنجی است راحت نمایم %~% دلی را که دردی است درمان فرستم
# 23 سوی سیف فرغانی آن مخلص خود %~% چو دانا خطابی به نادان فرستم
# 24 بمن گر سخن از پی آن فرستی %~% که تا من سخن در خور آن فرستم
# 25 صف لشکر من ندارد سواری %~% که با رستم او را به میدان فرستم
# 26 من از همت تو چو آنجا رسیدم %~% که بار فصاحت به سحبان فرستم
# 27 به منشور سلطان ولایت گرفتم %~% خراج ولایت به سلطان فرستم
PageV1P736
### || [genre: QQt]
# 1 ایا نگار صدف سینه گهر دندان %~% عقیق را زده لعل تو سنگ بر دندان
# 2 نهفته‌دار رخ خویش را ز هر دیده %~% نگاه‌دار لب خویش را ز هر دندان
# 3 ز سعی و بخت نه دور است اگر شود نزدیک %~% لب تو با دهنم چون به یکدگر دندان
# 4 چو تو به خنده در آیی و عاشقان گریند %~% ایا نشانده ز در در عقیق تر دندان
# 5 لبان لعل تو بر دارد از گهر پرده %~% دهان تنگ تو بنماید از شکر دندان
# 6 اگر تو برق درافشان ندیده‌ای هرگز %~% بگیر آینه می‌خند و می‌نگر دندان
# 7 ز تنگی دهنت هیچ چیز ممکن نیست %~% که از لب تو به کامی رسد مگر دندان
# 8 چو خضر چشمه حیوان شده‌ست مورد او %~% چو از دهان تو کرده‌ست آبخور دندان
# 9 همی خورد جگرم را چو گوشت تا افتاد %~% غم تو در دل من همچو کرم در دندان
# 10 شدم ز عشق تو سگ جان و شیر دل که مرا %~% غمت چو گربه فرو برد در جگر دندان
# 11 به جای خون دهنم پر عسل شود گر من %~% فرو برم به لب تو چو نیشکر دندان
# 12 ز خوان لطف تو از بهر استخوانی دل %~% سگی است دوخته بر آستان در دندان
# 13 دلم که منفعت او به جان خلق رسد %~% درو نهاد غمت از پی ضرر دندان
# 14 چو آفتاب رخ تو به دلبری بشود %~% ورا ستاره نهد گرد لب قمر دندان
# 15 چو سنگ پای تو بوسم به روی شسته ز اشک %~% گرم چو شانه برآید ز فرق سر دندان
# 16 دهانت دیدم و بر عقد در زدم خنده %~% که هست درج دهان تو را گهر دندان
# 17 بسان صبح که ناگاه بر جهان خندد %~% لب افق چو بدید از شعاع خور دندان
# 18 ز سوز عشق تو لب چون چراغ می‌سوزد %~% مرا کز آتش آه است چون شرر دندان
# 19 به مرگ تن شود از خدمت تو بنده جدا %~% به کلبتین رود از جای خود بدر دندان
# 20 ز ذوق عالم عشق است بی‌اثر عاقل %~% ز چاشنی طعام است بی‌خبر دندان
# 21 به شعر نظم معانی وصفت آسان نیست %~% چو نقش کردن نقاش در صور دندان 
PageV1P737
### || [genre: QQt]
# 1 دلا گر دولتی داری طلب کن جای درویشان %~% که نور دوستی پیداست در سیمای درویشان
# 2 برون شو از مکان و کون تا زیشان نشان یابی %~% چو در کون و مکان باشی نیابی جای درویشان
# 3 بر ایشان که بشناسند گوهرهای مردم را %~% توانگر گر بود چون زر نگیرد جای درویشان
# 4 چو مهر خوب رویان است در هر جان تو را جانی %~% اگر دولت تو را جا داد در دلهای درویشان
# 5 مقیم مقعد صدقند درویشان بی‌مسکن %~% بنازد جنت ار فردا شود ماوای درویشان
# 6 مبر از صحبت ایشان که همچون باد در آتش %~% در آب و خاک اثر دارد دم گیرای درویشان
# 7 فلک را گر چه بازیهاست بر بالای اوج خود %~% زمین را سرفرازیهاست زیر پای درویشان
# 8 به تقدیر ار چه گردون را همه زین سو بود گردش %~% بگردد آسمان ز آن سو که گردد رای درویشان
# 9 شب قدرست و روز عید هر ساعت مه و خور را %~% اگر خود را بگنجانند در شبهای درویشان
# 10 اگرچه جان ز مستوری چو صورت در نظر ناید %~% به تن در روی جان بیند دل بینای درویشان
# 11 بزیر پای ایشان است در معنی سر گردون %~% به صورت گر چه گردون است بر بالای درویشان
# 12 ز درهای سلاطین ار گدایان نان همی یابند %~% سلاطین ملک می‌یابند از درهای درویشان
# 13 چو مردان سیف فرغانی مکن بیرون اگر مردی %~% ز دل اندوه درویشی ز سر سودای درویشان
PageV1P738
### || [genre: QQt]
# 1 نمی‌دانم که چون باشد به معدن زر فرستادن %~% به دریا قطره آوردن به کان گوهر فرستادن
# 2 شبی بی‌فکر این قطعه بگفتم در ثنای تو %~% ولیکن روزها کردم تامل در فرستادن
# 3 مرا از غایت شوقت نیامد در دل این معنی %~% که آب پارگین نتوان سوی کوثر فرستادن
# 4 مرا آهن در آتش بود از شوقت ندانستم %~% که مس از ابلهی باشد به کان زر فرستادن
# 5 چو بلبل در فراق گل ازین اندیشه خاموشم %~% که بانگ زاغ چون شاید به خنیاگر فرستادن
# 6 حدیث شعر من گفتن به پیش طبع چون آبت %~% به آتشگاه زردشت است خاکستر فرستادن
# 7 بر آن جوهری بردن چنین شعر آنچنان باشد %~% که دست افزار جولاهان بر زرگر فرستادن
# 8 ضمیرت جام جمشید است و در وی نوش جان پرور %~% بر او جرعه‌ای نتوان ازین ساغر فرستادن
# 9 سوی فردوس باغی را نزیبد میوه آوردن %~% سوی طاوس زاغی را نشاید پر فرستادن
# 10 بر جمع ملک نتوان به شب قندیل بر کردن %~% سوی شمع فلک نتوان به روز اختر فرستادن
# 11 اگر از سیم و زر باشد ور از در و گهر باشد %~% به ابراهیم چون شاید بت آزر فرستادن
# 12 ز باغ طبع بی‌بارم ازین غوره که من دارم %~% اگر حلوا شود نتوان بدان شکر فرستادن
# 13 تو کشورگیر آفاقی و شعر تو تو را لشکر %~% چنین لشکر تو را زیبد به هر کشور فرستادن
# 14 مسیح عقل می‌گوید که چون من خرسواری را %~% به نزد مهدیی چون تو سزد لشکر فرستادن
# 15 چو چیزی نیست در دستم که حضرت را سزا باشد %~% ز بهر خدمت پایت بخواهم سر فرستادن
# 16 سعادت می‌کند سعیی که با شیرازم اندازد %~% ولیکن خاک را نتوان به گردون برفرستادن
# 17 اگر با یکدگر ما را نیفتد قرب جسمانی %~% نباشد کم ز پیغامی به یکدیگر فرستادن
# 18 سراسر حامل اخلاص ازین سان نکته‌ها دارم %~% ز سلطان سخن دستور و از چاکر فرستادن
# 19 در آن حضرت که چون خاک است زر خشک سلطانی %~% گدایی را اجازت کن به شعر تر فرستادن
PageV1P739
### || [genre: QQt]
# 1 در شب زلف تو قمر دیدن %~% خوش بود خاصه هر سحر دیدن
# 2 تا به کی همچو سایه خانه %~% آفتاب از شکاف در دیدن
# 3 پرده بردار از آن رخ پر نور %~% که ملولم ز ماه و خور دیدن
# 4 گر چه کس را نمی‌شود حاصل %~% لذت شکر از شکر دیدن
# 5 هست دشوار دیدن تو چنان %~% که ز خود مشکل است سر دیدن
# 6 روی منما به هر ضعیف دلی %~% گر چه ناید ز بی‌بصر دیدن
# 7 که چو سیماب مضطرب گردد %~% دل مسکین ز روی زر دیدن
# 8 میوه‌ای ده ز باغ وصل مرا %~% که دلم خون شد از زهر دیدن
# 9 آشنای تو را سزد زین باغ %~% همچو بیگانگان شجر دیدن
# 10 طالب رؤیت مؤثر شد %~% چون کلیم‌الله از اثر دیدن
# 11 گر چه صبرم گرفته است کمی %~% شوقم افزون شود به هر دیدن
# 12 زخم چوگان شوق می‌باید %~% بر دل از بهر ره نور دیدن
# 13 گرد میدان عشق می‌نتوان %~% به سر خود چو گوی گردیدن
# 14 ای دل ای دل تو را همه چیزی %~% شد میسر ازو مگر دیدن
# 15 به فروغ چراغ عشق توان %~% هر دو عالم به یک نظر دیدن
# 16 جان معنی و معنی جان را %~% در پس پرده صور دیدن
# 17 اوست پیش و پس همه چیزی %~% چون غلط می‌کنی تو در دیدن
# 18 علم رسمیت منع کرد از عشق %~% به صدف ماندی از گهر دیدن
# 19 مرد این ره نظر به خود نکند %~% از عجایب درین سفر دیدن
# 20 گر سر این رهت بود شرط است %~% پای طاوس را چو پر دیدن
# 21 نزد ما از خواص این ره هست %~% در یکی گام صد خطر دیدن
# 22 چند خود را خلاف باید کرد %~% در مقامات خیر و شر دیدن
# 23 تا دل و دیده اتفاق کنند %~% روی او را به یکدگر دیدن
PageV1P740
### || [genre: QQt]
# 1 زهی از نور روی تو چراغ آسمان روشن %~% تو روشن کرده‌ای او را و او کرده جهان روشن
# 2 اگر نه مقتبس بودی به روز از شمع رخسارت %~% نبودی در شب تیره چراغ آسمان روشن
# 3 چراغ خانه دل شد ضیای نور روی تو %~% وگرنه خانه دل را نکردی نور جان روشن
# 4 جواز از موی و روی تو همی یابند روز و شب %~% که در آفاق می‌گردند این تاریک و آن روشن
# 5 اگر با آتش عشقت وزد بادی برو شاید %~% که خاک تیره دل گردد چو آب دیدگان روشن
# 6 چو با خورشید روی تو دلش گرم است عاشق را %~% نفس چون صبح روشن دل برآید از دهان روشن
# 7 اگر از آتش روی تو تابی بر هوا آید %~% کند ابر بهاری را چو آب اندر خزان روشن
# 8 وگر از ابر لطف تو به من بر سایه‌ای افتد %~% چو خورشید یقین گردد دل من بی‌گمان روشن
# 9 میان مجلس مستان اگر تو در کنار آیی %~% به بوسه می‌توان خوردن شرابی زان لبان روشن
# 10 قدت در مجمع خوبان چو سرو اندر چمن زیبا %~% رخت بر صفحه رویت چو گل در گلستان روشن
# 11 خطت همچون شب و در وی رخی چون ماه تابنده %~% براتت رایج است اکنون که بنمودی نشان روشن
# 12 دهان چون پسته و در وی سخن همچون شکر شیرین %~% رخت را رنگ گلنار و لبت چون ناردان روشن
# 13 کمان ابروت بر دل خدنگی زد کزو هر دم %~% مرا تیر مژه گردد به خون همچون سنان روشن
# 14 من اشتر دل اگر یابم تو را در گردن آویزم %~% جرس وارو کنم هر دم ز درد دل فغان روشن
# 15 اگر خاک سر کویت دمی با سرمه آمیزد %~% به ره بینی شود چون چشم میل سرمه‌دان روشن
# 16 مرا بی ترک سر وصلت میسر گردد ار باشد %~% ز شیرینی دهن تلخ و ز تاریکی مکان روشن
# 17 فراقت آنچه با من کرد پنهان در شب تیره %~% کجا گفتن توان پیدا کجا کردن توان روشن
# 18 رخ همچون قمر بنما ز زلف همچو شب ای جان %~% که تا گردد به نزد خلق عذر عاشقان روشن
# 19 چو در وصف جمال تو نویسم شعر خود گردد %~% مرا همچون ید بیضا قلم اندر بنان روشن
# 20 مرا در شب نمی‌باید چراغ مه که می‌گردد %~% به یاد روز وصل تو شبم خورشیدسان روشن
# 21 ز بهر سوختن پیشت چه مردانه قدم باشد %~% ز جیب شمع بر کردن سری چون ریسمان روشن
# 22 ز نور عشق تو ناگه دلم چون روز روشن شد %~% بسان تیره‌شب کز برق گردد ناگهان روشن
# 23 ز حسنت نور رو کم گشت مر خوبان عالم را %~% چو شد خورشید پیدا مه نباشد آنچنان روشن
# 24 به هر مجلس که جمع آیند خوبان همچو استاره %~% تو با آن روی پر نوری چو ماه اندر میان روشن 
PageV1P741
### || [genre: QQt]
# 1 ای تو را در کار دنیا بوده دست افزار دین %~% وی تو از دین گشته بیزار و ز تو بیزار دین
# 2 ای به دستار و به جبه گشته اندر دین امام %~% ترک دنیا کن که نبود جبه و دستار دین
# 3 ای لقب گشته فلان الدین و الدنیا تو را %~% ننگ دنیایی و از نام تو دارد عار دین
# 4 نفس مکارت کجا بازار زرقی تیز کرد %~% کز پی دنیا درو نفروختی صد بار دین
# 5 قدر دنیا را تو می‌دانی که گر دستت دهد %~% یک درم از وی به دست آری به صد دینار دین
# 6 قیمت او هم تو بشناسی که گریابی کنی %~% یک جو او را خریداری به ده خروار دین
# 7 خویشتن باز آر ازین دنیا خریدن زینهار %~% چون خریداران زر مفروش در بازار دین
# 8 کز برای سود دنیا ای زیان تو ز تو %~% بهر مال ارزان فروشد مرد دنیادار دین
# 9 از پی مالی که امسالت مگر حاصل شود %~% در پی این سروران از دست دادی پار دین
# 10 مصر دنیا را که در وی سیم و زر باشد عزیز %~% تو زلیخایی از آن نزد تو باشد خوار دین
# 11 دیو نفست گر مسخر شد مسلم باشدت %~% این که در دنیا نگه‌داری سلیمان‌وار دین
# 12 حق دین ضایع کنی هر روز بهر حظ نفس %~% آه از آن روزی که گوید حق من بگزار دین
# 13 کار تو چون جاهلان شد برگ دنیا ساختن %~% خود درخت علم تو روزی نیارد بار دین
# 14 بحث و تکرار از برای دین بود در مدرسه %~% وز تو آنجا فوت شد ای عالم مختار دین
# 15 آرزوی مسند تدریس بیرون کن ز دل %~% تا تو را حاصل شود بی‌بحث و بی‌تکرار دین
# 16 چشم جان از دیدن رخسار این رعنا ببند %~% تا گشاید بر دلت گنجینه اسرار دین
# 17 دست حکم طبع بیرون ناورد از دایره %~% نقطه دل را که زد بر گرد او پرگار دین
# 18 کار من گویی همه دین است و من بیدار دل %~% خواب غفلت کی گمارد بر دل بیدار دین
# 19 نزد تو کز مال دنیا خانه رنگین کرده‌ای %~% پرده بیرون در نقشی است بر دیوار دین 
PageV1P742
### || [genre: QQt]
# 1 چو بگذشت از غم دنیا به غفلت روزگار تو %~% در آن غفلت به بی‌کاری بشب شد روز کار تو
# 2 چو عمر تو بنزد تست بی‌قیمت نمی‌دانی %~% که هر ساعت شب قدرست اندر روزگار تو
# 3 چو روبه حیله‌ها سازی ز بهر صید عوانی %~% تو مرداری خوری آنگه که سگ باشد شکار تو
# 4 تو همچون گربه آنجایی که آن ظالم نهد خوانی %~% مگر سیری نمی‌داند سگ مردار خوار تو
# 5 طعامش لحم خنزیر است و چون آبش خوری شاید %~% ز بی نانی اگر از حد گذشته‌ست اضطرار تو
# 6 ز بیماری مزورهای چون کشکاب می‌سازد %~% ز بهر مرگ جان خود دل پرهیزگار تو
# 7 تو بی‌دارو و بی‌قوت نیابی زین مرض صحت %~% بمیرد اندرین علت دل بیمار زار تو
# 8 تو را زان سیم می‌باید که در کار خودی دایم %~% چو کار او کنی هرگز نیاید زر به کار تو
# 9 ز حق بیزاری ار باشد سوی خلق التفات تو %~% ز دین درویشی ار باشد به دنیا افتقار تو
# 10 زر طاعت بری آنجا که اخلاصی در آن نبود %~% بسی بر تو شکست آرد درست کم عیار تو
# 11 ز نقد قلب بر مردم زمین حشر تنگ آید %~% به صحرای قیامت در چو بگشایند بار تو
# 12 کجا پوشیده خواهد ماند افعالت در آن حضرت %~% که یکسان است نزد او نهان و آشکار تو
# 13 چو طاوسی تو در دنیا و در عقبی کجا ماند %~% سیه پایی تو پنهان به بال چون نگار تو
# 14 به جامه قالب خود را منقش می‌کنی تا شد %~% تکلفهای بی‌معنی تو صورت نگار تو
# 15 بدین سرمایه خشنودی که از دنیا سوی عقبی %~% بخواهی رفت و راضی نی ز تو پروردگار تو
# 16 ازین سیرت نمی‌ترسی که فردا گویدت ایزد %~% که تو مزدور شیطانی و دوزخ مزد کار تو
# 17 ایا سلطان لشکر کش به شاهی چون علم سرکش %~% که هرگز دوست با دشمن ندیده کارزار تو!
# 18 ملک شمشیر زن باید چو تو تن می‌زنی ناید %~% ز تیغی بر میان بستن مرادی در کنار تو
# 19 نه دشمن را بریده سر چو خوشه تیغ چون داست %~% نه خصمی را چو خرمن کوفت گرز گاوسار تو
# 20 عیالان رعیت را به حسبت کدخدایی کن %~% چو کدبانوی دنیا شد به رغبت خواستار تو
# 21 مروت کن! یتیمی را به چشم مردمی بنگر %~% که مروارید اشک اوست در گوشوار تو
# 22 خری شد پیشکار تو که در وی نیست یک جو دین %~% دل خلقی ازو تنگ است اندر روز بار تو
# 23 چو آتش بر فروزی تو به مردم سوختن هر دم %~% از ان کان خس نهد خاشاک دایم بر شرار تو
# 24 چو تو بی‌رای و بی‌تدبیر او را پیروی کردی %~% تو در دوزخ شوی پیشین و از پس پیشکار تو
# 25 به باطل چون تو مشغولی ز حق و خلق بی‌خشیت %~% نه خوفی در درون تو نه امنی در دیار تو
# 26 نه ترسی نفس ظالم را ز بیم گوشمال تو %~% نه بیمی اهل باطل را ز عدل حق گزار تو
# 27 به شادی می‌کنی جولان درین میدان نمی‌دانم %~% در آن زندان غم خواران که باشد غمگسار تو
# 28 بپای کژروت روزی درآیی ناگهان در سر %~% و گر سم بر فلک ساید سمند راهوار تو
# 29 ایا دستور هامان وش! که نمرودی شدی سرکش %~% تو فرعونی و چون قارون به مال است افتخار تو!
# 30 چو مردم سگسواری کن اگر چه نیستی زیشان %~% و گرنه در کمین افتد سگ مردم سوار تو
# 31 به گرد شهر هر روزی شکارت استخوان باشد %~% که کهدانی سگی چندند شیر مرغزار تو
# 32 چو تشنه لب از آب سرد آسان بر نمی‌گیرد %~% دهان از نان محتاجان سگ دندان فشار تو
# 33 به گاو آرند در خانه به عهد تو که و دانه %~% ز خرمنهای درویشان خران بی‌فسار تو
# 34 به ظلم انگیختی ناگه غباری و ز عدل حق %~% همی خواهیم بارانی که بنشاند غبار تو
# 35 به جاه خویش مفتونی و چون زین خاک بگذشتی %~% به هر جانب رود چون آب مال مستعار تو
# 36 ز خر طبعی تو مغروری بدین گوساله زرین %~% که گاو سامری دارد امل در اغترار تو
# 37 بسیج راه کن مسکین! درین منزل چه می‌باشی %~% امل را منتظر چون هست اجل در انتظار تو
# 38 چو سنگ آسیا روزی ز بی‌آبی شود ساکن %~% درین طاحون خاک افشان اگر چرخی مدار تو
# 39 نگیری چون هوا بالا و این خاکت خورد بی‌شک %~% چو آب ار چه بسی باشد درین پستی قرار تو
# 40 تو نخل بارور گشتی به مال و دسترس نبود %~% به خرمای تو مردم را ز بخل همچو خار تو
# 41 رهت ندهند اندر گور سوی آسمان زیرا %~% چو قارون در زمین مانده‌ست مال خاکسار تو
# 42 ازین جوهر که زر خوانند محتاجان ورا یک جو %~% به میتین بر توان کند از یمین کان یسار تو
# 43 تو را در چشم دانایان ازین افعال نادانان %~% سیه رو می‌کند هر دم سپیدی عذار تو
# 44 مسلمان وقتها دارد ز بهر کسب آمرزش %~% ولی آن وقت بیرون است از لیل و نهار تو
# 45 تو را در قوت نفس است ضعف دین و آن خوش‌تر %~% که نفس تست خصم تو و دین تو حصار تو
# 46 حصارت را کنی ویران و خصمت را دهی قوت %~% که دینت رخنه‌ها دارد ز حزم استوار تو
# 47 ایامستوفی کافی که در دیوان سلطانان %~% به حل و عقد در کار است بخت کامکار تو!
# 48 گدایی تا بدان دستی که اندر آستین داری %~% عوانی تا به انگشتی که باشد در شمار تو
# 49 قلم چون زرده ماری شد به دست چون تو عقرب در %~% دواتت سله ماری کزو باشد دمار تو
# 50 خلایق از تو بگریزند همچون موش از گربه %~% چو در دیوان شه گردد سیه‌سر زرده مار تو
# 51 تو ای بیچاره آنگاهی به سختی در حساب افتی %~% کزین دفتر فرو شویند نقش چون نگار تو
# 52 ایا قاضی حیلت گر حرام آشام رشوت خور %~% که بی دینی است دین تو و بی‌شرعی شعار تو!
# 53 دل بیچاره‌ای راضی نباشد از قضای تو %~% زن همسایه‌ای آمن نبوده در جوار تو
# 54 ز بی‌دینی تو چون گبری و زند تو سجل تو %~% ز بی‌علمی تو چون گاوی و نطق تو خوار تو
# 55 چو باطل را دهی قوت ز بهر ضعف دین حق %~% تو دجالی درین ایام و جهل تو حمار تو
# 56 اگر خوی زمان گیری و گر ملک جهان گیری %~% مسیحی هم پدید آید کزو باشد دمار تو
# 57 تو را در سر کله‌داری‌ست چون کافر از آن هر شب %~% ببندد عقد با فتنه سر دستاردار تو
# 58 چو زر قلب مردود است و تقویم کهن باطل %~% درین ملکی که ما داریم یرلیغ تتار تو
# 59 کنی دین‌دار را خواری و دنیا دار را عزت %~% عزیز تست خوار ما عزیز ماست خوار تو
# 60 دل مشغولت از غفلت قبول موعظت نکند %~% تو این دانه کجا خواهی که که دارد غرار تو
# 61 تو را بینند در دوزخ به دندان سگان داده %~% زبان لغو گوی تو دهان رشوه خوار تو
# 62 ایا بازاری مسکین نهاده در ترازو دین %~% چو سنگت را سبک کردی گران زان است بار تو!
# 63 تو گویی سودها کردم ازین دکان چو برخیزی %~% به بازار قیامت در پدید آید خسار تو
# 64 ایا درویش رعناوش چو مطرب با سماعت خوش %~% به نزد ره روان بازی‌ست رقص خرس‌وار تو!
# 65 چه گویی نی روش اینجا به خرقه‌ست آب روی تو %~% چه گویی همچو گل تنها به رنگ است اعتبار تو
# 66 بهانه بر قدر چه نهی قدم در راه نه گر چه %~% ز دست جبر در بندست پای اختیار تو
# 67 به اسب همت عالی توانی ره به سر بردن %~% گر آید در رکاب جهد پای اقتدار تو
# 68 به درویشی به کنجی در برو بنشین و پس بنگر %~% جهانداران غلام تو جهان ملک و عقار تو
# 69 تو را عاری بود ز آن پس شراب از جام جم خوردن %~% چو شد در جشن درویشی ز خرسندی عقار تو
# 70 ز تلخی ترش رویان شد آخر کام شیرینت %~% چو شور آب قناعت شد شراب خوش گوار تو
# 71 تو را در گلستان جان هزارانند چون بلبل %~% وزین باب ار سخن گویی بود فصل بهار تو
# 72 سخن مانند بستان است و ذکر دوست در وی گل %~% چو بلبل صد نوا دارد درین بستان هزار تو
# 73 تو چنگی در کنار دهر و صاحب‌دل کند حالت %~% چو زین سان در نوا آید بریشم‌وار تار تو
# 74 چو تیز آهنگ شد قولت نباشد سیف فرغانی! %~% غزل سازی درین پرده که باشد دستیار تو
PageV1P743
### || [genre: QQt]
# 1 بسی نماند ز اشعار عاشقانه تو %~% که شاه بیت سخنها شود فسانه تو
# 2 به بزم عشق ترشح کند چو آب حیوة %~% زلال ذوق ز اشعار عاشقانه تو
# 3 به مجلسی که کسان ساز عشق بنوازند %~% هزار نغمه ایشان و یک ترانه تو
# 4 چو بر رباب غزل پرده‌ساز شد طبعت %~% به چنگ زهره بریشم دهد چغانه تو
# 5 چو بر بساط سخن اسب خود روان کردی %~% دمی ز شاه معطل نبود خانه تو
# 6 چو دام شعر تو را گشت مرغ جانها صید %~% میان دانه دلهاست آشیانه تو
# 7 کسی که حلقه آن در زند به پای ادب %~% بیاید و بنهد سر بر آستانه تو
# 8 ز شعر تر همه پر کرد خوان درویشی %~% ادام ز آب دهن یافت خشک نانه تو
# 9 به نزد تو زر سلطان سفال رنگین است %~% از آنکه گوهر نفس است در خزانه تو
# 10 بدین صفت که تو را سرکش بنان شد رام %~% مگر عصای کلیم است تازیانه تو
# 11 ز جیب فکر چو سر برکند سخن در حال %~% چو موی راست شود فرق او به شانه تو
# 12 تو بحر فضل و تو را در میانه گوهر نظم %~% سخن بگو که خموشی بود کرانه تو
# 13 از آن ز دایره اهل عصر بیرونی %~% که غیر نقطه دل نیست در میانه تو
# 14 از آن به خلق چو سیمرغ روی ننمایی %~% که ناپدید چو عنقا شده‌ست لانه تو
# 15 ترازویی که گرت در کفی بود دنیا %~% ز راستی نگراید جوی زبانه تو
# 16 ترا که کرسی دل زین خرابه بیرون است %~% بهشت وار ز عرش است آسمانه تو
# 17 بترک ملک دو عالم چهار تکبیر است %~% یکی نماز تهجد یکی دو گانه تو
# 18 ز خمر عشق قدحهاست هر یکی غزلت %~% چو آب گشته روان از شرابخانه تو
# 19 نشانه‌ای ست سخنهای تو ولی نه چنانک %~% به تیر طعنه مردم رسد نشانه تو
# 20 ز نفس ناطقه پرس این سخن چو ایامی‌ست %~% که مرغ روح همی پرورد به دانه تو
# 21 به دولت شرف نفس تو عزیز شود %~% متاع شاعر که خوار است در زمانه تو
PageV1P744
### || [genre: QQt]
# 1 به سوی حضرت رسول‌الله %~% می‌ورم با دل شفاعت خواه
# 2 نخورم غم از آتش ار برسد %~% آب چشمم به خاک آن درگاه
# 3 هیچ خیری ندیدم اندر خود %~% شکر کز شر خود شدم آگاه
# 4 گشت در معصیت سیاه و سپید %~% دل و مویم که بد سپید و سیاه
# 5 ره بسی رفته‌ام فزون از حد %~% خر بسی رانده‌ام برون از راه
# 6 هیچ ذکری نگفته بی‌غفلت %~% هیچ طاعت نکرده بی‌اکراه
# 7 ماه خود کرده‌ام سیه به فساد %~% روز خود کرده‌ام تبه به گناه
# 8 خود چنین ماه چون بود از سال %~% خود چنین روز کی بود از ماه
# 9 شب سیاه است و چشم من تاریک %~% ره دراز است و روز من کوتاه
# 10 بیژن عقل با من اندر بند %~% یوسف روح با من اندر چاه
# 11 هم به دعوی گران ترم از کوه %~% هم به معنی سبک‌ترم از کاه
# 12 گاه بر نطع شهوتم چون پیل %~% گاه بر نیل نخوتم چون شاه
# 13 گرگ طبعم به حمله همچون شیر %~% سگ سرشتم به حیله چون روباه
# 14 دین فروشم به خلق و در قرآن %~% خوانم: الدین کله لله
# 15 نفس من طالب است دنیا را %~% چه عجب التفات خر به گیاه
# 16 ای مرقع شعار کرده! چه سود %~% خرقه ده تو چو نیست دل یکتاه!
# 17 نه فقیری نه صوفی ار چه بود %~% کسوتت دلق و مسکنت خانقاه
# 18 نشود پشکلش چو نافه مشک %~% ور شتر را تبت بود شبگاه
# 19 کس به افسر نگشت شاه جهان %~% کس به خرقه نشد ولی اله
# 20 نرسد خر به پایگاه مسیح %~% ورچه پالان کنندش از دیباه
# 21 نشود جامه باف اگر گویند %~% به مثل عنکبوت را جولاه
# 22 لشکر عمر را مدد کم شد %~% صفدر مرگ عرضه کرد سپاه
# 23 ای بسا تاجدار تخت نشین %~% که به دست حوادث از ناگاه
# 24 خیمه آسمان زرین میخ %~% بر زمین‌شان زده است چون خرگاه
# 25 دست ایام می‌زند گردن %~% سر بی‌مغز را برای کلاه
# 26 از سر فعلهای بد برخیز %~% ای به نیکی فتاده در افواه
# 27 گر چه مردم تو را نکو گویند %~% بس بود کرده تو بر تو گواه
# 28 نرهد کس به حیله از دوزخ %~% ماهی از بحر نگذرد به شناه
# 29 سرخ رویی خوهی به روز شمار %~% رو به شب چون خروس خیز پگاه
# 30 ناله کن گر چه شب رسید به صبح %~% توبه کن گر چه روز شد بیگاه
# 31 مرض صد گنه شفا یابد %~% از سر درد اگر کنی یک آه
# 32 چون ز من بازگیری آب حیات %~% گر به خاکم نهند یا رباه!
# 33 مر زمین را بگو که چون یوسف %~% او غریب است اکرمی مثواه
# 34 و آن چنان کن که عمر بنده شود %~% ختم بر لا اله الا الله
PageV1P745
### || [genre: QQt]
# 1 ای هشت خلد را به یکی نان فروخته! %~% وز بهر راحت تن خود جان فروخته!
# 2 نزد تو خاکسار چو دین را نبوده آب %~% تو دوزخی بهشت به یک نان فروخته
# 3 نان تو آتش است و به دینش خریده‌ای %~% ای تو ز بخل آب به مهمان فروخته!
# 4 ای از برای نعمت دنیا چو اهل کفر %~% اسلام ترک کرده و ایمان فروخته!
# 5 ای تو به گاو تخت فریدون گذاشته! %~% وی تو به دیو ملک سلیمان فروخته!
# 6 ای خانه دلت به هوا و هوس گرو! %~% وی جان جبرئیل به شیطان فروخته!
# 7 ای تو زمام عقل سپرده به حرص و آز %~% انگشتری ملک به دیوان فروخته!
# 8 ای خوی نیک کرده به اخلاق بد بدل! %~% وی برگ گل به خار مغیلان فروخته!
# 9 ای بهر نان و جامه ز دین بینوا شده %~% بهر سراب چشمه حیوان فروخته!
# 10 ای غمر خشک مغز که از بهر بوی خوش %~% جاروب تر خریده و ریحان فروخته!
# 11 تو مست غفلتی و به اسم شراب ناب %~% شیطان کمیز خر به تو سکران فروخته
# 12 دزد هوات کرده سیه دل چنان که تو %~% از رای تیره شمع به کوران فروخته
# 13 دین است مصر ملک و عزیز اندروست علم %~% ای نیل را به قطره باران فروخته!
# 14 از بهر جامه جنت ماوی گذاشته %~% وز بهر لقمه حکمت لقمان فروخته
# 15 کرده فدای دنیی ناپایدار دین %~% ای گنج را به خانه ویران فروخته!
# 16 ترک عمل بگفته و قانع شده به قول %~% ای ذوالفقار حرب به سوهان فروخته! 
PageV1P746
### || [genre: QQt]
# 1 منم یارا بدین سان اوفتاده %~% دلم را سوز در جان اوفتاده
# 2 غم چندین پریشان حال امروز %~% درین طبع پریشان اوفتاده
# 3 چو بسته زیر پای پیل ملکی %~% به دست این عوانان اوفتاده
# 4 نهاده دین به یک سو و زهر سو %~% چو کافر در مسلمان اوفتاده
# 5 ببین در نان خلق این کژدمان را %~% چو اندر گوشت کرمان اوفتاده
# 6 عوانان اندرو گویی سگانند %~% به سال قحط در نان اوفتاده
# 7 همه در آرزوی مال و جاهند %~% به چاه اندر چو کوران اوفتاده
# 8 شکم پر کرده از خمر و درین خاک %~% همه در گل چو مستان اوفتاده
# 9 تو ای بیچاره آنگه نان خوری سیر %~% که از جوعی بدین سان اوفتاده
# 10 که بینی از دهان ملک بیرون %~% سگان را همچو دندان اوفتاده
# 11 به جای عنبر و مشکش کنون هست %~% گزنده در گریبان اوفتاده
# 12 توانگر کز پی درویش دایم %~% زرش بودی ز دامان اوفتاده
# 13 ازین جامه کنان کون برهنه %~% که بادا سگ در ایشان اوفتاده
# 14 بسی مردم ز سرما بر زمین‌اند %~% چو برف اندر زمستان اوفتاده
# 15 دریغا مکنت چندین توانگر %~% به دست این گدایان اوفتاده
# 16 از انگشت سلیمان رفته خاتم %~% ولی در دست دیوان اوفتاده
# 17 زنان را گوی در میدان و چوگان %~% ز دست مرد میدان اوفتاده
# 18 چو مرغان آمده در دام صیاد %~% چو دانه پیش مرغان اوفتاده
# 19 به عهد این سگان از بی‌شبانی ست %~% رمه در دست سرحان اوفتاده
# 20 رعیت گوسپنداند این سگان گرگ %~% همه در گوسپندان اوفتاده
# 21 پلنگی چند می‌خواهیم یا رب %~% درین دیوانه گرگان اوفتاده
# 22 ز دست و پای این گردن‌زنان است %~% سراسر ملک ویران اوفتاده
# 23 ایا مظلوم سرگشته که هستی %~% چنین محروم و حیران اوفتاده
# 24 ز جور ظالمان در شهر خویشی %~% به خواری چون غریبان اوفتاده
# 25 اگر صبرت بود روزی دو بینی %~% عوانان کشته میران اوفتاده
# 26 امیرانی که بر تو ظلم کردند %~% به خواری چون اسیران اوفتاده
# 27 هر آن کو اندرین خانه مقیم است %~% چو دیوارش همی دان اوفتاده
# 28 جهانجویی اگر ناگه بخیزد %~% بسی بینی بزرگان اوفتاده
# 29 ببینی ناگهان مردان دین را %~% برین دنیا پرستان اوفتاده
# 30 چه می‌دانند کار دولت این قوم %~% که در دین‌اند نادان اوفتاده
# 31 به فرمان خداوند از سر تخت %~% خداوندان فرمان اوفتاده
# 32 کلاه عزت اندر پای خواری %~% ز سرهای عزیزان اوفتاده
# 33 به آه چون تو مظلوم افسر ملک %~% ز فرق تاجداران اوفتاده
# 34 گرش گردون سریر ملک باشد %~% برو صد ماه تابان اوفتاده
# 35 ز بالای عمل در پستی عزل %~% چنین کس را همی دان اوفتاده
# 36 تو نیز ای سیف فرغانی چرایی %~% حزین در بیت احزان اوفتاده
# 37 برین نطع ای پیاده ز اسب دولت %~% بسی دیدی سواران اوفتاده
# 38 هم آخر دیگری بر جای اینان %~% نشسته دان و اینان اوفتاده
# 39 درین باغ این سپیداران بی‌بر %~% به بادی چون درختان اوفتاده
# 40 خدا درمان فرستد مردمی را %~% کزین دردند نالان اوفتاده
PageV1P747
### || [genre: QQt]
# 1 زهی رخت به دلم رهنمای اندیشه %~% رونده را سر کوی تو جای اندیشه
# 2 به خاطرم چو تو اندیشه را نمودی راه %~% تو باش هم به سخن رهنمای اندیشه
# 3 که آفتاب خرد در غبار حیرت ماند %~% ز دره دهنت در هوای اندیشه
# 4 چو آفتاب رخت شعله زد ز برج جمال %~% فگند سایه برین دل همای اندیشه
# 5 دل مرا که تو در مهد سینه پروردی %~% بشیر مادر اندوه زای اندیشه
# 6 چو پیر منحنی اندر مقام دهشت بین %~% مدام تکیه زده بر عصای اندیشه
# 7 سپاه شادی پیروز بود بر دل اگر %~% غم تو نصب نکردی لوای اندیشه
# 8 دل چو گنج مرا مار هجر تو به طلسم %~% نهاد در دهن اژدهای اندیشه
# 9 غم تو در دل چون چشم میم من پنهان %~% چنان که پنهان در گفتهای اندیشه
# 10 به روزگار تو اندیشه را درین دل تنگ %~% شکنجه کردم و کردم سزای اندیشه
# 11 اگر چنین است اندیشه وای این دل وای %~% وگر چنان که دل این است وای اندیشه
# 12 به آب چشم و به خون جگر همی گردد %~% به گرد دانه دل آسیای اندیشه
# 13 دلم چو پیرهن غنچه پاره پاره شود %~% چو غصه تنگ ببندد قبای اندیشه
# 14 به دست انده تو همچو نبض محروران %~% دلم همی تپد از امتلای اندیشه
# 15 یزید عشق تو هر روز تشنه خون ریزد %~% حسین دل را در کربلای اندیشه
# 16 تو در زمین دلم تخم دوستی کشتی %~% ولی نرست ازو جز گیای اندیشه
# 17 من شتر دل اگر بار غم کشم چه عجب %~% چو نیست گردن جان بی درای اندیشه
# 18 به هیچ حال زمن رو همی نگرداند %~% براستی خجلم از وفای اندیشه
# 19 غم فراخ رو تو روا نمی‌دارد %~% که دل برون رود از تنگنای اندیشه
# 20 چو کرد جان من اندیشه‌ای ورای دو کون %~% مقام قدر تو دیدم ورای اندیشه
# 21 چو زاد حاجی اندر میان ره برسید %~% در ابتدای رهت انتهای اندیشه
# 22 نماز نیست مرا تا بلال زلفت گفت %~% ز قامت تو دلم را صلای اندیشه
# 23 به وصف روی تو گلها شکفت جانم را %~% به باغ دل ز نسیم صبای اندیشه
# 24 ولی نبرد به سر وصف روی گل رنگت %~% که خار عجز درآمد به پای اندیشه
# 25 چو جان خوش است از اندیشه تو دل گر چه %~% که خوش دلی نبود اقتضای اندیشه
# 26 درخت طوبی قد تو در بهشت وصال %~% وگر به سدره رسد منتهای اندیشه
# 27 جز این نبود مراد دلم در اول فکر %~% خبر همین است از مبتدای اندیشه
# 28 چو نیست بخت مرا آن اثر که من روزی %~% به خدمتت رسم ای مبتغای اندیشه!
# 29 به یاد مجلس وصلت خورم مدام شراب %~% به جام بی می گیتی نمای اندیشه
# 30 مرا که آتش شوق تو دل به جوش آورد %~% ز وصف تست نمک در ابای اندیشه
# 31 ز بهر پختن سودای وصل تست مدام %~% نهاده دیگ هوس بر سه پای اندیشه
# 32 به ناخن ار رگ جانم چو چنگ بخراشی %~% ایا دلم ز غمت مبتلای اندیشه!
# 33 ز راستی که منم بر نیارم آوازی %~% مخالف تو پس پرده‌های اندیشه 
PageV1P748
### || [genre: QQt]
# 1 عروس چمن راست زیور شکوفه %~% سر شاخ را هست افسر شکوفه
# 2 کنون بر سر شاخ فرقی ندارد %~% شکوفه ز زیور ز زیور شکوفه
# 3 به فصل خزان بود صفراش غالب %~% کنون باغ را هست در خور شکوفه
# 4 به صد پرده بلبل نواساز گردد %~% چو بگشاد بر شاخ صد در شکوفه
# 5 در آن دم که شاخ آستین برفشاند %~% همی آر دامان و می‌بر شکوفه
# 6 یکی عاشقی نازنین است بلبل %~% یکی شاهدی ناز پرور شکوفه
# 7 چو آگه شد از بی نوایی بلبل %~% ز دوری خویش آن سمن بر شکوفه
# 8 درختان بی‌برگ را کرد آنک %~% به سیم و زر خود توانگر شکوفه
# 9 به رغم زمستان ممسک به هر سو %~% گل سیمتن می‌کند زر شکوفه
# 10 به یک هفته چون گل جهانگیر گردد %~% که سلطان بهار است و لشکر شکوفه
# 11 درخت است طوبی صفت زآنکه بستان %~% بهشت است از آن حور پیکر شکوفه
# 12 ز نامحرم و مست چون باغ پر شد %~% ز استار غیب آن مستر شکوفه
# 13 برون آمد و مادر خویشتن را %~% در آورد در زیر چادر شکوفه
# 14 شراب از کجا خورد! مطرب که بودش! %~% که شاخ است سرمست و ساغر شکوفه
# 15 چو نقاش قدرت روان کرد خامه %~% قلم راند بر نقش آزر شکوفه
# 16 ز نفخ لواحق شود همچو عیسی %~% به روح نباتی مصور شکوفه
# 17 ازین پس کند شاخ همچون عصا را %~% چو دست کلیم پیمبر شکوفه
# 18 زمین مدتی بود چون خارپشتی %~% کشیده درون چون کشف سر شکوفه
# 19 کنون زینت بال طاوس یابد %~% چو بگشاد در گلستان پر شکوفه
# 20 ازین پیش با خار و خس بود ملحق %~% که در شاخ تر بود مضمر شکوفه
# 21 کنون سبزه را خفته در زیر سایه %~% در آغوش گل بین و در بر شکوفه
# 22 جهان آنچنان شد که هر جا که باشد %~% کند مست پیوسته قی بر شکوفه
# 23 چو آوازه روی آن سرو گل رخ %~% بگیرد همی هفت کشور شکوفه
# 24 به بستان درآی و ببین بامدادان %~% به یاد گل روی دلبر شکوفه
# 25 سهی سرو باغ جمال آن نگاری %~% که از حسن باغیست یکسر شکوفه 
PageV1P749
### || [genre: QQt]
# 1 ای ز عکس روی تو چون مه منور آینه %~% آن چنان رو را نشاید جز مه و خور آینه
# 2 ای ز تاب حسن تو آیینه صورت آفتاب %~% وز فروغ روی تو خورشید پیکر آینه
# 3 من همی گویم چو رویت در دو عالم روی نیست %~% تا مرا باور کنی برگیر و بنگر آینه
# 4 پیش روی تو که آب از لطف دارد می‌کند %~% از خوی خجلت زمین خشک را تر آینه
# 5 از ملاقات رخت شاید که ماند بعد ازین %~% سرخ رو همچون شفق تا صبح محشر آینه
# 6 گرچه دودش بر نمی‌آید ز سوز عشق تو %~% آتش اندر سینه دارد همچو مجمر آینه
# 7 معدن حسنی و از تاثیر خورشید رخت %~% همچو خاک کان شود یک روز گوهر آینه
# 8 آینه از روح باید کرد رویت را از آنک %~% برنتابد پرتو روی تو را هر آینه
# 9 آب روی تو ببیند در رخت از روشنی %~% با رخ و روی تو کس را نیست در خور آینه
# 10 بهر روی تو بجز آیینه چینی مهر %~% دیدم اندر روم لایق نیست دیگر آینه
# 11 چون تو در رویش نظر کردی ببیند بعد ازین %~% چون عروسان پشت خود در زر و زیور آینه
# 12 پسته تنگت تبسم کرد چون آیینه دید %~% همچو اجزای قصب شد پر ز شکر آینه
# 13 شاید ار در وصف چون تو شکرستانی شود %~% بعد ازین ای دوست چون طوطی سخنور آینه
# 14 گفت خواهد چون مؤذن ای امام نیکوان %~% پیش نقش روی تو الله اکبر آینه
# 15 چون رخ تو کی شود حاصل مر او را آب لطف %~% ور چو آهن سرخ رو گردد در آذر آینه
# 16 زیر پای رخش آهن سم تو گردد چو نعل %~% عاشق سرگشته را گر رو بود در آینه
# 17 عشق از آن سان محو گردانید رسمم را که من %~% می نبینم روی خود گر بنگرم در آینه
# 18 عاشق رویت به دم آیینه‌ها روشن کند %~% وز دم این دیگران گردد مکدر آینه
# 19 گرچه شاهان بنده داری رو ز درویشان متاب %~% گر چه زر دارد نسازد زو توانگر آینه
# 20 آینه از زر توان کرد از پی زینت ولیک %~% بهر رو دیدن نشاید کردن از زر آینه
# 21 غره روز رخت چون پرتوی بر وی فگند %~% هر شبی چون ماه نو گردد فزون‌تر آینه
# 22 آفتاب رویت ار تابان شود محتاج نیست %~% صبح اگر دیگر برون آرد ز خاور آینه
# 23 تا تو پیدا آمدی ما را دگر حکمی نماند %~% تو نمودی روی و پنهان شد سراسر آینه
# 24 کی بود زیبا چو رنگ روی غمخواران تو %~% گر به آب زر کسی صورت کند بر آینه
# 25 زاغ اگر بر اوج تو بالی زند روزی شود %~% بر جناحش چون دم طاوس هر پر آینه
# 26 صورت احوال خود زین شعر کردم بر تو عرض %~% داشتم خورشید را اندر برابر آینه
# 27 چون خضر آب حیوة عشق تو خوردم سزد %~% گر بسازم بهر تو همچون سکندر آینه
# 28 گر تو بی آیینه رو بنموده‌ای عشاق را %~% بعد ازین ای جان ز تو روی وز چاکر آینه
# 29 حد نیکویی روی این است و نتوان نیز ساخت %~% آن نکورو گر بخواهد زین نکوتر آینه
# 30 در جهان تیره جز روشن‌دلان عشق را %~% همچنین در طبع کی گردد مصور آینه
# 31 عشق تو دل را مسلم گشت و طبعم را سخن %~% بر سکندر ملک و بر وی شد مقرر آینه
# 32 من درین آیینه ار رویت نشان دادم به خلق %~% بهر کوران ساختم سوی تو رهبر آینه
# 33 از دل روشن برای روی چون تو دلبری %~% همچو خون از رگ برون کردم به نشتر آینه
# 34 زین چنین صورتگریها گر دلت نقشی گرفت %~% آهنی داری که دروی هست مضمر آینه
# 35 از گهرهایی که دروی طبع من ترصیع کرد %~% چون عرض زین پس جدا نبود ز جوهر آینه
# 36 سیف فرغانی دلت آیینه دان مهر اوست %~% از درون چون صبح روشنگر برآور آینه
PageV1P750
### || [genre: QQt]
# 1 زهی ز طره تو آفتاب در سایه %~% به پیش پرتو روی تو ماه و خور سایه
# 2 هوای عشق تو را مهر و ماه چون ذره %~% درخت لطف تو را هر دو کون در سایه
# 3 بنزد عقل چو خورشید روشن است که نیست %~% کسی به قامت و بالای تو مگر سایه
# 4 چو سایه بر من بی‌نور افگنی گویند %~% که آفتاب فگندست سایه بر سایه
# 5 چنان گرفت جهان نور آفتاب رخت %~% که بر زمین نفتد بعد ازین دگر سایه
# 6 چو تاب مهر تو چون ریسمان گرفت بدل %~% چو شمع نور شد از پای تا به سر سایه
# 7 ز تاب و پرتو رویت در آب و خاک کند %~% گر آفتاب نباشد همان اثر سایه
# 8 چو خواست کز من شیرین سخن بر آرد شور %~% نبات خط تو افگند بر شکر سایه
# 9 چه گردنان که کله زیر پایت اندازند %~% چو افگند سر زلف تو بر کمر سایه
# 10 ز بهر آنکه نهی پای بر گهر در راه %~% چو آفتاب کند خاک را گهر سایه
# 11 ز روز اول هستند روشن و تاریک %~% ز روی و موی تو گر آفتاب و گر سایه
# 12 به اعتدال شود چون هوای فصل ربیع %~% اگر بیفگنی از لطف بر سقر سایه
# 13 تو آفتاب جمالی و لطف تو چون ابر %~% که او دریغ ندارد ز خشک و تر سایه
# 14 تو آفتاب زمینی وگر خوهی ندهد %~% به آسمان و به ماه از تو زیب و فر سایه
# 15 ز پرتو تو چو خورشید ذره را باشد %~% مدام در شب تاریک جلوه‌گر سایه
# 16 ز تاب مهر تو در روی ذره‌های حقیر %~% چو آفتاب کند بعد ازین نظر سایه 
PageV1P751
### || [genre: QQt]
# 1 ای دل بنه سر و مکش از کوی یار پای %~% بیرون ز کوی دوست منه زینهار پای
# 2 گر دولت است در سرت امروز وامگیر %~% از تیغ دوست گردن و از بند یار پای
# 3 تا آن زمان که دست دهد شادیی تو را %~% با غصه سر درآور و با غم بدار پای
# 4 بنشین ز آستانه او برمگیر سر %~% برخیز لیکن از در او برمدار پای
# 5 سر با لجام عشق درآور که در مسیر %~% بی‌ضبط می‌نهد شتر بی‌مهار پای
# 6 گر عشق حکم کرد به آتش درآر دست %~% ور دوست امر کرد بنه بر شرار پای
# 7 سودای عشق در سر هر کس که خانه کرد %~% بیرون نهاد از دل او اختیار پای
# 8 چون تو مقیم دایره عشق او شدی %~% در مرکز ثبات بنه استوار پای
# 9 ور نقطه سر از الف تن جدا شود %~% بیرون منه ز دایره پرگاروار پای
# 10 یاری گزیده‌ام که نهد پیش روی او %~% مه بر سر بساط ادب شرمسار پای
# 11 از بس که گشت گرد سر زلف او شده‌ست %~% اندیشه را چو دست عروس از نگار پای
# 12 وز بحر عشق او که ندارد کرانه‌ای %~% آن برد سر که باز کشید از کنار پای
# 13 مانند سایه این مه خورشید روی را %~% در پی بسی دویدم و کردم فگار پای
# 14 گفتم که پای بر سر من نه به طنز گفت %~% هر چند سر عزیز بود نیست خوار پای
# 15 کار تو نیست عشق برو زو بدار دست %~% بنشین به گوشه‌ای و به دامن در آر پای
# 16 با دست برد عشق نماند به جای سر %~% بر تیز نای تیغ نگیرد قرار پای
# 17 ای دلبری که حسن تو چون آفتاب دست %~% بر روی آسمان نهد از افتخار پای
# 18 چون بر خط تو نیست نباشد عزیز سر %~% چون در ره تو نیست نیاید بکار پای
# 19 در محفلی که دست تو بوسند عاشقان %~% نوبت چو آن بنده بود پیش دار پای 
PageV1P752
### || [genre: QQt]
# 1 با حسن چو لطف یار کردی %~% ای جان بنگر چه کار کردی!
# 2 دل را به سخن گشاد دادی %~% دی را به نفس بهار کردی
# 3 با چاکر خرد خود بسی لطف %~% ای صدر بزرگوار کردی
# 4 چون شعر رهی نهان نماند %~% فضلی که تو آشکار کردی
# 5 از وصل بریده بود امیدم %~% بازم تو امیدوار کردی
# 6 از نامه خود طویله در %~% در گردن روزگار کردی
# 7 چون دست عروس نامه‌ای را %~% از خامه پر از نگار کردی
# 8 زین نامه که دام مرغ روح است %~% چون من زغنی شکار کردی
# 9 از بهر جمال وصل خود باز %~% چشم املم چهار کردی
# 10 زین چند لقب که حد من نیست %~% بر مزبله در نثار کردی
PageV1P753
### || [genre: QQt]
# 1 ای ز بازار جهان حاصل تو گفتاری %~% عمر تو موسم کار است و جهان بازاری
# 2 اندر آن روز که کردار نکو سود کند %~% نکند فایده گر خرج کنی گفتاری
# 3 همچو بلبل که بر افراز گلی بنشیند %~% چند گفتی سخن و هیچ نکردی کاری
# 4 ظاهر آن است که بی‌زاد و تهی دست رود %~% گر ازین مزرعه کس پر نکند انباری
# 5 زر طاعت زن و اخلاص عیار آن ساز %~% خواجه ! تا سود کنی بر درمی دیناری
# 6 هر چه گویی بجز از ذکر همه بیهوده است %~% سخن بیهده زهر است و زبانت ماری
# 7 شعر نیکو که خموشی است از آن نیکوتر %~% اگرت دست دهد نیز مگو بسیاری
# 8 راست چون واعظ نان جوی بدین شاد مشو %~% که سخن گویی و جهال بگویند آری
# 9 از ثنای امرا نیک نگهدار زبان %~% گر چه رنگین سخنی نقش مکن دیواری
# 10 مدح این قوم دل روشن تو تیره کند %~% همچو رو را کلف و آینه را زنگاری
# 11 آن جماعت که سخن از پی ایشان گفتند %~% راست چون نامیه بستند گلی بر خاری
# 12 از چنین مرده دلان راحت جان چشم مدار %~% چون ز رنجور شفا کسب کند بیماری
# 13 شاعر از خرمن این قوم به کاهی نرسد %~% گر ازین نقد به یک جو بدهد خرواری
# 14 شاعری چیست که آزاده از آن گیرد نام %~% ننگ خلقی گر ازین نام نداری عاری
# 15 گربه زاهدی و حیله کنی چون روباه %~% تا سگ نفس تو زهری بخورد یا ماری
# 16 پیل را خرشمر آنگه که کشد بار کسی %~% شیر را سگ شمر آنگه که خورد مرداری
# 17 بهر مخدوم مجازی دل و دین ترک کنی %~% تا تو را دست دهد پایه خدمتکاری
# 18 هر دم از سفره انعام خداوند کریم %~% خورده صد نعمت و یک شکر نگفته باری
# 19 نزد آن کس که چو من سلطنت دل دارد %~% شه گزیری بود و میر چوده سالاری
# 20 ظالمی را که همه ساله بود کارش فسق %~% به طمع نام منه عادل نیکوکاری
# 21 نیت طاعت او هست تو را معصیتی %~% کمر خدمت او هست تو را زناری
# 22 هر که را زین امرا مدح کنی ظلم بود %~% خاصه امروز که از عدل نماند آثاری
# 23 کژ روی پیشه کنی جمله تو را یار شوند %~% ور ره راست روی هیچ نیابی یاری
# 24 کله مدح تو بر فرق چنین تاجوران %~% راست چون بر سر انگشت بود دستاری
# 25 صورت جان تو در چشم دل معنی‌دار %~% زشت گردد به نکو گفتن بدکرداری
# 26 اسدالمعرکه خوانی که تو کسی را که بود %~% روبه حیله‌گری یا سگ مردم‌خواری
# 27 وگرت دست قریحت در انشا کوبد %~% مدح این طایفه بگذار و غزل گو باری!
# 28 شعر نیکو را چون نقطه دلی باید جمع %~% همچو خط را قلم و دایره را پرگاری
# 29 سیف فرغانی اگر چند درین دور تو را %~% بلبل روح حزین است چو بوتیماری
# 30 نه تو را هیچ کسی جز غم جان دلجویی %~% نه تو را هیچ کسی جز دل تو غمخواری
# 31 گر چه کس نیست ز تو شاد برو شادی کن %~% همچو غم گر نرسانی به دلی آزاری
# 32 شکر منعم به دعای سحری کن نه به مدح %~% کاندرین عهد تو را نیست جز او دلداری
# 33 صورتند این امرا جمله ز معنی خالی %~% اوست چون درنگری صورت معنی داری
# 34 چون ازین شیوه سخن طبع تو فصلی پرداخت %~% بعد ازین بر در این باب بزن مسماری
# 35 به سخن گفتن بیهوده به پایان شد عمر %~% صرف کن باقی ایام به استغفاری
PageV1P754
### || [genre: QQt]
# 1 دلبرا تا تو یار خویشتنی %~% در پی اختیار خویشتنی
# 2 بی‌قرارند مردم از تو و تو %~% همچنان برقرار خویشتنی
# 3 عالم آیینه جمال تو شد %~% هم تو آیینه‌دار خویشتنی
# 4 با چنین زلف و رخ نه فتنه ما %~% فتنه روزگار خویشتنی
# 5 تو منقش بسان دست عروس %~% از رخ چون نگار خویشتنی
# 6 زینت تو ز دست غیری نیست %~% تو چو گل از بهار خویشتنی
# 7 در شب زلف خود چو مه تابان %~% از رخ چون بهار خویشتنی
# 8 من هزار توام به صد دستان %~% گلستان هزار خویشتنی
# 9 کس به تو ره نمی‌برد هم تو %~% حاجب روز بار خویشتنی
# 10 کار تو کس نمی‌تواند کرد %~% تو به خود مرد کار خویشتنی
# 11 بار تو دل به قوت تو کشد %~% پس تو حمال بار خویشتنی
# 12 من کیم در میانه واسطه‌ای %~% ور نه تو دوستدار خویشتنی 
PageV1P755
### || [genre: QQt]
# 1 ملک دنیا و مردمان در وی %~% گورخانه است و مردگان در وی
# 2 نیست بستان تو مباش در او %~% هست زندان تو ممان در وی
# 3 هر که را دل در او قرار گرفت %~% گر چه زنده است نیست جان در وی
# 4 این جهان بر مثال مرداری‌ست %~% اوفتاده بسی سگان در وی
# 5 آدمی‌زاده چون خورد چیزی %~% که سگان را بود دهان در وی
# 6 گوشتی لاغر است و چندین سگ %~% زده چون گربه ناخنان در وی
# 7 عدل را ساق لاغر است ولیک %~% ظلم را فربه است ران در وی
# 8 اندرین آزمون سرا ای پیر %~% طفل بودی شدی جوان در وی
# 9 چشم بگشا ببین که نامده‌ای %~% بهر بازی چو کودکان در وی
# 10 خاک دنیاست چون وحل زنهار %~% مرکب خویشتن مران در وی
# 11 اندرین غبر هیچ آب مخور %~% که گلوگیر گشت نان در وی
# 12 آرزوها نواله‌ای چرب است %~% نیست چون پیه استخوان در وی
# 13 گر چه شیرین بود چو نوش کنی %~% نیش بینی بسی نهان در وی
# 14 عرصه ملک پر ز دیو شده‌ست %~% نیست از آدمی نشان در وی
# 15 همه را یک سر و دو رو دیدم %~% آزمودم یکان یکان در وی
# 16 جمله از بهر لقمه‌ای چو سگان %~% دشمنانند دوستان در وی
# 17 چون زر کم عیار قلب آمد %~% هر که را کردم امتحان در وی 
PageV1P756
### || [genre: QQt]
# 1 ای صبا با دم من کن نفسی همراهی %~% به سوی شاه بر از من سخنی گر خواهی
# 2 قدوه و عمده شاهان جهان غازان را %~% از پریشانی این ملک بده آگاهی
# 3 گو درین مصر که فرعون درو صد بیش است %~% نان عزیز است که شد یوسف گندم چاهی
# 4 گو بدان ای به وجود تو گرفته زینت %~% کرسی مملکت و مسند شاهنشاهی!
# 5 شیر چون گربه درین ملک کند موش شکار %~% بهر نان گربه کند نزد سگان روباهی
# 6 سرورانی که به هر گرسنه نان می‌دادند %~% استخوان جوی شده همچو سگ درگاهی
# 7 امن ازین خاک چنان رفته که گر یابد باز %~% خوف آن است که از آب بترسد ماهی
# 8 فتنه از هر طرفی پیش نهد پای دراز %~% گر بگیرد پس ازین دست ستم کوتاهی
# 9 خانه‌ها لانه روباه شد از ویرانی %~% شهرها خانه شطرنج شد از بی‌شاهی
# 10 حاکمان دردم از او قبجر و تمغا خواهند %~% عنکبوت اربنهد کارگه جولاهی
# 11 خرمن سوخته شد ملک و بر ایشان به جوی %~% اسب شطرنج کجا غم خورد از بی‌کاهی
# 12 ترکمان خسری هر نفس از هر طرفی %~% بر ولایت بزند چون اجل ناگاهی
# 13 نیست در روم از اسلام به جز نام و شده‌ست %~% قطب دین مضطرب و رکن شریعت واهی
# 14 بیم آن است که ابدال خضر را گویند %~% گر سوی روم روی مردن خود می‌خواهی
# 15 مملکت جمله پر از منکر و معروفی نه %~% که به خیر امر کند یا بود از شرناهی
# 16 خلق بیم است که چون ذره پراگنده شوند %~% گر به ایشان نرسد سایه ظل اللهی
# 17 گر نیایی برود این رمقی نیز که هست %~% ور بیایی کندت بخت و ظفر همراهی
# 18 آفتابا به شرف‌خانه خویش آی و بپاش %~% نور بر خلق کز استاره نیاید ماهی
# 19 بعد فضل احدی مانع و دافع نبود %~% اینچنین داهیه را غیر تو شاهی داهی
PageV1P757
### || [genre: Qt]
# 1 دیده تحمل نمی کند نظرت را %~% پرده برافگن رخ چو ماه و خورت را
# 2 نزد من ای از جهان یگانه بخوبی %~% ملک دو عالم بهاست یک نظرت را
# 3 مشکلم است این که چون همی نکند حل %~% آب سخن آن لبان چون شکرت را
# 4 عشق تو داده است در ولایت جان حکم %~% هجر ستم کار و وصل داد گرت را
# 5 منتظرم لیک نیست وقت معین %~% همچو قیامت وصال منتظرت را
# 6 میل ندارد بآفتاب و بروزش %~% هرکه بشب دید روی چون قمرت را
# 7 پرده برافگن زدورو گرنه ببادی %~% گرد بهر سو بریم خاک درت را
# 8 پر زلآلی شود چو بحر کنارش %~% کوه اگر در میان رود کمرت را
# 9 مصحف آیات خوبیی و باخلاص %~% فاتحه خوانیم جمله سورت را
# 10 خوب چو طاوسی و بچشم تعشق %~% ما نگرانیم حسن جلوه گرت را
# 11 مشک چه باشد بنزد تو که چو عنبر %~% زلف تو خوش بو کند کنار و برت را
# 12 چون سخن اینجا رسید دوست مرا گفت %~% سیف شنودیم شعرهای ترت را
# 13 مس ترا حکم کیمیاست ازین پس %~% سکه اگر از قبول ماست زرت را
# 14 وقت شد اکنون که ما حدیث تو گوییم %~% فاش کنیم اندرین جهان خبرت را
# 15 بر سر بازار روزگار بریزیم %~% بر طبق عرض حقه گهرت را
# 16 گرچه زره وار رخنه کرد بیک تیر %~% قوس دو ابروم صبر چون سپرت را
# 17 پای چو هیزم شکسته دار و مزن نیز %~% بیهده بر سنگ دیگران تبرت را
# 18 بر در ما کن اقامت و بسگان ده %~% بر سر این کو زواده سفرت را
# 19 بر سر خرمن چو کاه زبل مپنداز %~% گر که و دانه فزون کنند خرت را
# 20 تا نرسد گردنت بتیغ زمانه %~% از کله او نگاه دار سرت را
# 21 جان تو از بحر وصلم آب نیابد %~% تا جگرت خون و خون کنم جگرت را
# 22 گر تو بر این اوج چون فرشته برآیی %~% جمله ببینند از آسمان گذرت را
# 23 تا بنشان قبول مات رساند %~% بر سر تیر نیاز بند پرت را
# 24 رو قدم همت از دو کون برون نه %~% بیخ برآور ازین و آن شجرت را
# 25 ور نه چو شاخ درخت از کف هرکس %~% سنگ خور ار میوه یی بود زهرت را
# 26 زنده شود مرده از مساس تو گر تو %~% ذبح بتیغ فنا کنی بقرت را
# 27 قصر ملوکست جسم تو و معنا نیست %~% این همه دیوارهای پر صورت را
# 28 دفتر اسرار حکمتی و یدالله %~% جلد تو کردست جسم مختصرت را
# 29 مریم بکر است روح تو بطهارت %~% ای مدد از جان دم مسیح اثرت را
# 30 در شکم مادر ضمیر چو خواهم %~% عیسی انجیل خوان کنم پسرت را
# 31 کعبه زوار فیض مایی و از عشق %~% یمن یمین الله است هر حجرت را
# 32 چون حرم قدس عشق ماست مقامت %~% زمزم مکه است تشنه آبخورت را
# 33 و از اثر حکم بارقات تجلی %~% فعل یکی دان بصیرت و بصرت را
# 34 تا ز تو باقیست ذره یی نبود امن %~% منزل پر خوف و راه پرخطرت را
# 35 چون تو ز هستی خویش وا برهی سیف %~% زشت شمر خوب و عیب دان هنرت را
PageV1P758
### || [genre: Qt]
# 1 بباغی در بدیدم پار گل را %~% مگر گفتم تویی ای یار گل را
# 2 خطای خویشتن امسال دیدم %~% که نسبت با تو کردم پار گل را
# 3 وگر بویت ز دیوارش درآید %~% ز در بیرون کند گلزار گل را
# 4 ترا من با رقیبت دیدم و گفت %~% چه خوش می پرورد این خار گل را
# 5 چو مشکین زلف تو خوش بو نباشد %~% وگر عنبر بود در بار گل را
# 6 اگر این سرخ روی اسپید دیدی %~% برفتی زردی از رخسار گل را
# 7 ز شوق خوب رویانش بدر کن %~% چه رختست اندرین بازار گل را
# 8 بخود مشغول می دارد مرا گل %~% چو خار از راه من بردار گل را
# 9 نسیم صبح را گفتم سحرگه %~% ز حبس غنچه بیرون آر گل را
# 10 جوابم داد و گفتا پیش رویش %~% چو پیش گل گیا پندار گل را
# 11 چو با آن گلستان در گلشن آیی %~% نظر بروی کن و بگذار گل را
# 12 بخوبی تو کلهداری و خاری %~% بسر بربسته چو دستار گل را
# 13 تو سلطانی و گل همچون رعیت %~% بدست این و آن مگذار گل را
# 14 غریبست آمده وز ره رسیده %~% بلطف خویشتن خوش دار گل را
# 15 بجز خارش کسی اندر قفا نیست %~% بروی خویش کن تیمار گل را
# 16 ز حسنت مایه ده ای جان و منشان %~% ببازار چمن بی کار گل را
# 17 ز خجلت پای او از جای رفتست %~% بدست لطف خود باز آر گل را
# 18 بصد دستان ثناگوی تو گردد %~% چو بلبل گر بود گفتار گل را
# 19 چو او رنگی ز رخسار تو دارد %~% دگر زین پس ندارم خوار گل را
# 20 جهانی خوب را لطف تو نبود %~% که باشد میوه کم بسیار گل را
# 21 قبای تور اندام تو دایم %~% بتنگ آورده صد خروار گل را
# 22 ز عشق روی تو زین پس برآید %~% چو بلبل نالهای زار گل را
# 23 عجب نبود که همچون نرگس خود %~% ز عشق خود کنی بیمار گل را
# 24 مرا این شعرها گل میدهد گفت %~% که کرد آگه ازین اسرار گل را
# 25 درین اشعار من ذکر تو کردم %~% علم کردم برین اسحار گل را
# 26 مباد از سیف فرغانی ترا عار %~% که از بلبل نباشد عار گل را
# 27 من و تو هر دو از هم ناگزیریم %~% که از خاری بود ناچار گل را
PageV1P759
### || [genre: Qt]
# 1 صاحب دیوان نظمم مشرف ملک سخن %~% عقل مستوفی لذتهای روحانی مرا
# 2 گر بخوانی شعر من از حالت صاحب دلان %~% مر ترا نبود شعور ار شاعری خوانی مرا
# 3 در بدی من مرا علم الیقین حاصل شدست %~% وین نه از جهل تو باشد گر نکودانی مرا
# 4 غیرت دین در دلم شمشیر باشد کرده تیز %~% گر ز چین خشم بینی چهره سوهانی مرا
# 5 دانه دل پاک کردم همچو گندم با همه %~% آسیا سنگی اگر بر سر بگردانی مرا
# 6 چون برنج و راحتم راضی از ایزد فرق نیست %~% گر بسعد اور مزدار نحس کیوانی مرا
# 7 از حقیقت اصل دارد وز طریقت رنگ و بوی %~% میوه مذهب که هست از فرع نعمانی مرا
# 8 از برای فتنه یأجوج معقولات نفس %~% سد اسلام است منقولات ایمانی مرا
# 9 با اشاراتی که پیران راست در قانون دین %~% حق نجاتی داده از رنج شفاخوانی مرا
# 10 خود مرا شمشیر حجت قاطعست از بهر آنک %~% سنت ختم رسل علمیست برهانی مرا
# 11 از معارف چون توانگر نفس باشد به بود %~% از جهانی خلق یک درویش خلقانی مرا
# 12 ای ز شمع فیض تو مشکات دل روشن ببخش %~% از مصابیح هدایت جان نورانی مرا
# 13 دفتری دارم سیاه از کردهای ناپسند %~% زاین سیاقت نی فذلک جز پشیمانی مرا
# 14 حله رحمت بپوشم گر لباس جان کنی %~% اندرین دور دورنگ از لون یکسانی مرا
# 15 زر مغشوش عمل دارم سنجش زآنک نیست %~% بهر بازار قیامت نقد میزانی مرا
# 16 خوش بخسبم در فراش خاک تا صبح نشور %~% از رقاد غفلت ار بیدار گردانی مرا
# 17 آب رو بردن بنزد خلق دشوارست سخت %~% تو ز خوان لطف ده نانی بآسانی مرا
# 18 مرغ جانم را بترک آرزو دل جمع دار %~% دور کن از دانه قسمت پریشانی مرا
# 19 تا زمان باشد رهی را بر صلاحیت بدار %~% چون اجل آید بمیران بر مسلمانی مرا
# 20 چون چراغ عمر را فیض تو روغن کم کند %~% آن طمع دارم که با ایمان بمیرانی مرا
# 21 در ریاض قربت تو آستین افشان روم %~% گر نه دامن گیر باشد سیف فرغانی مرا
# 22 عشق سلطان کرد بر ملک سخن رانی مرا %~% زآن کنند ارباب معنی بنده فرمانی مرا
# 23 خطبه شعر مرا شد پایه منبر بلند %~% زآنک بر زر سخن شد سکه سلطانی مرا
# 24 بر در شاهان کزیشان بیدق شطرنج به %~% حرص قایم خواست کرد از پیل دندانی مرا
# 25 اسب همت سرکشید و بهر جو جایز نداشت %~% خوار همچون خر در اصطبل ثناخوانی مرا
# 26 خواست نهمت تا نشاید چون دوات ظالمان %~% با دل تنگ و سیه در صدر دیوانی مرا
# 27 شیر دولت پنجه کرد و همچو سگ لایق ندید %~% بهر مرداری دوان در کوی عوانی مرا
# 28 خاک کوی فقرلیسم زآن چو سگ بر هر دری %~% تیره نبود آب عز ازذل بی نانی مرا
PageV1P760
### || [genre: Qt]
# 1 ای جلوه کرده روی تو خود را در آفتاب %~% وی گشته نور روی ترا مظهر آفتاب
# 2 ای حلقه در تو بهر خانه ماه نو %~% وی نایب رخ تو بهر کشور آفتاب
# 3 گردان ز شوق تست بهر جانب آسمان %~% تابان بمهر تست برین منظر آفتاب
# 4 گردون ز بار عشق تو چندان فغان بکرد %~% کز بانگ او چو ماه رخت شد کر آفتاب
# 5 گیتی ز رنگ و بوی تو هر فصل او بهار %~% عالم ز عکس روی تو سرتاسر آفتاب
# 6 گویم گشاده عالم تاریک روی را %~% کرده رخ تو روشن و بسته بر آفتاب
# 7 نور وجود از تو گرفت و پدید گشت %~% گر ذره بوذ در عدم ای جان گر آفتاب
# 8 گر ذره ز آستان تو بالین کند ورا %~% زیر لحاف سایه شود بستر آفتاب
# 9 دل از رخت چو ماه منور شود که هست %~% آیینه یی چو مصقله روشن گر آفتاب
# 10 تا در قفای خود مدد از روی تو ندید %~% اندر زمین نگشت ضیاگستر آفتاب
# 11 روی تو نور خویش اگرش کم کند شود %~% چون ماه گاه فربه و گه لاغر آفتاب
# 12 شاهی بپشت گرمی روی تو میکند %~% بر رقعه فلک ز رخ انور آفتاب
# 13 گشته ز شوق روی تو بر دامن فلک %~% هر شب بدست صبح گریبان در آفتاب
# 14 از روزن ار رهش نبود در سرای تو %~% خود را درافگند ز شکاف در آفتاب
# 15 پیش رخ تو در عرق روی خویشتن %~% غرق آمده در آب چو نیلوفر آفتاب
# 16 با موی و روی تو نکند همسری بحسن %~% بر سر اگر ز مشک نهد افسر آفتاب
# 17 در باغ حسن از آن رخ و آن روی مر تراست %~% بر آفتاب لاله و بر عرعر آفتاب
# 18 با آفتاب و ماه چه نسبت کنم ترا %~% دلبر کجا بود مه و جان پرور آفتاب
# 19 طاوس باغ حسن تو چون بال باز کرد %~% پوشیده شد چو بیضه بزیر پر آفتاب
# 20 با خاک کوی تو نبود حاجتی بمشک %~% با نور روی تو نبود در خور آفتاب
# 21 چون خط تو نبات نپرورد اگر چه شد %~% در بذل روح نامیه را یاور آفتاب
# 22 گر سایه جمال تو افتد بر آفتاب %~% فایض شود ز پرتو او بی مر آفتاب
# 23 وآنگه ز روی صدق کند وز سر خشوع %~% پیش رخ تو سجده خدمت هر آفتاب
# 24 خورشید را بروی تو نسبت کنم بحسن %~% ای گشته جان حسن ترا پیکر آفتاب
# 25 اما بشرط آنکه نماید چو ماه نو %~% از پسته دهان لب چون شکر آفتاب
# 26 تا زلف همچو سلسله بر رویت اوفتاد %~% در حلقه ماه دیدم و در چنبر آفتاب
# 27 گردن ز حلقه سر زلف تو چون کشم %~% اکنون که طوقدار شد از عنبر آفتاب
# 28 از پرتو رخ تو بدیدم دهان تو %~% ناچار ذره رو بنماید در آفتاب
# 29 بر روی همچو دایره شکل دهان تو %~% یک نقطه از عقیق نهاده بر آفتاب
# 30 رویت بدان جمال مرا روزگار برد %~% ره زد بحسن بر پسر آزر آفتاب
# 31 بر دل ثنای خویش کند عشق باختن %~% بر شب بنور خویش کشد لشکر آفتاب
# 32 دل از غم تو میل بشادی کجا کند %~% زین کی ز پشت شیر نهد بر خر آفتاب
# 33 گو تنگ چشم عقل نبیند جمال عشق %~% هرگز ندید سایه پیغمبر آفتاب
# 34 این عقل کور را بسوی نور روی تو %~% هم مه عصاکش آمد و هم رهبر آفتاب
# 35 اندر دلم نتیجه حسن تو هست عشق %~% روزش عرض بود چو بود جوهر آفتاب
# 36 از صانعان رسته بازار حسن تو %~% یک رنگرز مه است و یکی زرگر آفتاب
# 37 از سایه تو خاک چو زر می شود چه غم %~% گر سنگ را دگر نکند گوهر آفتاب
# 38 گفتم دمی بلطف مرا در کنار گیر %~% ای نوعروس حسن ترا زیور آفتاب
# 39 فریاد زد زمین که تو کی آسمان شدی %~% تا در کنار مه بودت در بر آفتاب
# 40 هفت آسمان بحسن تو کردند محضری %~% چون ماه شاهدیست بر آن محضر آفتاب
# 41 بر دفتر جمال تو وقت حساب حسن %~% ز آحاد کمتر است بر آن دفتر آفتاب
# 42 گر ماه با رخ تو کند دعوی جمال %~% ای یافته ز روی تو زیب و فر آفتاب
# 43 بهر جوابش این همه روبوده چون سپر %~% بینی همه زبان شده چون خنجر آفتاب
# 44 گر بحر ژرف حسن تو موجی برآورد %~% چون ابر از آب لطف تو گردد تر آفتاب
# 45 گر آسمان بمایه شود کمتر از زمین %~% ور از زحل بپایه شود برتر آفتاب
# 46 جویای کوی تو ننهد پای بر فلک %~% مشتاق روی تو ننهد دل بر آفتاب
# 47 ای عود سوز مهر تو دلهای عاشقان %~% از نور مهر تست در آن مجمر آفتاب
# 48 در ظلمت ار بیاد تو رفتی بسوی آب %~% بودی دلیل موکب اسکندر آفتاب
# 49 هرشب چراغ مه را از نور فیض خویش %~% کرده رخت منور و نام آور آفتاب
# 50 جام می تو در کف ساقی بزم تو %~% در دست ماه ساغر و در ساغر آفتاب
# 51 چون دانه یی که هست شجر مضمر اندرو %~% در ذرهای خاک درت مضمر آفتاب
# 52 با گرد فتنه یی که ز چوگان زلف تو %~% برخیزد ای غلام ترا چاکر آفتاب
# 53 از خاک بر کناره میدان آسمان %~% گردد چو جرم گوی زمین اغبر آفتاب
# 54 گردون که بار حکم تو بر پشت میکشد %~% از مهر طلعتت زده آتش در آفتاب
# 55 از بهر آنکه سرمه ز خاک درت کند %~% یک چشم او مه است و یکی دیگر آفتاب
# 56 وز بهر دیدن رخ تو چشم وام خواست %~% از آسمان دیده ور این اعور آفتاب
# 57 در چشم اعتقاد فلک با وجود تو %~% مستصغر آمده مه و مستحقر آفتاب
# 58 پیش رخت که مطلع خورشید نیکویست %~% هم ماه عاجز آمده هم مضطر آفتاب
# 59 از شرم روی تست که هر شام می شود %~% در روضه فلک چو گل احمر آفتاب
# 60 بهر نثار تست که سر بر زند همی %~% از بوته افق چو درست زر آفتاب
# 61 آب حیا نداشت که می رفت هر شبی %~% در حوض عین حامیه بی میزر آفتاب
# 62 چون تو عروس سر ز افق برنیاورد %~% زین پس ز شرم روی تو بی چادر آفتاب
# 63 تا کهتران خیل ترا چاکری نکرد %~% بر روشنان چرخ نشد مهتر آفتاب
# 64 فردا که چشمهای کواکب شود سپید %~% وز هول همچو ماه شود اصغر آفتاب
# 65 تقدیر منع شیر کند از لبان نور %~% اطفال ذره را که بود مادر آفتاب
# 66 با تاب همچو آتش اگر چند زرگر است %~% سیماب گردد از فزع اکبر آفتاب
# 67 از موج قهر کشتی گردون کند شکاف %~% وز سیر باز ماند چون لنگر آفتاب
# 68 تیغ قضا و تیر قدر بگسلد ز ره %~% گر آسمان سپر کنی و مغفر آفتاب
# 69 دیگ سر ار چه ز آتش او جوشها زند %~% آخر کنند سرد چو خاکستر آفتاب
# 70 چون سایه درخت بلرزد ز فرط مهر %~% بر عاشقان روی تو در محشر آفتاب
# 71 گفتم بمدح تو غزلی کندر آسمان %~% اندر میان مجلس هفت اختر آفتاب
# 72 چون ذره رقص کرد و بصد پرده باز گفت %~% آنرا بسان زهره خنیاگر آفتاب
# 73 خورشید مهر تو چو بزد شعله بر دلم %~% کردم ردیف این سخن ابتر آفتاب
# 74 باور نمی کنند کزین سان طلوع کرد %~% از آسمان خاطر من بیور آفتاب
# 75 نشگفت اگر ز مشرق اندیشه عرض داد %~% طبعم بوصف روی تو چون خاور آفتاب
# 76 چون شد ز تاب مهر تو هر ذره یی ز من %~% در سایه هوای تو ای دلبر آفتاب
# 77 شاخی که هست آبخور او ز نهر نور %~% اختر دهد شکوفه و آرد بر آفتاب
# 78 می دان یقین که در رگ کان خون گهر شود %~% مر کوه را چو تیغ زند بر سر آفتاب
# 79 تا از شعاع خویش عقابان ابر را %~% رنگین کند چو قوس قزح شهپر آفتاب
# 80 من بنده خاک کوی تو شویم بآب چشم %~% تایخ فروش سایه خوهد گازر آفتاب
PageV1P761
### || [genre: Qt]
# 1 بیا بلبل که وقت گفتن تست %~% چو گل دیدی گه آشفتن تست
# 2 بعشق روی گل قولی همی گوی %~% کزین پس راستی در گفتن تست
# 3 مرا بلبل بصد دستان قدسی %~% جوابی داد کین صنعت فن تست
# 4 من اندر وصف گل درها بسفتم %~% کنون هنگام گوهر سفتن تست
# 5 بوصف حسن جانان چند بیتی %~% بگو آخر نه وقت خفتن تست
# 6 حدیث شاعران مغشوش و حشوست %~% چنین ابریز پاک از معدن تست
# 7 الا ای غنچه در پوست مانده %~% بهار آمد گه اشکفتن تست
# 8 گل انداما از آن روی از تو دورم %~% که چندین خار در پیرامن تست
# 9 تویی غازی که صد چون من مسلمان %~% شهید غمزه مرد افگن تست
# 10 من آن یعقوب گریانم ز هجرت %~% که نور چشمم از پیراهن تست
# 11 مه ارچه دانها دارد زانجم %~% ولیکن خوشه چین خرمن تست
# 12 تو ای عاشق مصیبت دار شوقی %~% نداری صبر و شعرت شیون تست
# 13 چو شمع اشکی همی ریز و همی سوز %~% چراغی آب چشمت روغن تست
# 14 ولی تا زنده ای جانت نکاهد %~% حیات جان تو در مردن تست
# 15 چه بندی در بروی آفتابی %~% که هر روزش نظر در روزن تست
# 16 چه باشی چون زمین ای آسمانی %~% درین پستی که بالا مسکن تست
# 17 چو در گلزار عشقت ره ندادند %~% تو خاشاکی و دنیا گلخن تست
# 18 درین ره گر ملک بینی پری وار %~% نهان شو زو که شیطان ره زن تست
# 19 چو انسان می توان سوگند خوردن %~% بیزدان کآن ملک اهریمن تست
# 20 چنین تا باریابی بر در دوست %~% درین ره هرچه بینی دشمن تست
# 21 بزن شمشیر غیرت زآن میندیش %~% که همتهای مردان جوشن تست
# 22 نکورو یوسفی داری تو در چاه %~% ترا ظن آنکه جانی در تن تست
# 23 کمند رستمی اندر چه انداز %~% خلاصش کن که در وی بیژن تست
# 24 تو در خوف از خودی از خود چو رستی %~% ازآن پس کام شیران مأمن تست
# 25 سراندر دام این عالم میاور %~% وگرنه خون تو در گردن تست
# 26 دل کس زین سخن قوت نگیرد %~% که یاد آورد طبع کودن تست
# 27 ز دشمن مملکت ایمن نگردد %~% بشمشیری که از نرم آهن تست
PageV1P762
### || [genre: Qt]
# 1 حسن آن صورت از صفت بدرست %~% که بمعنی ز جمله خوبترست
# 2 روی حرف ز حسن او دیدم %~% از معانی درو بسی صورست
# 3 سور مصحف نکویی را %~% همچو الحمد سرور سورست
# 4 ای ز روی تو حسن را زینت %~% حسن از آن روی در جهان سمرست
# 5 از دو عالم مرا تویی مقصود %~% غرض آدمی ز کان گهرست
# 6 زین صدفها امید من لولوست %~% زین قصبها مراد من شکرست
# 7 از تجلی تو منم آگاه %~% ذره(را) از طلوع خور خبرست
# 8 نظری بر چو من گدا انداز %~% که نه هر عاشقی توانگرست
# 9 ذره گر چند هست خوار و حقیر %~% هم درو آفتاب را نظرست
# 10 گرچه خفتن طریق عاشق نیست %~% کو بشب همچو روز در سهرست
# 11 آستان تو عاشقان ترا %~% همچو گردن مدام زیر سرست
# 12 خانه عشق حصن ربانیست %~% هر که در وی نشست بی خطرست
# 13 بخورد همچو گوسپندش گرگ %~% هرکه زین خانه همچو سگ بدرست
# 14 عاشق تو بپای همت رفت %~% طیران مرغ را ببال و پرست
# 15 وقت بی ناله نیست عاشق را %~% شب و روز این خروس را سحرست
# 16 خویشتن را بعشق بشکستم %~% که هزیمت درین وغا ظفرست
# 17 هرکجا عشق تو نزول کند %~% چان عاشق کمیته ما حضرست
# 18 مرد کز خوان عشق قوت نیافت %~% بهر نان همچو گاو برزگرست
# 19 در رهت بهر خون شدن جانا %~% همه احشای اهل دل جگرست
# 20 از برای سرادق عشقت %~% عرصه هر دو کون مختصرست
# 21 هر کجا عشق تو تویی آنجا %~% عشق تو چون تو میوه را زهرست
# 22 دایم از حسرت گل رویت %~% میوه نالان چو مرغ بر شجرست
# 23 ملک از سوز عشق بهره نداشت %~% کین نمک در خمیر بوالبشرست
# 24 تا نفس هست سیف فرغانی %~% جهد می کن که جهد را اثرست
# 25 هیچ بی ذکر دوست شعر مگوی %~% سکه بر روی زر جمال زرست
PageV1P763
### || [genre: Qt]
# 1 برون زین جهان یک جهانی خوشست %~% که این خار و آن گلستانی خوشست
# 2 درین خار گل نی و ما اندرو %~% چو بلبل که در بوستانی خوشست
# 3 سوی کوی جانان و جانهای پاک %~% اگر می روی کاروانی خوشست
# 4 تو در شهر تن مانده ای تنگ دل %~% ز دروازه بیرون جهانی خوشست
# 5 ز خود بگذری بی خودی دولتیست %~% مکان طی کنی لامکانی خوشست
# 6 همایان ارواح عشاق را %~% برون زین قفس آشیانی خوشست
# 7 تو چون گوشت بر استخوانی درو %~% که این بقعه را آب و نانی خوشست
# 8 ز چربی دنیا بشو دست آز %~% سگست آنکه با استخوانی خوشست
# 9 اگر چه تو هستی درین خاکدان %~% چو ماهی که در آبدانی خوشست
# 10 کم از کژدم کور و مار کری %~% گرت عیش در خاکدانی خوشست
# 11 مگو اندرین خیمه بی ستون %~% که در خرگهی ترکمانی خوشست
# 12 هم از نیش زنبور شد تلخ کام %~% گر از شهد کس را دهانی خوشست
# 13 بعمری که مرگست اندر قفاش %~% نگویم که وقت فلانی خوشست
# 14 توان گفت اگر بهر آویختن %~% دل دزد بر نردبانی خوشست
# 15 برو رخت در خانه فقر نه %~% که این خانه دارالامانی خوشست
# 16 که مرد مجرد بود بر زمین %~% چو عیسی که بر آسمانی خوشست
# 17 بهر صورتی دل مده زینهار %~% مگو مر مرا دلستانی خوشست
# 18 بخوش صورتان دل سپردن خطاست %~% دل آنجا گرو کن (که) جانی خوشست
# 19 الهی تو از شوق خود سیف را %~% دلی خوش بده کش زبانی خوشست
PageV1P764
### || [genre: Qt]
# 1 دنیا که من و ترا مکانست %~% بنگر که چه تیره خاکدانست
# 2 پرکژدم و پر ز مار گوری %~% از بهر عذاب زندگانست
# 3 هر زنده که اندروست امروز %~% در حسرت حال مردگانست
# 4 جاییست که اندرو کسی را %~% نی راحت تن (نه) انس جانست
# 5 در وی که چو خرمنت بکوبند %~% گردانه بکه خری گرانست
# 6 بیدار درو نیافت بالش %~% کین بستر از آن خفتگانست
# 7 این دنیی دون چو گوسپند است %~% کش دنبه چو پاچه استخوانست
# 8 زهریست هزار شاه کشته %~% مغزش که دراستخوان نهانست
# 9 در وی که شفا نیافت رنجور %~% پیوسته صحیح ناتوانست
# 10 از بهر خلاص تو درین حبس %~% کندر خطری و جای آنست
# 11 دست تو گسسته ریسمانیست %~% پای تو شکسته نردبانست
# 12 نوشش سبب هزار نیش است %~% سودش همه مایه زیانست
# 13 ناایمن و خوار در وی امروز %~% آنکس که عزیز انس و جانست
# 14 چون صید که در پیش سگانند %~% چون کلب که در پی کسانست
# 15 هر چند که خواجه ظالمانرا %~% همواره چو گربه گرد خوانست
# 16 چون سگ شکمش نمی شود سیر %~% با آنکه چو سفره پر زنانست
# 17 آنکس که چو سیف طالبش را %~% دیوانه شمرد عاقل آنست
PageV1P765
### || [genre: Qt]
# 1 آن خداوندی که عالم آن اوست %~% جسم و جان در قبضه فرمان اوست
# 2 سوره حمد و ثنای او بخوان %~% کآیت عز و علا در شأن اوست
# 3 گر ز دست دیگری نعمت خوری %~% شکر او می کن که نعمت آن اوست
# 4 بر زمین هر ذره خاکی که هست %~% آب خورد فیض چون باران اوست
# 5 از عطای او بایمان شد عزیز %~% جان چون یوسف که تن زندان اوست
# 6 بر من و بر تو اگر رحمت کند %~% این نه استحقاق ما احسان اوست
# 7 از جهان کمتر ثناگوی ویست %~% سیف فرغانی که این دیوان اوست
PageV1P766
### || [genre: Qt]
# 1 ای که در صورت خوب تو جمال معنیست %~% قبله روح از آن روی کنم کان اولیست
# 2 هرکرا قالب دل جان نپذیرفت از عشق %~% همچو تمثال بود صورت او بی معنیست
# 3 ره نماینده همیشه بظلال عشق است %~% ماه روی تو که یک لمعه او نور هدیست
# 4 علما کاتب دیوان تواند الا آنک %~% سخن عشق نویسد قلم او اعلیست
# 5 همه ذرات جهان مضطرب از عشق توند %~% خاک را چون فلک از شوق تو آرامی نیست
# 6 هرچه بر لوح وجودند ثناگوی توند %~% اگر الفاظ مدیح است و گر حرف هجیست
# 7 نقطهایی که برین لوح پراگنده شدند %~% باز اگر جمع کنی شان همه را اصل یکیست
# 8 حرفها جمله زبانهای معانی دارند %~% حکمت ما همه از منطق ایشان املیست
# 9 زاشک پنهان الف ترچولحاف ابرست %~% بالش نقطه که افتاده بزیر سر بیست
# 10 هرکه اندوه تو خورد از غم خود سیر آمد %~% عافیت یافت مریضی که طبیبش عیسیست
# 11 نفس مأموم دلی دان که امامش عشقست %~% گرگ راعیست در آن گله که چوپان موسیست
# 12 دیده در روضه عقبی بتو روشن نشود %~% کوردل را گهر چشم نظر بر دنییست
# 13 نزد ارباب بصیرت اگرش صد چشم است %~% مرد کورست چو با غیر تو او را نظریست
# 14 ای که طاعت نکنی خاص برای منعم %~% از نعیم دو جهان هرچه خوری جمله ربیست
# 15 نزد عشاق تو گویست و زدن را شاید %~% هرچه در عرصه میدان علی تابثریست
# 16 از علی وزثری بگذر اگر مرد رهی %~% کم حاجی چه زنی چون متوجه بمنیست
# 17 سفر کعبه اگر از طرف شام کنند %~% در ره مکه یکی منزل حجاج علیست
# 18 هرکه او طالب خط است و دم از عشق زند %~% نزد قاضی حقیقت سخن او دعویست
# 19 هرچه در قید خود آرد دل آزادت را %~% بجز از عشق بدو دل ندهی آن تقویست
# 20 غم دینار ندارند که درویشانرا %~% حسبناالله رقم بر درم استغنیست
# 21 چون ترازو ز پی عدل درین کار آنست %~% که بجز راستی او را چو الف چیزی نیست
# 22 راستی را چو الف هیچ نداری زین ذوق %~% گر ترا مکنت شین است و ترا ثروت تیست
# 23 نزد آن کز حدث نفس طهارت کرده است %~% خاک آن ملک کلوخی ز پی استنجیست
# 24 نزد عاشق گل این خاک نمازی نبود %~% که نجس کرده پرویز و قباد و کسریست
# 25 تا تویی زنده مسلمان نشوی رو خود را %~% بکش ای خواجه که در مذهب عشق این فتویست
# 26 زنده جانی که بشمشیر غمش خود را کشت %~% بحیات ابدی مژده ور بویحیست
# 27 عشق صورست ترا مرده کند زنده کند %~% بعث روح است از آن طامه (او) کبریست
# 28 های هو نون انانیت ما را خصم است %~% محو کن حتم جدل زآنکه نه این جای مریست
# 29 در سواد بشری کشف چنین ظلمت را %~% چاره از نور بیاضی است که در دیده هیست
# 30 مرد ره را ز پی تازگی عهد الست %~% در شب خلوت خود هر نفسی روز بلیست
# 31 در ره عشق اگر پی رو عقل خویشی %~% رو که تو چشم نداری و دلیلت اعمیست
# 32 بر سر آن ره نارفته که می باید رفت %~% خیز و غافل منشین بر قدم صدق بایست
# 33 سر درین ره نه و می رو که برفتن ز همه %~% ببری دست که پای تو دو و راه یکیست
# 34 رو که در بادیه عشق نشید سخنم %~% ای گران بار شتر سیر ترا همچو حدیست
# 35 من نویسنده و گوینده نیم چون دگران %~% سخنم داعی عشق و قلمم حرف ندیست
# 36 سخنم نیست ز قانون محبت بیرون %~% وین اشارات ترا از مرض روح شفیست
# 37 چون درین کار برآورد دمی زن مردست %~% چون درین راه ندارد قدمی مرد زنیست
# 38 از سر صدق برو پای طلب در ره نه %~% گرچه یابنده جانان کم و جوینده بسیست
# 39 بر وجوهات سخن ناظر دل مشرف شد %~% وندرین شغل رهی را قلم استیفیست
# 40 در چنین ملک که تیغ همه در وی کندست %~% پادشاهم که بشمشیر خودم استیلیست
# 41 سیف فرغانی اگر در طلبش جد نکنی %~% سخنت لاف و دروغ و عملت هزل (و) هجیست
PageV1P767
### || [genre: Qt]
# 1 اندرین دوران مجو راحت که کس آسوده نیست %~% طبع شادی جوی از غم یکنفس آسوده نیست
# 2 در زمان ناکسان آسوده هم ناکس بود %~% ناکسی نتوان شدن گر چند کس آسوده نیست
# 3 هرچه در دنیا وجودی دارد ار خود ذره است %~% از خلاف ضد خود او نیز بس آسوده نیست
# 4 گرچه خاکش در پناه خویشتن گیرد چو آب %~% زآتش ار ایمن بود از باد خس آسوده نیست
# 5 اندرین دوران که خلقی پای مال محنت اند %~% گر کسی دارد بنعمت دست رس آسوده نیست
# 6 آدمی تلخ عیش از ظالمان ترش روی %~% همچو شیرینی زابرام مگس آسوده نیست
# 7 گرچه در زیر اسب دارد چون کسی بالای اوست %~% چون خران بارکش زین بر فرس آسوده نیست
# 8 از برای آنکه مردم اندرو شر می کنند %~% شب ز بیم روز چون دزدان عسس آسوده نیست
# 9 مرغ کورا جای اندر باغ باشد چون درخت %~% گر بگیری ور بداری در قفس آسوده نیست
# 10 از پی تحصیل آسایش مبر بسیار رنج %~% هر که او دارد بآسایش هوس آسوده نیست
# 11 سیف فرغانی برنجست از فراق دوستان %~% بی جمال مصطفی روح انس آسوده نیست
PageV1P768
### || [genre: Qt]
# 1 که کرد در عسل عشق آن نگار انگشت %~% که خسته نیستش از نیش هجر یار انگشت
# 2 اگر چه زد مگس هجر نیش آخر کار %~% زدیم در عسل وصل آن نگار انگشت
# 3 چو گفتمش صنما قوت جان من ز کجاست %~% نهاد زود بر آن لعل آبدار انگشت
# 4 چو دست می ندهد لعل او از آن حسرت %~% همی مکیم چو طفلان شیرخوار انگشت
# 5 بجستن گل وصلش شدست پای دلم %~% بناخن غم او خسته چون زخار انگشت
# 6 شدست در خم گیسوش بی قرار دلم %~% چو وقت چنگ زدن در میان تار انگشت
# 7 هزار بار ترا گفتم ای ملامت گر %~% خطش نظر کن و بر حرف خویش دار انگشت
# 8 خطی که گویی مشاطه چمن گل را %~% بمشک حل شده مالید بر عذار انگشت
# 9 درین صحیفه بجز حرف عشق بی معنیست %~% چو دست یابی ازین حرف برمدار انگشت
# 10 ببین که دست دلم را چگونه در غم او %~% ز نیش عقرب اندوه شد فگار انگشت
# 11 چو خار غصه فرو برد سر بپای دلم %~% اگر خوهی که بدستت رسد بیار انگشت
# 12 بحسن و لطف چو او در زمانه بی مثل است %~% بدین گواهی در حق او برآر انگشت
# 13 بپای خود بسر گنج وصل او نرسی %~% وگر بحیله شوی جمله تن چو مار انگشت
# 14 ایا ز قهر تو در پنجه غمت شمشیر %~% ایا ز جور تو بر دست روزگار انگشت
# 15 چه یوسفی تو که از دست تو عزیزان چون %~% زنان مصر بریدند زار زار انگشت
# 16 ز درد و حسرت عمری که بی تو رفت از دست %~% گزم بناب ندامت هزار بار انگشت
# 17 بوقت تنگی هجرت چو پای دلها را %~% همی در آید در سنگ اضطرار انگشت
# 18 کنند دست دعا سوی آفتاب رخت %~% چنانکه سوی مه عید روزه دار انگشت
# 19 سمندر آسا دستم نسوزد ار بنهم %~% ز سوز آتش عشق تو بر شرار انگشت
# 20 حدیث ما و غمت قصه شتربانست %~% شتر رمیده و پیچیده در مهار انگشت
# 21 ز بهر آنکه شوم کاسه لیس خوان وصال %~% شدست دست امید مرا هزار انگشت
# 22 همه حلاوت حلوای وصل خواهم یافت %~% وگر بلیسم روزی هزار بار انگشت
# 23 منم که داشته ام همچو دست محتاجان %~% ز بهر خاتم لطف تو بر قطار انگشت
# 24 بپای وهم بپیمودم این قدر باشد %~% از آستان تو تا آسمان چهار انگشت
# 25 گدای کوی تو کو نان دهد سلاطین را %~% نکرد در نمک شاه و شهریار انگشت
# 26 دلی که مهر تو همچون نگین نداشت درو %~% غم تو راست نیاید چو در سوار انگشت
# 27 مرا مربی عشقت بدل اشارت کرد %~% که ای ز دست هنر کرده آشکار انگشت
# 28 جهان سفله اگر سر بسر عسل گردد %~% مزن درو و نگه دار زینهار انگشت
# 29 برو ز بهر زر این شعر را ز دست مده %~% که همچو ناخن افتاده نیست خوار انگشت
# 30 اگر چه کار برای زر است نفروشد %~% بصدهزار درم مرد پیشه کار انگشت
# 31 ردیف دست بزرگان بگفته اند اشعار %~% بود هر آینه مردست را بکار انگشت
# 32 چو وصف حسن تو دارد بدین قصیده سزد %~% که دست را نکند بیش اعتبار انگشت
# 33 اگر چه جمله اعضا بدست محتاجند %~% ولکن از همه تن هست در شمار انگشت
# 34 مرا خود از گل ناخن همی شود معلوم %~% که دست همچو درختست و شاخسار انگشت
# 35 چو دست بردم از سروران شعر بنظم %~% روا بود که بمانم بیادگار انگشت
# 36 چو در جهان سخن خاتم الولایه شدم %~% از آن ز جمله تن کردم اختیار انگشت
# 37 سخن چو در دل من ناخن تقاضا زد %~% از آن درون مرا کرد خار خار انگشت
# 38 چو دست مهر تو بررق دل نوشت خطی %~% سیاه کرد از آن چند نامه وار انگشت
# 39 سیه گریست که بر پشت زرده قلمست %~% ز بهر روی سپید ورق سوار انگشت
# 40 بزور بازوی شعراز کسی نترسم ازآنک %~% مرا چو پنجه شیر است استوار انگشت
# 41 سزد که بر سر گردون نهد قدم سخنم %~% چو پای طبع مرا هست دستیار انگشت
# 42 چو این قصیده برآمد ز دست طبع مرا %~% گرفت رنگ بحنای افتخار انگشت
# 43 کنون چو سنگ محک نزد صیرفی خرد %~% زر سخن را پیدا کند عیار انگشت
# 44 ز دست طبعم چون خاتم سلیمانی %~% میان اهل جهان یافت اشتهار انگشت
# 45 قلم عصای کلیم ار بود سزد که مرا %~% درین سخن ید بیضاست ای نگار انگشت
# 46 قلم چو وصف تو تحریر کرد گوهر زاد %~% مرا چگونه نباشد گهرنگار انگشت
# 47 ز بهر آنکه کنم خاک پای تو بر سر %~% دلم بدست طلب داد بی شمار انگشت
# 48 یکان یکان همه چون خاتم اند گوهردار %~% که کرد در قدمت با گهر نثار انگشت
# 49 گرش بدست قبول آب تربیت دادی %~% چو شاخ برگ برآرد بهر بهار انگشت
# 50 اگر تو فهم کنی مر ترا اشارت کرد %~% بدست رمز ازین بحر و کان یسار انگشت()
# 51 که بهر دفع غم این شعر را بخوان یعنی %~% چو غصه رد کنی از دل بکار دار انگشت
# 52 بدولت تو بیاراست سیف فرغانی %~% بسان خاتم ازین در شاهوار انگشت
PageV1P769
### || [genre: Qt]
# 1 اگر دولت همی خواهی مکن تقصیر در طاعت %~% کسی بخت جوان دارد که گردد پیر در طاعت
# 2 بطاعت در مکن تقصیر اگر خود خاص درگاهی %~% ببین کابلیس ملعون شد بیک تقصیر در طاعت
# 3 چو مردان نفس سرکش را بزنجیر ریاضت ده %~% که کس مر شیر را ناورد بی زنجیر در طاعت
# 4 هلاک جان نمی جویی ممان ای خواجه در عصیان %~% بقای جاودان خواهی بمیر ای میر در طاعت
# 5 سگ نفس شما پوشد لباس خوی انسانی %~% چو با اصحاب کهف آیید چون قطمیر در طاعت
# 6 پرت بخشند چون عنقا و در دام کسی نایی %~% چو وصفت راستی باشد بسان تیر در طاعت
# 7 ایا در معصیت چون من بسی تعجیلها کرده %~% برو گر زاهل ایمانی مکن تأخیر در طاعت
# 8 اگر در معصیت دیوت مسخر کرد نتواند %~% سلیمان وار دیوان را کنی تسخیر در طاعت
# 9 ایا از بهر یک لقمه چو من دنیا طلب کرده %~% بسی تلبیس در دین و بسی تزویر در طاعت
# 10 چو پشت دست خویش آسان ببینی روی جان خود %~% اگر آیینه دلرا کنی تنویر در طاعت
# 11 هوا را خاک بر سر کن بدست همت وآنگه %~% چو آب اندر دهان آتش بکف می گیرد در طاعت
# 12 برو اندر صف مردان چو غازی تیغ زن با خود %~% درآور نفس کافر را بیک تکبیر در طاعت
# 13 چو زر گر در حساب آری زمانی نفس ظالم را %~% عقود لؤلوی رحمت کنی توفیر در طاعت
# 14 نمی خواهی که در نعمت فتد تقصیر و تغییری %~% مکن تقصیر در خدمت مکن تغییر در طاعت
# 15 ازین سان موعظت می گوی با خود سیف فرغانی %~% درآور نفس سرکش را بدین تدبیر در طاعت
PageV1P770
### || [genre: Qt]
# 1 درین دور احسان نخواهیم یافت %~% شکر در نمکدان نخواهیم یافت
# 2 جهان سربسر ظلم و عدوان گرفت %~% درو عدل و احسان نخواهیم یافت
# 3 سگ آدمی رو ولایت پرست %~% کسی آدمی سان نخواهیم یافت
# 4 بدوری که مردم سگی میکنند %~% درو گرگ چوپان نخواهیم یافت
# 5 توقع درین دور درد دلست %~% درو راحت جان نخواهیم یافت
# 6 بیوسف دلان خوی لطف و کرم %~% ازین گرگ طبعان نخواهیم یافت
# 7 ازین سان که دین روی دارد بضعف %~% درو یک مسلمان نخواهیم یافت
# 8 مسلمان همه طبع کافر گرفت %~% دگر اهل ایمان نخواهیم یافت
# 9 شیاطین گرفتند روی زمین %~% کنون دروی انسان نخواهیم یافت
# 10 بزرگان دولت کرامند لیک %~% کرم زین کریمان نخواهیم یافت
# 11 سخاوت نشان بزرگی بود %~% ولی زین بزرگان نخواهیم یافت
# 12 سخا و کرم دوستی علیست %~% که در آل مروان نخواهیم یافت
# 13 وگر زآنکه مطلوب ما راحتست %~% در ایام ایشان نخواهیم یافت
# 14 درن شور بختی بجز عیش تلخ %~% ازین ترش رویان نخواهیم یافت
# 15 درین مردگان جان نخواهیم دید %~% وازین ممسکان نان نخواهیم یافت
# 16 توانگر دلی کن قناعت گزین %~% که نان زین گدایان نخواهیم یافت
# 17 ازین قوم نیکی توقع مدار %~% کزین ابر باران نخواهیم یافت
# 18 درین چهارسو آنچه مردم خرند %~% بغیر از غم ارزان نخواهیم یافت
# 19 مکن رو ترش زآنکه بی تلخ و شور %~% ابایی برین خوان نخواهیم یافت
# 20 چو یعقوب و یوسف درین کهنه حبس %~% مقام عزیزان نخواهیم یافت
# 21 بجز بیت احزان نخواهیم دید %~% بجز کید اخوان نخواهیم یافت
# 22 بدردی که داریم از اهل عصر %~% بمیریم و درمان نخواهیم یافت
# 23 بگو سیف فرغانی و ختم کن %~% درین دور احسان نخواهیم یافت
PageV1P771
### || [genre: Qt]
# 1 ایا رونده که عمر تو در تمنا رفت %~% تو هیچ جای نرفتی و پایت از جا رفت
# 2 زره روان که رفاقت ز خلق ببریدند %~% رفیق جوی که نتوان براه تنها رفت
# 3 اگر چه نبود بینا ز ره برون نرود %~% کسی که در عقب ره روان بینا رفت
# 4 بیا بگو که چه دامن گرفت مریم را %~% که بر فلک نتوانست با مسیحا رفت
# 5 که از زمان ولادت بجان تعلق داشت %~% دلش بعیسی و عیسی ز جمله یکتا رفت
# 6 مثال آمدن و رفتن ای حکیم ترا %~% بدل نیامد یا از دلت همانا رفت
# 7 ز بحر موج برون آمد و بکوه رسید %~% ز کوه سیل فرود آمد و بدریا رفت
# 8 چو هست قیمت هرکس بقدر استعداد %~% گدا بخواستن و لشکری بیغما رفت
# 9 خطاب انی اناالله شنود گوش کلیم %~% وگرچه در پی آتش بطور سینا رفت
# 10 صفای وقت کسی یابد و ترقی حال %~% که از کدورت هستی خود مصفا رفت
# 11 ز سوز عشق رود رنگ هستی از دل مرد %~% چو چرک شرک عمر کآن بآب طاها رفت
# 12 عجب مدار که مجنون بخویشتن آید %~% در آن مقام که ناگاه ذکر لیلی رفت
# 13 بسمع جانش بشارات ره روان نرسید %~% کسی که ره باشارات پور سینا رفت
# 14 سری که هست زبردست جمله اعضا %~% بزیر پای بنه تا توان ببالا رفت
# 15 درین مصاف خطرناک آن ظفر یابد %~% که نفس خیره سرش همچو کشته در پا رفت
# 16 پریر گفتمت امروز را غنیمت دار %~% و گرنه در پی دی کی توان چو فردا رفت
# 17 بسوی هرچه بینی عزیز من دل تو %~% چنان رود که بیوسف دل زلیخا رفت
# 18 عقاب صید که تیهو بپنجه بربودی %~% چو عندلیب بگل چون مگس بحلوا رفت
# 19 دلی که چون دهن غنچه باهم آمده بود %~% بدو رسید صبا همچو گل زهم وا رفت
# 20 چه گردنان را در تنگنای دام طمع %~% برای دانه دنیا چو مرغ سرها رفت
# 21 تو کنج گیر (و) برای شرف بگوشه نشین %~% اگر بهیمه برای علف بصحرا رفت
# 22 بسا گدا که باصحاب کهف پیوندد %~% که گرد شهر چو سگ بهر نان بدرها رفت
# 23 ببام قصر معانی برآیی ای درویش %~% اگر توانی بر نردبان اسما رفت
# 24 قدم ز سر کن و بر نردبان قرآن رو %~% رواست بر سر این پایه با چنین پا رفت
# 25 که جز ببدرقه رهنمای نصرالله %~% که عمرها نتوانیم تا «اذاجا» رفت
# 26 برای دل مکن اندیشه سیف فرغانی %~% ز غم برست و بیاسود دل که از ما رفت
PageV1P772
### || [genre: Qt]
# 1 دلم از کار این جهان بگرفت %~% راست خواهی دلم ز جان بگرفت
# 2 مدح سعدی نگفته بیتی چند %~% طوطی نطق را زبان بگرفت
# 3 آفتابیست آسمان بارش %~% که زمین بستد و زمان بگرفت
# 4 پادشاه سخن بتیغ زبان %~% تا بجایی که می توان بگرفت
# 5 سخن او که هست آب حیات %~% چون سکندر همه جهان بگرفت
# 6 دیگری جای او نگیرد و او %~% بسخن جای دیگران بگرفت
# 7 بلبل طبع او صفیری زد %~% همه آفاق گلستان بگرفت
# 8 دم سرد چمن ز خجلت آن %~% آمد و غنچه را دهان بگرفت
# 9 دست صیتش که در جهان علمست %~% دامن آخرالزمان بگرفت
# 10 بحر معنیست او وزین سبب است %~% که چو بحر از جهان کران بگرفت
# 11 عرضه کردند بر دلش دو جهان %~% همتش این بداد و آن بگرفت
# 12 سخن او بسمع من چو رسید %~% مر مرا شوق او چنان بگرفت
# 13 که دل من ز خاتم مهرش %~% همچو شمع از نگین نشان بگرفت
# 14 طوطی طبعش از سخن شکری %~% بدهان شکرفشان بگرفت
# 15 زهره از بهر نقل خویش آنرا %~% در طبقهای آسمان بگرفت
# 16 ای بزرگی که طبع وقادت %~% خرده بر عقل خرده دان بگرفت
# 17 وقت تقریر مدحت تو مرا %~% این معانی ره بیان بگرفت
PageV1P773
### || [genre: Qt]
# 1 ترا که از پی دنیا ز دل غم دین رفت %~% ز مال چندان ماند و ز عمر چندین رفت
# 2 برای دنیی فانی ز دست دادی دین %~% نکرد دنیا با تو بقا ولی دین رفت
# 3 چراغ فکر برافروز و در ضمیر ببین %~% که پس چه ماند از آن کس که از تو پیشین رفت
# 4 ز خانه تا در مسجد نیامد از پی دین %~% ولیکن از پی دنیا ز روم تا چین رفت
# 5 نه گند بخل ازین سروران ممسک شد %~% نه بوی نفط ازین اشتران گرگین رفت
# 6 بدست مردم بی خیر مال و ملک بود %~% عروس بکر که اندر فراش عنین رفت
# 7 ایا مقیم سرا زآن سفر همی اندیش %~% که از سرای برآید فغان که مسکین رفت
# 8 اگر چه جامه درد وارث و کند ناله %~% بماند وارث شادان و خواجه غمگین رفت
# 9 یقین شناس که منزل بغیر دوزخ نیست %~% بر آن طریق که آن کوربخت خود بین رفت
# 10 بدین عمل نتواند رهید در محشر %~% که در مصاف نشاید بتیغ چوبین رفت
# 11 میان مسند اقبال و چار بالش بخت %~% چو گشت خواجه ممکن چو یافت تمکین رفت
# 12 وگر برفت و نرفتی چو دیگران دو سه روز %~% نه تو بماندی آخر نه او نخستین رفت
# 13 ز حکم میر شهان کو شکست پشت شهان %~% متاب روی که این حکم بر سلاطین رفت
# 14 سریر دولت سلجوقیان بمرو نماند %~% شکوه و هیبت محمودیان ز غزنین رفت
# 15 بسوی اشکم گورای پسر ز پشت زمین %~% بسا که رستم و اسفندیار رویین رفت
# 16 چو روبه اربدغا (چیر) بود سام نماند %~% چو بیژن اربوغاشیر بود گرگین رفت
# 17 بپای مرگ لگدکوب کیست آن سرور %~% که در طریق تنعم بکفش زرین رفت
# 18 گدای کوی که میخواست نان ز در بگذشت %~% امیر شهر که میخورد جام نوشین رفت
# 19 ز قبر محنت او خارهای بی گل رست %~% ز قصر دولت او نقشهای رنگین رفت
# 20 ز صفحه رخ او خط همچو عنبر ریخت %~% ز روی چون گل او نقطهای مشکین رفت
# 21 بنیکنامی فرهاد جان شیرین داد %~% بتلخ کامی خسرو نماند و شیرین رفت
# 22 مکن جوانی ازین بیش سیف فرغانی %~% که پیری آمد و عمرت بحد ستین رفت
# 23 زهی سعادت آن مقبلی که از سر جود %~% بمهر با همه احسان نمود و بی کین رفت
# 24 دعای نیک ز اصناف خلق در عقبش %~% چنانکه در پی الحمد لفظ آمین رفت
PageV1P774
### || [genre: Qt]
# 1 وصف حسنش نمی توانم گفت %~% با همه کس اگر چه دانم گفت
# 2 آنچه جویم نمی توانم یافت %~% وآنچه بینم نمی توانم گفت
# 3 تو مرا بد مبین که من او را %~% نیک دانم ولی ندانم گفت
# 4 آشکارا نمی توانم کرد %~% آنچه آن دوست در نهانم گفت
# 5 گفتم او را مرا بخود برسان %~% مستعد باش من بر آنم گفت
# 6 تا تویی تو ای فلان نرسد %~% چون ترا من بخود رسانم گفت
# 7 هرچه پرسیدمش جوابم داد %~% ره بدو خواستم نشانم گفت
# 8 عاقبت راه یابی از پس در %~% بنشین پیش آستانم گفت
# 9 بشکرها نظر مکن تا من %~% چون مگس از خودت نرانم گفت
# 10 منشین با کسی که او دور است %~% تا بنزد خود نشانم گفت
# 11 لقمه یی خواستم ازو شیرین %~% گفتم آخر نه میهمانم گفت:
# 12 غم من خور که دل قوی کندت %~% شاد گشتم چو وجه نانم گفت
# 13 بره عشق چون شدم نزدیک %~% دور بود از ره بیانم گفت
# 14 عقل ناگه بپیش باز آمد %~% زود بنهاد در دهانم گفت
# 15 گفتم ای عقل کیستی تو بگو %~% سروسالار کاروانم گفت
# 16 اولین صادری ز حضرت علم %~% گر ندانسته یی من آنم گفت
# 17 گفتم از بهر من چکار کنی %~% تا بمنزل خری برانم گفت
# 18 گفتمش ترک بار و خر گفتم %~% کدخدا کار خان و مانم گفت
# 19 گفتمش خان و مان ندارم من %~% مال را نیز پاسبانم گفت
# 20 گفتمش مال ترک کرده ماست %~% ملک را نیز قهرمانم گفت
# 21 گفتمش ملک ما غم عشق است %~% در ره از خدمتی نمانم گفت
# 22 گفتمش ره دراز و پرخطر است %~% من یکی پیر ناتوانم گفت
# 23 چون زمانی برفت و عاجز گشت %~% وقت شد کز تو بازمانم گفت
# 24 چون رسیدیم بر سر ره عشق %~% الوداعی چو دوستانم گفت
# 25 چون زمین پیش او ببوسیدم %~% صاحب اقطاع آسمانم گفت
# 26 گفتم ای عشق من چه چیز توام %~% بزبان شکر فشانم گفت
# 27 همه آداب ره روی زآن پس %~% یک بیک دولت جوانم گفت
# 28 غم من با دل چو دفتر تو %~% وین سخن نی بترجمانم گفت
# 29 چون مرکب شدند حاصل شد %~% قلمی از تو در بنانم گفت
# 30 بتو بررق عالم ار خواهم %~% بنویسم هر آنچه دانم گفت
# 31 من بجاروب نیستی از دل %~% گرد هستی فرو فشانم گفت
# 32 تا نکردی همه چو قرآن صدق %~% هرگزت نزد خود نخوانم گفت
# 33 من همای سعادتم لیکن %~% هستی تست استخوانم گفت
# 34 مرغ دل زندگی بمن یابد %~% من جکر خواره جان جانم گفت
# 35 در مکانها همی نگنجم از آنک %~% گهر کان لامکانم گفت
# 36 چون گرفتار من شوی دردم %~% من ترا از تو وارهانم گفت
# 37 دست تسلیم در کف من نه %~% تا ترا از تو واستانم گفت
# 38 سخن عشق ازین جهان نبود %~% هرچه گفت او از آن جهانم گفت
# 39 قصه آن طرف درین جانب %~% می نشاید باین و آنم گفت
# 40 تا نگویم حدیث عشق ببر %~% از دل اندیشه از زبانم گفت
PageV1P775
### || [genre: Qt]
# 1 ای که ز من میکنی سؤال حقیقت %~% من چو تو آگه نیم ز حال حقیقت
# 2 عقل سخن پرور است جاهل ازین علم %~% نطق زبان آور است لال حقیقت
# 3 تا ز کمال یقین چراغ نباشد %~% رو ننماید بجان جمال حقیقت
# 4 بدر تمام آنگهی شوی که برآید %~% از افق جان تو هلال حقیقت
# 5 طایر میمون عشق جو که در آرد %~% بیضه جان را بزیر بال حقیقت
# 6 جمله سخن حرفی از کتابه عشقست %~% جمله کتب سطری از مثال حقیقت
# 7 دل که نباشد مدام منشرح از عشق %~% تنگ بود اندرو مجال حقیقت
# 8 راه خرابات عشق گیر که آنجاست %~% مدرسه یی بهر اشتغال حقیقت
# 9 ساقی آن میکده بجام شرابی %~% لون دورنگی بشست از آل حقیقت
# 10 حی علی العشق گوید از قبل حق %~% با تو که کردی زمن سؤال حقیقت
# 11 گر نفسی از امام شرع مطهر %~% اذن اذان یابدی بلال حقیقت
# 12 شاخ درخت هوا چو گشت شکسته %~% بیخ کند در دلت نهال حقیقت
# 13 خط معما شوی و نقطه زند عشق %~% صورت حال ترا بخال حقیقت
# 14 هست درخشان برون ز روزن کونین %~% پرتو خورشید بی زوال حقیقت
# 15 کرده طلوع از ورای سبع سماوات %~% اختر مسعود بی وبال حقیقت
# 16 با مه دولت قران کنی چو شرف یافت %~% کوکب جانت باتصال حقیقت
# 17 تا چو زنانش برنگ و بوی بود میل %~% مرد کجا باشد از رجال حقیقت
# 18 نیست شو از خویشتن که عرصه هستی %~% می نکند هرگز احتمال حقیقت
# 19 شمسه حق الیقین چو چشمه خورشید %~% شعله زنانست در ظلال حقیقت
# 20 سفته گر در علم گفت روا نیست %~% از صدف شرع انفصال حقیقت
# 21 تیره مکن آب او بخاک خلافی %~% کز تو ترشح کند زلال حقیقت
# 22 نشو نیابد نهالت ار ندهد آب %~% شرع چو ریحانت از سفال حقیقت
# 23 آهوی مشکین اگر شوی نکند بوی %~% سنبل جان ترا غزال حقیقت
# 24 وه که ز زاغان اهل قال چه آید %~% بر سر طوطی خوش مقال حقیقت
# 25 حصن تن او خراب شد چو سپردید %~% قلعه جانش بکو توال حقیقت
# 26 نفس شریفش رسیده بد بشهادت %~% پیشتر از مرگ در قتال حقیقت
# 27 گر دل تو از فراق جهان بهراسد %~% تو نشوی لایق وصال حقیقت
# 28 جان و جهانرا چو باد و خاک شماری %~% گر بوزد بر دلت شمال حقیقت
# 29 در کف صراف شرع سنگ و ترازوست %~% معدن جود است در جبال حقیقت
# 30 بر در آن معدن از جواهر عرفان %~% سود کند جان برأس مال حقیقت
# 31 والی ملک است شرع تند سیاست %~% در ملکوت آ ببین جلال حقیقت
# 32 کوس شریعت کند غریو بتشنیع %~% گر تو بکوبی برو دوال حقیقت
# 33 شرع که در دست حکم قاضی عدل است %~% مسند او هست پای مال حقیقت
# 34 گرمی و سردی امر و نهی (دهد پشت) %~% روی چو بنماید اعتدال حقیقت
# 35 عقلک شبهه طلب که با دو ورق علم %~% دمدمه می کرد در جدال حقیقت
# 36 رستم آن معرکه نبود از آنش %~% پنجه بهم در شکست زال حقیقت
# 37 جمله شرایع اگر زبان تو باشند %~% وآن همه ناطق بقیل و قال حقیقت
# 38 تا بابد گربیان کنی نتوان داد %~% شرح یکی خصلت از خصال حقیقت
# 39 مسئله یی مشکل است یک سخن از من %~% بشنو و دم در کش از مقال حقیقت
# 40 محرم این سرروان پاک رسولست %~% جان ویست آگه از کمال حقیقت
PageV1P776
### || [genre: Qt]
# 1 ای مرد فقر هست ترا خرقه تو تاج %~% سلطان تویی که نیست بسلطانت احتیاج
# 2 تو داد بندگی خداوند خود بده %~% وآنگاه از ملوک جهان می ستان خراج
# 3 گر طاعتی کنی مکنش فاش نزد خلق %~% چون بیضه یی نهی مکن آواز چون دجاج
# 4 محبوب حق شدن بنماز و بروزه نیست %~% این آرزوت اگرچه کند در دل اختلاج
# 5 چون هرچه غیر اوست بدل ترک آن کنی %~% بر فرق جان تو نهد از حب خویش تاج
# 6 در نصرت خرد که هوا دشمن ویست %~% با نفس خود جدل کن و با طبع خود لجاج
# 7 گر در مصاف آن دو مخالف شوی شهید %~% بیمار را بدم چو مسیحا کنی علاج
# 8 چون نفس تند گشت بسختیش رام کن %~% سردی دهد طبیب چو گر می کند مزاج
# 9 با او موافقت مکن اندر خلاف عقل %~% محتاج نیست شب که سیاهش کنی بزاج
# 10 مردانه گنده پیر جهان را طلاق ده %~% کز عشق بست با دل تو عقد ازدواج
# 11 هستی تو چوزیت بسوزد گرت فتد %~% بر دل شعاع عشق چو مصباح در زجاج
# 12 زاندوه او چو مشعله ماه روشن است %~% شمع دلت که زنده بروغن بود سراج
# 13 مر فقر را امین نبود هیچ جاه جوی %~% چون تخت شه نشین نشود هیچ پیل عاج
# 14 گوید گلیم پوش گدارا کسی امیر %~% خواند هوید پوش شتر را کسی دواج
# 15 گر در رهش زنی قدمی بر جبین گل %~% از خاک ره چو قطره شبنم فتد عجاج
# 16 خود کام را چنین سخن از طبع هست دور %~% محموم را بود عسل اندر دهان اجاج
# 17 گر دوستی حق طلبی ترک خلق کن %~% در یک مکان دو ضد نکند باهم امتزاج
PageV1P777
### || [genre: Qt]
# 1 چون هرچه غیر اوست بدل ترک آن کنی %~% بر فرق جهان تو نهد از حب خویش تاج
# 2 در نصرت خرد که هوا دشمن ویست %~% با نفس خود جدل کن وبا طبع خود لجاج
# 3 گر در مصاف آن دو مخالف شوی شهید %~% بیمار را بدم چو مسیحا کنی علاج
# 4 چون نفس تند گشت بسختیش رام کن %~% سردی دهد طبیب چو گرمی کند مزاج
# 5 با او موافقت مکن اندر خلاف عقل %~% محتاج نیست شب که سیاهش کنی بزاج
# 6 مردانه گنده پیر جهان را طلاق ده %~% کز عشق بست با دل تو عقد ازدواج
# 7 هستی تو چو زیت بسوزد گرت فتد %~% بر دل شعاع عشق چو مصباح در زجاج
# 8 زاندوه او چو مشعله ماه روشنست %~% شمع دلت که زنده بروغن بود سراج
# 9 مر فقر را امین نبود هیچ جاه جوی %~% چون تخت شه نشین نشود هیچ پیل عاج
# 10 گوید گلیم پوش گدا را کسی فقیر %~% خواند هویدپوش شتر را کسی دواج
# 11 گر در رهش زنی قدمی بر جبین گل %~% از خاک ره چو قطره شبنم فتد عجاج
# 12 خودکام را چنین سخن از طبع هست دور %~% محموم را بود عسل اندر دهان اجاج
# 13 گر دوستی حق طلبی ترک خلق کن %~% در یک مکان دوضد نکند باهم امتزاج
PageV1P778
### || [genre: Qt]
# 1 چون در جهان ز عشق تو غوغا در اوفتاد %~% آتش برخت آدم و حوا در اوفتاد
# 2 وآن آتشی که رخت نخستین بدر بسوخت %~% زد شعله یی و در من شیدا در اوفتاد
# 3 دیوانه چون رهد چو خردمند جان نبرد %~% اکمه کجا رود چو مسیحا در اوفتاد
# 4 چون بارگیر شاه دلش اسب همتست %~% جان باخت هرکه با رخ زیبا در اوفتاد
# 5 چشمت دلم ببرد و بجان نیز قصد کرد %~% لشکر شکست ترک و بیغما در اوفتاد
# 6 دل تنگ نیست گرچه بر او غم فراخ شد %~% بط تر نگشت اگر چه بدریا در او فتاد
# 7 شیری و آتشی که بهم کم شوند جمع %~% در خود فکند مرد چو با در اوفتاد()
# 8 دست زوال پنجه دولت فرو شکست %~% فرعون را که با ید بیضا در اوفتاد
# 9 حسنت مرا مقید زندان عشق کرد %~% یوسف چهی بکند و زلیخا در اوفتاد
# 10 بالا گرفته بود دلم همچو آسمان %~% چون قامت تو دید ز بالا در اوفتاد
# 11 من کار عشق از مگس آموختم که او %~% شیرین جان بداد و بحلوا در اوفتاد
# 12 من بنده گرد کوی تو ای دلبر و مگس %~% گرد شکر بگشت بسی تا در اوفتاد
# 13 نادیتهم و قلت هلموا لحبنا %~% در مقبلان فغان اتینا در اوفتاد
# 14 زآن دم که شمع صبح ازل شد فروخته %~% آتش بجمله زآن دم گیرا در اوفتاد
# 15 گفتی بعاشقان که الی الارض اهبطوا %~% هریک چو من ز غرفه منها در اوفتاد
# 16 موسی ز دست رفت و ز جای قرار خود %~% چون کوه دید نور تجلی در اوفتاد
# 17 بیضای غره تو ز خود برد هرکرا %~% سودای عشق تو بسویدا در اوفتاد
# 18 این تاج لایق سر من باشد ار مرا %~% گردن بطوق من علینا در اوفتاد
# 19 شاید که جمله دست تمسک درو زنیم %~% در چنگ او چو عروه وثقی در اوفتاد
# 20 کامل شود چو مرد درآمد براه عشق %~% دریا شود چو آب بصحرا در اوفتاد
# 21 دل گرم شد ز عشق تو جان کرد اضطراب %~% چون تب رسید لرزه باعضا در اوفتاد
# 22 آن کو بسعی از همه کس دست برده بود %~% در جست و جوی وصل تو از پا در اوفتاد
# 23 در خلق جست و جوی تو و گفت و گوی خلق %~% در ساکنان گنبد اعلا در اوفتاد
# 24 جانا سگان کوی حوالت مکن بمن %~% از من اگر بکوی تو غوغا در اوفتاد
# 25 زیرا شنوده ای که ز مجنون ناشکیب %~% آشوب در قبیله لیلی در اوفتاد
# 26 ناسوخته نماند در آفاق هیچ جای %~% کین آتش غم تو بهرجا در اوفتاد
# 27 آتش بخرمن مه این کشت زار سبز %~% گر خوشهای اوست ثریا در اوفتاد
# 28 تو صد هزار مرد بیک غمزه کشته ای %~% بیچاره جان نبرد که تنها در اوفتاد
# 29 عاقل(تران) ز بنده مجانین این رهند %~% بر بی بصر مگیر چو بینا در اوفتاد
# 30 جانی که بود مریم بکر حریم قدس %~% در مهد غم چو عیسی گویا در اوفتاد
# 31 ای خرسوار اسب طلب در پیش مران %~% چون اشتری رمید(و) ببیدا در اوفتاد
# 32 لایق نبود طعمه او را ولی نرست %~% بنجشک چون بچنگل عنقا در اوفتاد
# 33 ناقص بماند مرد چو کامل نشد بعشق %~% همچون جنین که از شکم مادر اوفتاد
# 34 بیچاره سیف در غمت ای پادشاه حسن %~% چون ناتوان بدست توانا در اوفتاد
# 35 هر سوی حمله برد ببوی ظفر بسی %~% مانند لشکری که بهیجا در اوفتاد
# 36 این قطره ییست از خم عطار آنکه گفت %~% «جانم ز سر کون بسودا در اوفتاد»
PageV1P779
### || [genre: Qt]
# 1 هم مرگ بر جهان شما نیز بگذرد %~% هم رونق زمان شما نیز بگذرد
# 2 وین بوم محنت از پی آن تا کند خراب %~% بر دولت آشیان شما نیز بگذرد
# 3 باد خزان نکبت ایام ناگهان %~% بر باغ و بوستان شما نیز بگذرد
# 4 آب اجل که هست گلوگیر خاص و عام %~% بر حلق و بر دهان شما نیز بگذرد
# 5 ای تیغتان چو نیزه برای ستم دراز %~% این تیزی سنان شما نیز بگذرد
# 6 چون داد عادلان بجهان در بقا نکرد %~% بیداد ظالمان شما نیز بگذرد
# 7 در مملکت چو غرش شیران گذشت و رفت %~% این عوعو سگان شما نیز بگذرد
# 8 آن کس که اسب داشت غبارش فرو نشست %~% گرد سم خران شما نیز بگذرد
# 9 بادی که در زمانه بسی شمعها بکشت %~% هم بر چراغدان شما نیز بگذرد
# 10 زین کاروانسرای بسی کاروان گذشت %~% ناچار کاروان شما نیز بگذرد
# 11 ای مفتخر بطالع مسعود خویشتن %~% تأثیر اختران شما نیز بگذرد
# 12 این نوبت از کسان بشما ناکسان رسید %~% نوبت ز ناکسان شما نیز بگذرد
# 13 بیش از دو روز بود از آن دگر کسان %~% بعد از دو روز از آن شما نیز بگذرد
# 14 بر تیر جورتان ز تحمل سپر کنیم %~% تا سختی کمان شما نیز بگذرد
# 15 در باغ دولت دگران بود مدتی %~% این (گل) ز گلستان شما نیز بگذرد
# 16 آبیست ایستاده درین خانه مال و جاه %~% این آب ناروان شما نیز بگذرد
# 17 ای تورمه سپرده بچوپان گرگ طبع %~% این گرگی شبان شما نیز بگذرد
# 18 پیل فنا که شاه بقا مات حکم اوست %~% هم بر پیادگان شما نیز بگذرد
# 19 ای دوستان خوهم (که) بنیکی دعای سیف %~% یک روز بر زبان شما نیز بگذرد
PageV1P780
### || [genre: Qt]
# 1 چه خواهد کرد با شاهان ندانم %~% که با چون من گدایی عشقت این کرد
# 2 از اول مهربانی کرد و آنگاه %~% چو با او مهر ورزیدیم کین کرد
# 3 گدایی بر سر کویت نشسته %~% برفتن آسمانها را زمین کرد
# 4 چو اسبان کره تند فلک را %~% سر اندر زیر پای آورد و زین کرد
# 5 ز ما هرگز نیاید کار ایشان %~% چنان مردان توانند این چنین کرد
# 6 نه صاحب طبع را عاشق توان ساخت %~% نه شیطان را توان روح الامین کرد
# 7 کسی کز غیر تو دامن بیفشاند %~% کلید دولت اندر آستین کرد
# 8 تویی ختم نکویان و ز لعلت %~% نکویی خاتم خود را نگین کرد
# 9 چو از توسیف فرغانی سخن راند %~% همه آفاق پر در ثمین کرد
# 10 غمت را طبع او زینسان سخن ساخت %~% که گل را نحل داند انگبین کرد
PageV1P781
### || [genre: Qt]
# 1 درین جهان که بسی تن پرست را جان مرد %~% کسیست زنده که از درد عشق جانان مرد
# 2 بنزد زنده دلان در دو کون هشیار اوست %~% که از شراب غم عشق دوست سکران مرد
# 3 اگر چه عشق کشنده است جان و دل می دار %~% بعشق زنده که بی عشق نیک نتوان مرد
# 4 بشمع عشق ازل زندگی نبود آن را %~% که وقت صبح اجل شد چراغ ایمان مرد
# 5 بتیغ عشق چو کشته نشد یقین می دان %~% که نفس کافرت ای خواجه نامسلمان مرد
# 6 اگرچه شیطان تا حشر زنده خواهد بود %~% چو نفس سرکش تو کشته گشت شیطان مرد
# 7 چو دل بمرد تن از قید خدمت آزادست %~% برست دیو ز پیکار چون سلیمان مرد
# 8 چو نفس مرد دلت را جهان جان ملکست %~% باردشیر رسد مملکت چو ساسان مرد
# 9 طمع ز خلق ببر وز خدا طلب روزی %~% که سایل درش آسان بزیست و آسان مرد
# 10 گدا که خوار بود بهر لقمه بر در خلق %~% همین که نزد توانگر عزیز شد نان مرد
# 11 بعشق زنده همی دار جان که طبع فضول %~% برای نفس ولایت گرفت چون جان مرد
# 12 معاویه ز برای یزید همچون سگ %~% گرفت تخت خلافت چو شیر یزدان مرد
# 13 هزار همچو تو مردند پیش تو و از آن %~% فراغتست ترا کین برفت یا آن مرد
# 14 ز خوف آب نخوردندی ار بهایم را %~% خبر شدی که یکی در میان ایشان مرد
# 15 بماند عمری بیچاره سیف فرغانی %~% نکرد طاعت لیک از گنه پشیمان مرد
PageV1P782
### || [genre: Qt]
# 1 گر کسی از نعمت این منعمان ادرار خورد %~% همچو گربه کاسه لیسید و چو سگ مردار خورد
# 2 همچو مارش سر همی کوبند امروز ای پسر %~% هرکه روزی دانه یی چون موش ازین انبار خورد
# 3 چون ز کسب خود ندارد نان قسمت و آب رزق %~% همچو اشتر مرغ آتش همچو لکلک مار خورد
# 4 کاشکی پیر ار ازین ادرار بودی بی نیاز %~% چون بباید دادن امسال آنچه مسکین پار خورد
# 5 کار کن گر پیشه دانی زآنکه مرد کار اوست %~% کآب روی دین نبرد و نان ز مزد کار خورد
# 6 نزد درویشان ز شیرینی ایشان خوشترست %~% همچو شوره گر کسی خاک از بن دیوار خورد
# 7 بر سر خوان قناعت شوربای عافیت %~% آنکس آشامد که نان جو سلیمان وار خورد
# 8 رو بآب صبر تر کن پس بآسانی بخور %~% نان خشکی را که سگ چون استخوان دشوار خورد
# 9 کآنچه درویشان صاحب دل بخرسندی خورند %~% نی مگس از شکر و نی نحل از گلزار خورد
# 10 رو غم دین خور درین دنیا که فردا در بهشت %~% نوش شادی آن خورد کین نیش غم بسیار خورد
# 11 پاک دار آیینه دل روی جان بین اندرو %~% روی ننماید بکس آیینه زنگار خورد
# 12 خوردن حل و حرام از اختلاف قسمتست %~% هرکه دارد قسمتی از حضرت جبار خورد
# 13 اندرین ویرانه گاو و خر گیاه و نحل گل %~% وآدمی خرما تناول کرد و اشتر خار خورد
# 14 یارب این ساعت چو تایب از گنه مستغفرست %~% سیف فرغانی که این ادرار از ناچار خورد
# 15 خوردنش را چون گنه دانست اگر چه نعمتست %~% یک درم از وی بده الحمد و استغفار خورد
PageV1P783
### || [genre: Qt]
# 1 آتش است آب دیده مظلوم %~% چون روان گشت خشک و تر سوزد
# 2 تو چو شمعی ازو هراسان باش %~% کاول آتش ز شمع سر سوزد
PageV1P784
### || [genre: Qt]
# 1 دین و دولت قرین یکدگرند %~% همچنین بود و همچنین باشد
# 2 دولتی را که دین کند بنیاد %~% همچو بنیاد دین متین باشد
# 3 بقرانها زوال ممکن نیست %~% دولتی را که دین قرین باشد
# 4 هست ای شاه دولت بی دین %~% خاتمی کش خزف نگین باشد
# 5 مهربانی طمع مدار ز خلق %~% دین چو با دولتت بکین باشد
# 6 نیست حاجت بعون و نصرت کس %~% دولتی را که دین معین باشد
# 7 دنیی و آخرت ببردی اگر %~% دولت تو معین دین باشد
# 8 توأمانند ملک و دین باهم %~% شمع همزاد انگبین باشد
# 9 صاحب دولت ار بود دین دار %~% خصمش ار شاه روم و چین باشد
# 10 دست و دولت ورا بود بمثل %~% گر علمدارش آستین باشد
# 11 همنشین باش با نکوکاران %~% مرد نیکو بهمنشین باشد
# 12 بزرش همچو گلشکر بخرند %~% خار چون با ترانگبین باشد
# 13 سرکه چون با عسل درآمیزد %~% نام نیکش سکنجبین باشد
# 14 بشنو پند سیف فرغانی %~% که سخنهای او گزین باشد
# 15 بتوانگر که ملک دارد و مال %~% تحفه اهل فقر این باشد
PageV1P785
### || [genre: Qt]
# 1 طبیب جان بود آن دل که او را درد دین باشد %~% برو جان مهربان گردد چو او با تن بکین باشد
# 2 تن بی کار تو خاکست بی آب روان ای جان %~% دل بیمار تو مرده است چون بی درد دین باشد
# 3 تن زنده دلان چون جان وطن برآسمان سازد %~% ولیکن مرده دل را جان چو گور اندر زمین باشد
# 4 مشو غافل ز مرگ جان چو نفست زندگی دارد %~% مباش از رستمی آمن چو خصم اندر کمین باشد
# 5 چو نفس گرگ طبعت را نخواهی آدمی کردن %~% تنت در زیر پیراهن سگی بی پوستین باشد
# 6 بشهوت گر نیالایی چو مردان دامن جان را %~% سزد گر دست قدرت را (ید تو) آستین باشد
# 7 چو روز رفته گر یک شب هوا را از پس اندازی %~% دلت در کار جان خود چو دیده نقش بین باشد
# 8 عمل با علم می باید که گردد آدمی کامل %~% شکر با شهد می باید که خل اسکنجبین باشد
# 9 اگر حق الیقین خواهی برو از چرک هستیها %~% بآبی غسل ده جان را که از عین الیقین باشد
# 10 برو از نفس خود برخیز تا با دوست بنشینی %~% کسی کز باطلی برخاست با حق همنشین باشد
# 11 رفیق کوترا از حق بخود مشغول میدارد %~% چو شیطان آن رفیق تو ترا بئس القرین باشد
# 12 جز آن محبوب جان پرور چو کس را سر فر و ناری %~% فرود از پایه خود دان اگر خلد برین باشد
# 13 بخرقه مرد بی معنی نگردد از جوانمردان %~% نه همچون اسب گردد خرگوش بر پشت زین باشد
# 14 اگر تو راه حق رفتی بسنتهای پیغمبر %~% احادیث تو چون قرآن هدی للمتقین باشد
# 15 ازین سان سیف فرغانی سخن گو تا که اشعارت %~% بسان ذکر معشوقان انیس العاشقین باشد
PageV1P786
### || [genre: Qt]
# 1 اگر تو توبه کنی کافری مسلمان شد %~% بتوبه ظلمت تو نور و کفرت ایمان شد
# 2 فرشتگان که رفیق تواند گویندت %~% چه نیک کرد کز افعال بد پشیمان شد
# 3 گرفت رنگ ارادت چو بوی تو بشنود %~% ببرد گوی سعادت چو مرد میدان شد
# 4 چو توبه کردی ای بنده خواجه وار بناز %~% که در دو کون بآزادی تو فرمان شد
# 5 ز تو طلوع بود آفتاب طاعت را %~% چو در شب دل تو ماه توبه تابان شد
# 6 برو چو اهل هدایت کنون ره اسلام %~% بنور توبه که زیت چراغ ایمان شد
# 7 بآب توبه چو جان تو شست نامه خویش %~% دل تو جامع اسرار حق چو قرآن شد
# 8 چو نیست توبه پس از مرگ روشنت گردد %~% که روز عمر تو تیره چو شب بپایان شد
# 9 چو برق توبه بغرید شور در تو فتاد %~% چو برق خنده بزد چشم ابر گریان شد
# 10 چو نفس در تو تصرف کند بمیرد دل %~% ولی چو میل بطاعت کند دلت جان شد
# 11 چو دل بمرد ز تن فعل نیک چشم مدار %~% جهان خراب بباشد چو کعبه ویران شد
# 12 چو اهل کفر برون آمد از مسلمانی %~% کسی که در پی این نفس نامسلمان شد
# 13 باهل فقر تعلق کن و ازیشان باش %~% بحق رسید چو ایشان چو مرد ازیشان شد
# 14 برای طاعت رزاق هست دلشان جمع %~% وگر چه دانه ارزاقشان پریشان شد
# 15 دلت که اوست خضر در جهان هستی تو %~% از آن بمرد که آب حیات تو نان شد
# 16 تو روح پرور تا نان بنرخ آب شود %~% تو تن پرست شدی خوردنی گران زآن شد
# 17 ز حرص و شهوت تست این گدایی اندر نان %~% اگر تو قوت خوری نان چو آب ارزان شد
# 18 چو نقد وقت ترا شاه فقر سکه بزد %~% بنزد همت تو سیم و سنگ یکسان شد
# 19 برون رود خر شهوت زآخر نفست %~% چو گاو هستی تو گوسپند قربان شد
# 20 ترا بسی شب قدرست زیر دامن تو %~% چو خواب فکرت و بالین ترا گریبان شد
# 21 دل تو مطلع خورشید معرفت گردد %~% چو گرد جان تو گردون توبه گردان شد
# 22 کنون سزد که ز چشم تو خون چکد چو کباب %~% چو در تنور ندامت دل تو بریان شد
# 23 برو بمردم محنت زده نفس در دم %~% که دردمند بلا را دم تو درمان شد
# 24 ز عشق بدرقه کن تا بکوی دوست رسی %~% اگر دلیل نباشد بکعبه نتوان شد
# 25 خطاب حقست این با تو سیف فرغانی %~% که گر تو توبه کنی کافری مسلمان شد
PageV1P787
### || [genre: Qt]
# 1 آن یار کز مشاهده یار باز ماند %~% دارد دلی غمی که ز دلدار باز ماند
# 2 اندرمقام وحشت هجر این دل حزین %~% گویی کبوتریست که از یار باز ماند
# 3 هر دم نظر کند بصطرلاب بخت خویش %~% کز مدت فراق چه مقدار باز ماند
# 4 این ذره شد ز قربت آن آفتاب دور %~% وآن تازه گل ز صحبت این خار باز ماند
# 5 هم عندلیب نطق ز گفتار سیر گشت %~% هم بارگیر صبر ز رفتار باز ماند
# 6 هم طوطی از تناول شکر دهان ببست %~% هم بلبل از ستایش گلزار باز ماند
# 7 هم مرهم از رعایت مجروح شد ملول %~% هم صحت از تعهد بیمار باز ماند
# 8 جانرا عزای تن چو ز دلدار دور شد %~% دلرا صلای غم چو زغمخوار باز ماند
# 9 مسکین دل ز دست شده پای ره نداشت %~% چندی بسر دوید و بناچار باز ماند
# 10 با زور بازوی غم او پنجه چون کند %~% اکنون که دست طاقتش از کار باز ماند
# 11 بر ملک مصر و خوبی یوسف چه دل نهد %~% آن کز عزیز خویش چنین خوار باز ماند
# 12 چون آدم ار زخلد بیفتد چه غم خورد %~% شوریده طالعی که ز دیدار باز ماند
# 13 بی تو سخن بعون که گوید که عندلیب %~% از گل چو دور گشت ز گفتار باز ماند
# 14 اکنون که یارم از سفر هجر بازگشت %~% دل رو بیار کرد و ز اغیار باز ماند
# 15 خاص از شراب خود قدحی بر کفم نهاد %~% زو پاره یی بخوردم و بسیار باز ماند
# 16 یاران من بمدرسه و خانقه شدند %~% وین بی نوا بخانه خمار باز ماند
# 17 این یک فقیر گشت (و) بپوشید خرقه یی %~% وآن یک فقیه گشت و بتکرار باز ماند
# 18 بر ره نشست ره زن دنیا و آخرت %~% تا هرکه او نبود طلب کار باز ماند
# 19 خر تن پرست بد بعلت زار میل کرد %~% سگ همتی نداشت بمردار باز ماند
# 20 دل مرده یی شمر چو درین راه جان نداد %~% تن جیفه یی بود چو ازین دار باز ماند
# 21 تن از گلیم فقر بدراعه در گریخت %~% سر از کلاه عشق بدستار باز ماند
# 22 درکش سمند عشق که از همرهی دل %~% این عقل کهنه لنگ بیکبار باز ماند
# 23 اعیان شهر کون و مکان عاشقان او %~% رفتند جمله وز همه آثار باز ماند
# 24 مخصوص بود هریک ازیشان بخدمتی %~% من شاعری بدم ز من اشعار باز ماند
# 25 من بنده نیز در پی ایشان همی رود %~% روزی دو بهر گفتن اسرار باز ماند
# 26 در بزم عشق او دل من چنگ شوق زد %~% این زیر و بم از آن همه اوتار باز ماند
# 27 او تار چنگ عشق ز اطوار شوق بود %~% هر بیت ناله یی که ز هر تار باز ماند
PageV1P788
### || [genre: Qt]
# 1 زنده نبود آن دلی کز عشق جانان باز ماند %~% مرده دان چون دل ز عشق و جسم از جان باز ماند
# 2 جای نفس و طبع شد کز عشق خالی گشت دل %~% ملک دیوان شد ولایت کز سلیمان باز ماند
# 3 جان چو کار عشق نکند بار تن خواهد کشید %~% گاو آخر شد چو رخش از پور دستان باز ماند
# 4 این عجب نبود که اندردست خصمان اوفتد %~% ملک سلطانی که از پیکار خصمان باز ماند
# 5 عاشقان را نفرتست از لقمه دنیا طلب %~% خوان سلطان را نشاید چون ز سگ نان باز ماند
# 6 آن جوانمردان که از همت نه از سیری کنند %~% پشت برنانی کزین اشکم پرستان باز ماند
# 7 اسب دل چون در قفای گوی همت راندند %~% چرخ چوگانی از ایشان چند میدان باز ماند
# 8 آن زمان کز خویشتن رفتند و در سیر آمدند %~% جبرئیل تیز پر در راه از ایشان باز ماند
# 9 عشق باقی کی گذارد با تو از تو ذره یی %~% گر تویی تو برفت و پاره یی زآن باز ماند
# 10 آن نمی بینی که از گرمای تابستان گداخت %~% همچو یخ در آب برفی کز زمستان باز ماند
# 11 ای پسر برخیز و با این قوم بنشین زینهار %~% کین جهان پر دشمنست از دوست نتوان باز ماند
# 12 گر ز دنیا باز مانی ملک عقبی آن تست %~% شد عزیز مصر یوسف چون ز کنعان باز ماند
# 13 من نپندارم که تأثیری کند در حال تو %~% خرقه یی با تو گر از آثار مردان باز ماند
# 14 دیگران ثعبان سحرآشام نتوانند کرد %~% آن عصایی را که از موسی عمران باز ماند
# 15 سیف فرغانی ز مردم منقطع شو بهر دوست %~% قدر یوسف آنگه افزون شد که زاخوان باز ماند
PageV1P789
### || [genre: Qt]
# 1 خسروا خلق در ضمان تواند %~% طالب سایه امان تواند
# 2 غافل از کار خلق نتوان بود %~% که بسی خلق در ضمان تواند
# 3 ظلمها می رود بر اهل زمان %~% زین عوانان که در زمان تواند
# 4 چون نوایب هلاک خلق شدند %~% این جماعت که نایبان تواند
# 5 هیچ کس را نماند آسایش %~% تا چنین ناکسان کسان تواند
# 6 مایه بستان ازین چنین مردم %~% کز پی سود خود زیان تواند
# 7 برکن آتش چو پیهشان بگداز %~% زآنکه فربه بآب و نان تواند
# 8 با تو در ملک گشته اند شریک %~% راست گویی برادران تواند
# 9 دست ایشان ز ملک کوته کن %~% ور چو انگشت تو از آن تواند
# 10 رومیان همچو گوسپند از گرگ %~% همه در زحمت از سگان تواند
# 11 همچو سگ قصد نان ما دارند %~% گربگانی که گرد خوان تواند
# 12 یا چو سگ پای آدمی گیرند %~% همچو سگ سر بر آستان تواند
# 13 کام خود می کنند شیرین لیک %~% عاقبت تلخی دهان تواند
# 14 مردم از سیر و زر چو صفر تهی %~% از رقوم قلم زنان تواند
# 15 بزبانشان نظر مکن زنهار %~% که بدل دشمنان جان تواند
# 16 دعوی دوستی کنند ولیک %~% دوستان تو دشمنان تواند
# 17 تو برفعت سپاه تو باثر %~% آسمانی و اختران تواند
# 18 در زمین مشتری اثر بایند %~% اخترانی کز آسمان تواند
# 19 نیکویی کن که نیکوان بدعا %~% از حوادث نگاهبان تواند
# 20 در زوایای مملکت پیران %~% داعی دولت جوان تواند
# 21 ناصحان همچو سیف فرغانی %~% سوی فردوس رهبران تواند
# 22 آنکه منبرنشین موعظتند %~% بسوی خلد نردبان تواند
# 23 تا که بر نطع مملکت ای شاه %~% دو سه استیزه رو رخان تواند
# 24 اسب دولت بسر درآید زود %~% کین سواران پیادگان تواند
PageV1P790
### || [genre: Qt]
# 1 پیوستگان عشق تو از خود بریده اند %~% الفت گرفته با تو و از خود رمیده اند
# 2 پیغمبران نیند ولیکن چو جبرئیل %~% بی واسطه کلام تو از تو شنیده اند
# 3 چون چشم روشنند و ازین روی دیده وار %~% بسیار چیز دیده و خود را ندیده اند
# 4 چون سایه بر زمین و از آن سوی آسمان %~% مانند آفتاب علم برکشیده اند
# 5 دامن بخار عشق درآویختست شان %~% در وجد از آن چو غنچه گریبان دریده اند
# 6 از زادگان ماذر فطرت چو بنگری %~% این قوم بالغ و دگران نارسیده اند
# 7 وز مثنوی روز و شب و نظم کاینات %~% ارکان یکی رباعی وایشان قصیده اند
# 8 سری که کس نگفت از ایشان شنیده ایم %~% کآنجا که کس نمی رسد ایشان رسیده اند
# 9 آن عاشقان صادق کانفاس گرم خویش %~% چون صبح هر سحر بجهان در دمیده اند
# 10 محتاج نه بخلق و خلایق فقیرشان %~% نی آفریدگار و نه نیز آفریده اند
# 11 اندر جریده یی که ز خاصان برند نام %~% این پابرهنگان گدا سر جریده اند
# 12 حلاج وار مست کند کاینات را %~% یک جرعه زآن شراب که ایشان چشیده اند
# 13 باکس کدورتی نه ازیرا بجان و دل %~% روشن چو چشم و پاکتر از آب دیده اند
# 14 دنیا اگر چه دشمن ایشان بود ولیک %~% دروی گمان مبر که بجز دوست دیده اند
# 15 اندر غزل بحسن کنم ذکرشان از آنک %~% هریک چو شاه بیت بنیکی فریده اند
# 16 با خلق در نماز و تواضع برای حق %~% پیوسته در رکوع چو ابرو خمیده اند
# 17 در شوق آن گروه که از اطلس و نسیج %~% برخود چو کرم پیله بریشم تنیده اند
# 18 با غیر دوست بیع و شری کرده منقطع %~% خود را بدو فروخته و او را خریده اند
# 19 زآن خانه مجاهده شان پر ز شهد شد %~% کز گلشن مشاهده گلها چریده اند
# 20 مرغان اوج قرب که اندر هوای او %~% بی پای همچو باد بهرجا پریده اند
# 21 سرپای کرده در طلب خاک کوی دوست %~% بی بال همچو آب بهر سو دویده اند
# 22 در سیرو گردشند بجان همچو آسمان %~% گرچه بچشم همچو زمین آرمیده اند
# 23 در راحتند خلق از ایشان مدام سیف %~% اینان مگر ز رحمت محض آفریده اند
PageV1P791
### || [genre: Qt]
# 1 چو حق خواجه را آن سعادت بداد %~% که بر اسب دولت سواری کند
# 2 بجود آب روزی هر بی نوا %~% بباران ادرار جاری کند
# 3 بآب سخا آن کند با فقیر %~% که با خاک ابر بهاری کند
# 4 بما کرم سایل خویش را %~% چو گل در چمن چهره ناری کند
# 5 کسی را که حق داد بر خلق دست %~% نشاید که جز حق گزاری کند
# 6 بعدل ار تو یاری کنی خلق را %~% بفضل ایزدت نیز یاری کند
# 7 ز مظلوم شب خیز غافل مباش %~% که او در سحرگاه زاری کند
# 8 بسا روز دولت چو روشن چراغ %~% که ظلم شب آساش تاری کند
# 9 تو محتاج سرگشته را دست گیر %~% که تا دولتت پایداری کند
PageV1P792
### || [genre: Qt]
# 1 غرض از آدم درویشانند %~% ورکسی آدمیست ایشانند
# 2 نزد این قوم توانگر همت %~% پادشاهان همه درویشانند
# 3 گر بخواهند جهان سرتاسر %~% از سلاطین جهان بستانند
# 4 بجز ایشان که سلیمان صفتند %~% آن دگر آدمیان دیوانند
# 5 دگران چون زن و ایشان مردند %~% دگران چون تن و ایشان جانند
# 6 هریکی قطب بتمکین لیکن %~% چون فلک گرد زمین گردانند
# 7 بارکش چون شترو مرکب سیر %~% گر بر افلاک خوهی می رانند
# 8 خاک ره گشته ولی همچون آب %~% هرکجا گرد بود بنشانند
# 9 شده بیگانه ز خویشان لیکن %~% همدگر را بمدد خویشانند
# 10 از هوا نقش نگیرند چو آب %~% زآنکه در وجد بآتش مانند
# 11 دامن از خلق جهان باز کشند %~% وآستین بر دو جهان افشانند
# 12 با همه درس کتب بی خبری %~% تو از آن علم که ایشان دانند
# 13 هرچه بر لوح ازل مکتوبست %~% یک یک از صفحه دل می خوانند
# 14 با چنین قوم بنان بخل کنی %~% ور بجانشان بخری ارزانند
# 15 سیف فرغانی در مدحتشان %~% هرچه گویی تو ورای آنند
PageV1P793
### || [genre: Qt]
# 1 اندرین ایام کآسایش نمی یابند انام %~% حکم بر ارباب علم اهل جهالت می کنند
# 2 کافران با نامسلمانان این امت مدام %~% تا مسلمان را بیازارند آلت می کنند
# 3 وآنکه را در نفس خیری نیست مشتی بدسرشت %~% از برای نفع خود بر شر دلالت می کنند
# 4 پیر شد ابلیس بدفرمای و از کار اوفتاد %~% وین شیاطین از برای او وکالت می کنند
# 5 شب مخسب ای غافل و نیکو نگه دار از عسس %~% رخت خویش اکنون که این دزدان ایالت می کنند
PageV1P794
### || [genre: Qt]
# 1 هرکه همچون من و تو از عدم آمد بوجود %~% همه دانند که از بهر سجود آمد وجود
# 2 تا بسی محنت خدمت نکشد همچو ایاز %~% مرد همکاسه نعمت نشود با محمود
# 3 هرکه مانند خضر آب حیات دین یافت %~% بهر دنیا بر او نیست سکندر محسود
# 4 ای (که) بر خلق حقت دست و ولایت دادست %~% خلق آزرده مدار از خود و حق ناخشنود
# 5 آتش اندر بنه خویش زدی ای ظالم %~% که بظلم از دل درویش برآوردی دود
# 6 گرچه داری رخ چون آتش و اندام چو آب %~% زیر این خاک از آن آتش و آب افتد زود
# 7 ور چه در کبر بنمرود رسیدی و گذشت %~% من همی گویمت از پشه بترس ای نمرود
# 8 ز بر و زیر مکن کار جهانی چون عاد %~% که بیک صیحه شوی زیر و زبر همچو ثمود
# 9 تا گریبان تو از دست اجل بستانند %~% ای که از بهر تو آفاق گرفتند جنود
# 10 پیش ازین بی دگران با تو بسی بود جهان %~% پس ازین با دگران بی تو بسی خواهد بود
# 11 گر چه عمر تو درازست چو روزی چندست %~% هم بآخر رسد آن چیز که باشد معدود
# 12 ورچه خوش نایدت از دنیی فانی رفتن %~% نه تویی باقی (و) خالد نه جهان جای خلود
# 13 نرم بالای زمین رو که بزیر خاکست %~% سرو سیمین قد و رو و گل رنگین خدود
# 14 این زر سرخ که روی تو ز عشقش زردست %~% هست همچون درم قلب و مس سیم اندوذ
# 15 عمر اندر طلبش صرف (شود) آنت زیان! %~% دگری بعد تو زآن مایه کند اینت سود!
# 16 رو هوا گیر چو آتش که ز بهر نان مرد %~% تا درین خاک بود آب خورد خون آلود
# 17 عاقبت بذ بجزای عمل خود برسید %~% خار می کاشت از آن گل نتوانست درود
# 18 نیک بختان را مقصود رضای حقست %~% بخت خود بد مکن و باز ممان از مقصود
# 19 گر درم داری با خلق کرم کن زیرا %~% «شرف نفس بجودست و کرامت بسجود»
# 20 سیف فرغانی در وعظ چو سعدی زین سان %~% سخنی گفت و بود دولت آنکس که شنود
PageV1P795
### || [genre: Qt]
# 1 کم خور غم تنی که حیاتش بجان بود %~% چیزی طلب که زندگی جان بآن بود
# 2 هیچش ز تخم عشق معطل روا مدار %~% تا در زمین جسم تو آب روان بود
# 3 آنکس رسد بدولت وصی که مرورا %~% روح سبک ز بار محبت گران بود
# 4 چون استخوان مرده نیاید بهیچ کار %~% عشقی که زنده یی چو تواش در میان بود
# 5 معشوق روح بخش باول قدم چو مرگ %~% از هفت عضو هستی تو جان ستان بود
# 6 آخر بعشق زنده کند مر ترا که اوست %~% کآب حیات از آتش عشقش روان بود
# 7 از تو چه نقشهاست در آیینه مثال %~% دیدند و گر تو نیز ببینی چنان بود
# 8 این حرف خوانده ای تو که بر دفتر وجود %~% لفظیست صورت تو که معنیش جان بود
# 9 با نور چشم فهم تو پنهان لطیفه ییست %~% جان تو آیتیست که تفسیرش آن بود
# 10 ای دل ازین حدیث زبان در کشیده به %~% خود شرح این حدیث چه کار زبان بود
# 11 خود را مکن میان دل و خلق ترجمان %~% تا سر میان عشق و دلت ترجمان بود
PageV1P796
### || [genre: Qt]
# 1 در عجبم تا خود آن زمان چه زمان بود %~% کآمدن من بسوی ملک جهان بود
# 2 بهر عمارت سعود را چه خلل شد %~% بهر خرابی نحوس را چه قران بود
# 3 بر سرخاکی که پایگاه من و تست %~% خون عزیزان بسان آب روان بود
# 4 تا کند از آدمی شکم چو لحد پر %~% پشت زمین همچو گور جمله دهان بود
# 5 این تن آواره هیچ جای نمی رفت %~% بهرامان کندرو نه خوف بجان بود
# 6 آب بقا از روان خلق گریزان %~% باد فنا از مهب قهر وزان بود
# 7 ظلم بهر خانه لانه کرده چون خطاف %~% عدل چو عنقا ز چشم خلق نهان بود
# 8 رایت اسلام سرشکسته ازیرا %~% دولت دین پیرو بخت کفر جوان بود
# 9 بر سر قطب صلاح کار نمی گشت %~% چرخ که گویی مدبرش دبران بود
# 10 مردم بی عقل و دین گرفته ولایت %~% حال بره چون بود چو گرگ شبان بود
# 11 بنگر و امروز بین کزآن کیانست %~% ملک که دی و پریر از آن کیان بود
# 12 قوت شبانه نیافت هر که کتب خواند %~% ملک سلاطین بخورد هر که عوان بود
# 13 ملک شیاطین شده بظلم و تعدی %~% آنچه بمیراث از آن آدمیان بود
# 14 آنک بسربار تاج خود نکشیدی %~% گرد جهان همچو پای کفش کشان بود
# 15 گشته زبون چون اسیر هیچ کسان را %~% هر که باصل و نسب امیر کسان بود
# 16 نفس نکو ناتوان و در حق مردم %~% نیک نمی کرد هرکرا که توان بود
# 17 هرکه صدیقی گزید دوستی او %~% سود نمی کرد و دشمنیش زیان بود
# 18 تجربه کردیم تا بدیش یقین شد %~% هرکه کسی را بنیکوییش گمان بود
# 19 سر که کند مردمی فتاده ز گردن %~% نان که خورد آدمی بدست سگان بود
# 20 دل ز جهان سیر گشته چون وزغ از آب %~% خون جگر خورده هرکرا غم نان بود
# 21 همچو مرض عمر رنج خلق ولکن %~% مرگ ز راحت بخلق مژده رسان بود
# 22 زر و درم چون مگس ملازم هر خس %~% در و گهر چون جرس حلی خران بود
# 23 من بزمانی که در ممالک گیتی %~% هر که بتر پیشوای اهل زمان بود
# 24 شرع الاهی و سنت نبوی را %~% هرکه نکرد اعتبار معتبر آن بود
# 25 نیک نظر کردم و بهر که ز مردم %~% چشم وفا داشتم بوعذه زبان بود
# 26 ناخلف و جلف و خلف عادت ایشان %~% مادر ایام را چنین پسران بود
# 27 آب سخاشان چو یخ فسرده و هردم %~% جام طربشان بلهو جرعه فشان بود
# 28 کرده باقلام بسط ظلم ولیکن %~% دست همه بهر قبض همچو بنان بود
# 29 زاستدن نان و آب خلق چو آتش %~% سرخ بروی و سیاه دل چو دخان بود
# 30 شعر که نقد روان معدن طبعست %~% بر دل این ممسکان بنسیه گران بود
# 31 بوده جهان همچو باغ وقت بهاران %~% ما چو بباغ آمدیم فصل خزان بود
# 32 از پی آیندگان ز ماضی (و) حالی %~% گفتم و تاریخ آن فساد زمان بود
# 33 هفتصد و سه سال بر گذشته ز هجرت %~% روز نگفتیم و لیل مه رمضان بود
# 34 مسکن من ملک روم مرکز محنت %~% آقسراشهر و خانه دار هوان بود
# 35 حمد خداوند گوی سیف و همی کن %~% شکر که نیک و بد جهان گذران بود
# 36 سغبه ملکی مشو که پیشتر از تو %~% همچو زن اندر حباله دگران بود
# 37 همچو پیمبر نظر نکرد بدنیا %~% دیده ور(ی) کو بآخرت نگران بود
# 38 در نظر اهل دل چگونه بود مرد %~% آنکه بدنیاش میل همچو زنان بود
PageV1P797
### || [genre: Qt]
# 1 حسن هرجا که در جهان برود %~% عشق در پی چوبی دلان برود
# 2 حسن هرجا بدلستانی رفت %~% عشق بر کف نهاده جان برود
# 3 حسن لیلی صفت چو حکمی کرد %~% عشق مجنون سلب بر آن برود
# 4 در پی حسن دلربا هر روز %~% عشق بی بال جان فشان برود
# 5 گر تو شرح کتاب حسن کنی %~% مهر و مه چون ورق در آن برود
# 6 هرچه در مکتب خبر علم است %~% جمله بر تخته عیان برود
# 7 نقطه عشق اگر پذیرد بسط %~% بت بمسجد فغان کنان برود
# 8 عشق خورشید و بود ما سایه است %~% هرکجا این بیاید آن برود
# 9 سر عشقم چو بر زبان آمد %~% گر بگویم مرا زبان برود
# 10 ره نورد بیان چو سر بکشد %~% ترسم از دست من عنان برود
# 11 بسخن گفتم از دل تنگم %~% انده حسن دلستان برود
# 12 بر من این داغ از آتش عشقست %~% که بآب از من این نشان برود
# 13 دل که فرمانش بر جهان برود %~% کرد حکمی که جان بر آن برود
# 14 گرد میدان انفس و آفاق %~% همچو گویی بسر دوان برود
# 15 از نشانهای او دلست آگاه %~% هرکجا دل دهد نشان برود
# 16 طالب دوست در پی رنگی %~% راست چون سگ ببوی نان برود
# 17 مرکب شوق را چو بستی نعل %~% برکند میخ و آنچنان برود
# 18 که تو (تا) از مکان شوی بیرون %~% او بسرحد لامکان برود
# 19 بر براق طلب چو بنشینی %~% با تو مطلوب هم عنان برود
# 20 از زمین خودی چو برخیزی %~% در رکاب تو آسمان برود
# 21 آن زمان در کنار وصل آیی %~% که تویی تو از میان برود
# 22 آفتابی که عرش ذره اوست %~% در دل تنگت آن زمان برود
# 23 این ره کعبه نیست کندروی %~% کس بیاری کاروان برود
# 24 مرد بازاد ناتوانی خویش %~% تا بجایی که می توان برود
# 25 هرکه در سر هوای او دارد %~% پایش ار بشکنی بجان برود
# 26 طلبی میکند و گر نرسد %~% مقبل آنکس که اندر آن برود
# 27 پای اگر زآستان درون بنهد %~% همچنین سر بر آستان برود
# 28 هم درین درد جان بدوست دهد %~% هم درین کار از جهان برود
# 29 مرد این ره ز چشم نامحرم %~% روی پوشیده چون زنان برود
# 30 سیف فرغانی آن رود این راه %~% کآشکار آیذ و نهان برود
PageV1P798
### || [genre: Qt]
# 1 چو دل عاشق روی جانان شود %~% دل از نور او سربسر جان شود
# 2 از آثار عشقش نباشد عجب %~% اگر کافر دین مسلمان شود
# 3 گر از پرده پیدا کند (آن) دورخ %~% جهان چارسو یک گلستان شود
# 4 بشب گر ببیند رخ دوست ماه %~% چو استاره در روز پنهان شود
# 5 ز عاشق نماند بجز سایه یی %~% چو خورشید عشق تو تابان شود
# 6 نه هر کو سخنهای عشاق خواند %~% باوصاف مانند ایشان شود
# 7 اگر چه خضر آب حیوان خورد %~% کجا اشک او آب حیوان شود
# 8 تو خود را اگر نام موسی کنی %~% کی اندر کفت چوب ثعبان شود
# 9 چو گاوان کشد روزها آدمی %~% بسی رنج تا گندمی نان شود
# 10 اگر دیو خاتم بدست آورد %~% برتبت کجا چون سلیمان شود
# 11 درین ره ترا زاد جانست و بس %~% درین حج سمعیل قربان شود
# 12 همه آبادانی عالم رواست %~% گر از بهر این گنج ویران شود
# 13 گرین درد باشد در اجزای خاک %~% زمین آسمان وار گردان شود
# 14 درین راه عاشق قرین بلاست %~% برای زدن گو بمیدان شود
# 15 تو بر خویشتن کار دشوار کن %~% چو خواهی که دشوارت آسان شود
# 16 بلاهای او را قدم پیش نه %~% وگر چه سرت در سر آن شود
# 17 حمل را چه طاقت بود چون اسد %~% ز گرمی خورشید بریان شود
# 18 ترا دشمن و دوست نیکست و نیک %~% که تعبیر احوال ازیشان شود
# 19 بنیکی اگر مصر معمور شد %~% بتنگی کجا کعبه ویران شود
# 20 کسی کش زلیخا بود دوستدار %~% چو یوسف بتهمت بزندان شود
# 21 بخنده درآید لب وصل دوست %~% چو محزونی از شوق گریان شود
# 22 اگر عشق دعوت کند آشکار %~% بسی کفر بینی که ایمان شود
# 23 تمنای این کار در سیف هست %~% گدا عزم دارد که سلطان شود
PageV1P799
### || [genre: Qt]
# 1 چو دلبرم سر درج مقال بگشاید %~% ز پسته شکرافشان زلال بگشاید
# 2 چو مرده زنده شوم گر بخنده آب حیات %~% از آن دو شکر شیرین مقال بگشاید
# 3 چو غنچه گل علم خویش در نوردد زود %~% چو لاله گر رخ او چتر آل بگشاید
# 4 سپید مهره روز و سیاه دانه شب %~% مه من ار خوهد از عقد سال بگشاید
# 5 بروز نبود حاجت چو پرده شب زلف %~% ز روی آن مه ابرو هلال بگشاید
# 6 پرآب نغمه تردست او ز رود (و) رباب %~% هزار چشمه بیک گوشمال بگشاید
# 7 عقیق بارد چشمم چو لعل گون پرده %~% ز پیش لؤلؤی پروین مثال بگشاید
# 8 بیاد دوست دل تنگ همچو غنچه ماست %~% چو جیب گل که بباد شمال بگشاید
# 9 بپای شوق کنم رقص و سر بیفشانم %~% چو دست وجد گریبان حال بگشاید
# 10 بچشم روح ببینم جلال او چو مرا %~% دل از مشاهده آن جمال بگشاید
# 11 حدیث جادویی سامری حرام شناس %~% بغمزه چون در سحر حلال بگشاید
# 12 بمدح دایره روی او اگر نقطه است %~% عجب مدان که دهان همچو دال بگشاید
# 13 ز نور دایره بینی چو عنبرین طره %~% ز پیش نقطه مشکین خال بگشاید
# 14 ایا مهی که ز بهر دعای روی تو گل %~% بوقت صبح کف ابتهال بگشاید
# 15 چو دست صالح عشقت عمل کند در دل %~% ز پای ناقه طبعم عقال بگشاید
# 16 سعادت از پر طاوس بادزن سازد %~% همای لطف تو بر هر که بال بگشاید
# 17 بود که نامه سربسته بعد چندین هجر %~% میان ما و تو راه وصال بگشاید
# 18 دلم زبان شکایت ز هجر تو بسته است %~% و گر بنزد تو یابد مجال بگشاید
# 19 جواب شافی وصلت بکام جانش رسان %~% رها مکن که زبان سؤال بگشاید
# 20 منت ز درج سخن عقدهای بسته دهم %~% توانگر از سر صندوق مال بگشاید
# 21 بجز برآیت لطف تو اعتمادش نیست %~% دل ارز مصحف اندیشه فال بگشاید
# 22 بسر روند ز بهر تو گر بر اهل هدی %~% دلیل عشق تو راه ضلال بگشاید
# 23 مباش نومید از وصل سیف فرغانی %~% که بستگی چو بگیرد کمال بگشاید
PageV1P800
### || [genre: Qt]
# 1 ای مقبل ار سعادت دنیات رو نماید %~% وآن زشت رو بچشم بد تو نکو نماید
# 2 از برقعی که تازه بود رنگ او بخوبی %~% این کهنه گنده پیر بتو روی نو نماید
# 3 امروزه غره ای تو بدین خوب رو و بی شک %~% فردا عروس زشتی خود را بشو نماید
# 4 چون پای بست سلسله مهر او شدستی %~% اصلع سری بچشم تو زنجیر مو نماید
# 5 هرکس که خواستار وی آمد بدست عشوه %~% چشم دلش ببندد و خود را بدو نماید
# 6 اندک بقاست چون گل و نزد تو هست خارش %~% چون تازه سبزه یی که بر اطراف جو نماید
# 7 عزلت کند اگرچه عمل دار ملک باشی %~% امروز رنگ دیدی فردات بو نماید
# 8 آیینه یی است موی سپید تو ای سیه دل %~% هرگه که اندرو نگری مرگ رو نماید
# 9 در چشم اهل عقل برافراز تخت هستی %~% مانند بیذقی که بچاهی فرو نماید
# 10 امروز ظالم ار چو توانگر عزیز باشد %~% فردات خوارتر ز گدایان کو نماید
PageV1P801
### || [genre: Qt]
# 1 نگارا کار عشق از من نیاید %~% ز بلبل جز سخن گفتن نیاید
# 2 خرد اسرار عشقت فهم نکند %~% ز نابینا گهر سفتن نیاید
# 3 ننالد بهر تو جز زنده جانی %~% ز مرده دل چنین شیون نیاید
# 4 نباشد عشق کار مرد دنیا %~% ملک در حکم آهرمن نیاید
# 5 که از عقد ثریا دانه خوردن %~% ز گنجشکان این خرمن نیاید
# 6 دل عاشق بکس پیوند نکند %~% ز مردم مریم آبستن نیاید
# 7 که اینجا زآستان خویش عنقا %~% ز بهر خوردن ارزن نیاید
# 8 ایا مسکین مکن دعوی این کار %~% که هرگز کار مرد از زن نیاید
# 9 ز سوز عشق بگدازد تن مرد %~% از آتش هیمه پروردن نیاید
# 10 محبت کار چون تو کوردل نیست %~% سرشک از چشم پرویزن نیاید
# 11 چو دستار ریاست بر سر تست %~% ترا این طوق در گردن نیاید
# 12 دل ناپاک و نور عشق هیهات %~% سریر شاه در گلخن نیاید
# 13 چمن آرامگاه عندلیب است %~% کلاغ بیشه در گلشن نیاید
# 14 تو شمعی از طلب در خانه برکن %~% گرت مهتاب در روزن نیاید
# 15 خلاف نفس کردن کار تو نیست %~% که از خر بنده خر کشتن نیاید
# 16 برو از دست محنت کوب می خور %~% که این دولت بنان خوردن نیاید
# 17 کجا در چشم مردم باشدش جای %~% چو سنگ سرمه در هاون نیاید
# 18 گر آیینه شوی بی صیقل عشق %~% دل تاریک تو روشن نیاید
# 19 نگردد چشم روشن تا بیعقوب %~% ز یوسف بوی پیراهن نیاید
# 20 دل سخت تو چون مردار سنگست %~% چنان جوهر ازین معدن نیاید
# 21 ترا باید چو من معلوم باشد %~% که این کار از تو و از من نیاید
PageV1P802
### || [genre: Qt]
# 1 ای قوم درین عزا بگریید %~% بر کشته کربلا بگریید
# 2 با این دل مرده خنده تا چند %~% امروز درین عزا بگریید
# 3 فرزند رسول را بکشتند %~% از بهر خدای را بگریید
# 4 از خون جگر سرشک سازید %~% بهر دل مصطفی بگریید
# 5 وز معدن دل باشک چون در %~% بر گوهر مرتضا بگریید
# 6 با نعمت عافیت بصد چشم %~% بر اهل چنین بلا بگریید
# 7 دل خسته ماتم حسینید %~% ای خسته دلان هلا بگریید
# 8 در ماتم او خمش مباشید %~% یا نعره زنید یا بگریید
# 9 تا روح که متصل بجسم است %~% از تن نشود جدا بگریید
# 10 در گریه سخن نکو نیاید %~% من می گویم شما بگریید
# 11 بر دنیی کم بقا بخندید %~% بر عالم پرعنا بگریید
# 12 بسیار درو نمی توان بود %~% بر اندکی بقا بگریید
# 13 بر جور و جفای آن جماعت %~% یکدم ز سر صفا بگریید
# 14 اشک از پی چیست تا بریزید %~% چشم از پی چیست تا بگریید
# 15 در گریه بصد زبان بنالید %~% در پرده بصد نوا بگریید
# 16 تا شسته شود کدورت از دل %~% یکدم ز سر صفا بگریید
# 17 نسیان گنه صواب نبود %~% کردید بسی خطا بگریید
# 18 وز بهر نزول غیث رحمت %~% چون ابرگه دعا بگریید
PageV1P803
### || [genre: Qt]
# 1 ای ز لعل لب تو چاشنی قند و شکر %~% وی ز نور رخ تو روشنی شمس و قمر
# 2 خسرو ملک جمالی تو و اندر سخنم %~% ذکر شیرینی تو هست چو در آب شکر
# 3 سر خود نیست دلی را که تو باشی مطلوب %~% غم جان نیست کسی را که تو باشی دلبر
# 4 دختر نعش گواهی نتواند دادن %~% که چنو زاده بود مادر ایام پسر
# 5 در همه نوع چو تو جنس بیابند ولیک %~% بنکویی نبود جنس تو از نوع بشر
# 6 بجمال تو درین عهد نیامد فرزند %~% وگرش ماه بود مادر و خورشید پدر
# 7 حسن ازین پیش همی بود چو معنی پنهان %~% پس ازین روی تو شد صورت او را مظهر
# 8 آفتابی تو و هر ذره که باید نظرت %~% نورش از پرتو خورشید نباشد کمتر
# 9 رنگ از عارض گلگون تو گیرد لاله %~% بوی از طره مشکین تو دارد عنبر
# 10 گل رو خوب بحسنست ولی دارد حسن %~% از گل روی تو زینت چو درختان ززهر
# 11 نظر چشم کس ادراک نخواهد کردن %~% حسن رویت که درو خیره شود چشم نظر
# 12 با چنین حسن و جمال ار بخودش راه دهی %~% از تو آراسته گردد چو عروس از زیور
# 13 تو بدین صورت پرورده چو جانی ای دوست %~% تو بدین وصف خوش آگنده چو کانی بگهر
# 14 باد چون بر رخت از زلف تو عنبر پاشد %~% قرص خورشید فتد در خم مشکین چنبر
# 15 با چنین قامت و بالا چو درآیی در باغ %~% سر بزیر آورد و پای تو بوسد عرعر
# 16 ز آن تن روح صفت هر نفسی جان یابد %~% قالب حسن که زنده بمعانیست صور
# 17 مرده هجر توام بر دهنم نه لب وصل %~% تا دمی زنده شوم زآن نفس جان پرور
# 18 بتو در بسته ام امید گشایش که مرا %~% نخوهد بجز بکلید تو گشادن این در
# 19 بقبول تو توانگر شده درویش چنان %~% که گدای تو برو می شکند قیمت زر
# 20 سر نهم در ره عشق تو بجای پالیک %~% نه چنانم که قدم باز شناسم از سر
# 21 سیف فرغانی گرد صف عشاق مگرد %~% مرد ترسنده هزیمت فگند در لشکر
# 22 میوه وصل خوهی از سر شاخ کرمش %~% بر در باغ وفا بیخ فرو بر چو شجر
# 23 نفس را قیمت معشوق نباشد معلوم %~% قدر عیسی نشناسد چو جهودان این خر
# 24 گر چه خمرست نه در مذهب عشقست حرام %~% هرچه چون خمر زمانی ز خودت برد بدر
# 25 خیزو از خود بگذر تا بدر دوست رسی %~% چون رسیدی بدر او بنشین و مگذر
PageV1P804
### || [genre: Qt]
# 1 نقاب از رخ خوب آن خوش پسر %~% برانداز و در صورت جان نگر
# 2 چو رنگ و چو بوی اندرو حسن و لطف %~% در آمیخته هردو با یکدگر
# 3 خرد مست آن نرگس دلفریب %~% دلم صید آن غمزه جان شکر
# 4 ایا میوه بوستان وجود %~% درختیست قد تو و حسن بر
# 5 بخورشید مانی بآن نور روی %~% بطاوس مانی باین زیب و فر
# 6 کجا این معالی بود در کسی %~% کجا این معانی بوددر صور
# 7 دهان تو آن پسته قندبار %~% در آتش نهان کرده لولوی تر
# 8 بهای شکر جان شیرین دهیم %~% اگر این حلاوت بود در شکر
# 9 تو اندر میان نکویان چنان %~% که در آب لولو و در خاک زر
# 10 چو زر با تو اندر میان آورد %~% اگر کوه دارد گهر بر کمر
# 11 بر آن روی همچون گل تو شگفت %~% عرق همچو شبنم بود بر زهر
# 12 ز شمع رخ تو جهان روشنست %~% چو مشکاة چشم از چراغ بصر
# 13 وصالت بتن جان دهد بی درنگ %~% فراق تو دل خون کند بی جگر
# 14 بجز ذکر تو صوتها جمله یاد %~% بجز عشق تو خیرها جمله شر
# 15 چو من عاشق رویت ار ذره ییست %~% نیاورد خورشید را در نظر
# 16 نه عاشق کند سوی غیر التفات %~% نه عنقا کند آشیان بر شجر
# 17 سر برج خورشید از آن برترست %~% که نور استفادت کند از قمر
# 18 گر از خانه چون سگ برانی مرا %~% برین آستانه نشینم چو در
# 19 کنون چشم من آب بیند نه خواب %~% که عشق آتشین کرد میل سهر
# 20 ففی قلب عشاقکم شوقکم %~% بلا وایوبهم ما صبر
# 21 کمان تو ای جان چنان سخت نیست %~% که تیر ترا مانع آید سپر
# 22 ز عشق تو هستی ما را فناست %~% زوالست ملک عجم را عمر
# 23 وصال تو پیش از فنا ملتمس %~% چو صبحیست پیش از سحر منتظر
# 24 ز ما نفس بی عشق و از آدمی %~% عرق بی حرارت نیاید بدر
# 25 اگرچه خبیرست عقل از علوم %~% ز معلوم عاشق ندارد خبر
# 26 کلید در اوست دست نیاز %~% سرست اندرین راه پای سفر
# 27 درین کوی آوارگان را مقام %~% درین حرب اشکستگان را ظفر
# 28 برو سیف فرغانی از خویشتن %~% سخن را اگر هست در تو اثر
# 29 در انداز خود را بدریای عشق %~% چو غواص بر ساحل افگن گهر
# 30 گهردار گردد چو معدن دلش %~% صدف را چو دریا بود مستقر
# 31 اگر خیر خواهی ز عشاق باش %~% که هستند عشاق خیرالبشر
# 32 وگر عاشقی در دو عالم مباش %~% چو بالت برآمد چو مرغان بپر
# 33 دمت آب بر روی دوزخ زند %~% ازین آتش ار در تو افتد شرر
# 34 درین ره سر خود بنه زیر پای %~% که پای تو خود هست در زیر سر
# 35 اگر مرد راهی قدم پس منه %~% سپه دار شاهی علم پیش بر
# 36 بجانان رسد بی درنگ اردمی %~% ز همت کند مرغ جان تو پر
PageV1P805
### || [genre: Qt]
# 1 ای صبا گر سوی تبریز افتدت روزی گذر %~% سوی درگاه شه عادل رسان از ما خبر
# 2 پادشاه وقت غازان را اگر بینی بگو %~% کای همه ایام تو میمون تراز روز ظفر
# 3 اصل چنگزخان نزاده چون تو فرعی پاک دین %~% ملک سلطانان ندیده چون تو شاهی دادگر
# 4 مردمی در سیرت تو همچو گوهر در صدف %~% نیکویی در صورت تو همچو نور اندر قمر
# 5 هم بتیغی ملک دار و هم بملکی کامران %~% هم باصلی پادشاه و هم بعدلی نامور
# 6 ملک رویست و تویی شایسته بروی همچو چشم %~% ملک چشمست و تویی بایسته در وی چون بصر
# 7 باز را کوته شود از بال او منقار قهر %~% گر بگیرد کبک را شاهین عدلت زیر پر
# 8 آمن از چنگال گرگ اندر میان بیشها %~% آهوی ماده بخسبد در کنار شیر نر
# 9 ای مناصب از تو عالی چون مراتب از علوم %~% وی معالی جمع در تو چون معانی در صور
# 10 ای بدولت مفتخر محنت کشان را دست گیر %~% وی بشادی مشتغل انده گنان را غم بخور
# 11 هم بدست عدل گردان پشت حال ما قوی %~% هم بچشم لطف کن در روی کار ما نظر
# 12 کندرین ایام ای خاقان کسری معدلت %~% ظلم حجاج است اندر روم نی عدل عمر
# 13 تو مسلمان گشته و از نامسلمان حاکمان %~% اندرین کشور نمانده از مسلمانی اثر
# 14 عارفان بی جای و جامه عالمان بی نان و آب %~% خانقه بی فرش و سقف و مدرسه بی بام و در
# 15 هم شفای جان مظلومان شده زهر اجل %~% هم غذای روح درویشان شده خون جگر
# 16 خرقه می پوشند چون مسکین خداوندان مال %~% لقمه می خواهند چون سایل نگهبانان زر
# 17 قحط از آن سان گشته مستولی که بهر قوت روز %~% کشته خواهر را برادر خورده مادر را پسر
# 18 مردم تشنه جگر از زندگانی گشته سیر %~% چون سگان گرسنه افتاده اندر یکدگر
# 19 ظالمان مرده دل و مظلومکان نوحه کنا %~% هیچ دلسوزی نباشد مرده را بر نوحه گر
# 20 ظالمان خون ریز چون فصاد وزیشان خلق را %~% خون دل سر بر رگ جان می زند چون نیشتر
# 21 هتک استار مسلمانان چنین تا کی کنند %~% ظالمان خانه سوز و کافران پرده در
# 22 از جفای ظالمان و گرم و سرد روزگار %~% یک جهان مظلوم را لب خشک نانی دیده تر
# 23 اشکم گورست و پهلوی لحد بر پشت خاک %~% گر کسی خواهد که اندر مأمنی سازد مقر
# 24 چون نزول عیسی اندر عهد مانا ممکنست %~% عدل غازانست ما را همچو مهدی منتظر
# 25 عدل تو در شان ما دولت بود در شان تو %~% در شود روزی چو در حلق صدف افتد مطر
# 26 دست لطفی بر سر این یک جهان بیچاره دار %~% کین نماند پایدار آنگه که عمر آید بسر
# 27 از برای مال حاجت نیست شاهان را بظلم %~% واز برای بار حاجت نیست عیسی را بخر
# 28 نام ظالم بدبود امروز و فردا حال او %~% آن نکرده نیک با کس جایش از حالش بتر
# 29 چون مگس در شهد مظلوم اندر آویزد بدو %~% اندر آن روزی که از فرزند بگریزد پدر
# 30 محکمه آن وقت محشر باشد و محضر ملک %~% ذوالجلال آن روز قاضی باشد و زندان سقر
# 31 باشما بودند چندین ملک جویان همنشین %~% وز شما بودند چندین پادشاهان پیشتر
# 32 حرف گیرانی که خط ظلمشان بودی روان %~% ملکشان ناگاه چون اعراب شد زیر و زبر
# 33 هریکی مردند و جز حسرت نبردند از جهان %~% هست عقبی منزل و دنیا ره و ما رهگذر
# 34 تو بمان شادان و باقی زندگان را مرده دان %~% هرکه او وقتی بمیرد این دمش مرده شمر
# 35 روز دولت (را) اگر باشد هزاران آفتاب %~% شب شمر هرگه که مظلومی بنالد در سحر
# 36 بخت و دولت یافتی نیکی کن ای مقبل که نیست %~% ملک دنیا بی زوال و کار دولت بی غیر
# 37 عدل کن امروز تا باشد مقر تو بهشت %~% اندر آن روزی که گوید آدمی این المفر
# 38 ای شهنشاهی که افزونی زافریدون بملک %~% وی جهانداری که از قارون بمالی بیشتر
# 39 سیف فرغانی نصیحت کرد و حالی باز گفت %~% باد پند و شعر او در طبع پاکت کارگر
# 40 سود دارد پند اگر چه اندرو تلخی بود %~% خوش بود در کام اگرچه بی نمک باشد شکر
# 41 یاد گیر این پند موزون را که اندر نظم اوست %~% بیتها بحر معانی لفظها گنج گهر
# 42 چون تو مقبل پادشاهی رازوعظ و زجر هست %~% این قدر کافی که بسیارست در دنیا عبر
# 43 من نیم شاعر که مدح کس کنم مر شاه را %~% از برای حق نعمت پند دادم این قدر
# 44 خیر و شر کس نگفتم از هوای طبع و نفس %~% مدح و ذم کس نکردم از برای سیم و زر
# 45 ما که اندر پایگاه فقر دستی یافتیم %~% گاو از ما به که گردون را فرود آریم سر
# 46 تا گه خشم و رضا آید ز مردم نیک و بد %~% تا که از عقل و هوا آید ز مردم خیر و شر
# 47 هرکجا باشی ز بهر دفع تیغ دشمنان %~% باد شمشیر تو پیش دوستان تو سپر
# 48 همچو آثار سلف ای پادشاهان را خلف %~% قول و فعلت دلپذیر و حل و عقدت معتبر
PageV1P806
### || [genre: Qt]
# 1 پسته آن بت شکر لب شیرین گفتار %~% بسخن بر من شوریده شکر کرد نثار
# 2 از سخن گلشکری کرد و بمن داد بلطف %~% گل بلبل سخن و طوطی شکر گفتار
# 3 مست بودم که مرا کشت و دگر جان بخشید %~% دوست با غمزه خون ریز و لب شکر بار
# 4 در درون من شوریده چنان کرد اثر %~% نظر نرگس مستش که می اندر هشیار
# 5 در دل خسته من جام شراب عشقش %~% آنچنان کرد سرایت که دوا در بیمار
# 6 گفت در من نگر ای خواجه که از خوبان من %~% همچو سر از تنم و همچو علم از دستار
# 7 همه با دوست نشین تا همه دارندت دوست %~% نیست مردود چو در صحبت گل باشد خار
# 8 شاعرم گرچه بخورشید و بمه نسبت کرد %~% نقص قیمت نکند مهر درم بر دینار
# 9 مبر آن ظن که چو من بر در و دیوار وجود %~% دست تقدیر کند با قلم صنع نگار
# 10 کارگاهیست وجودم که درو بهر کمال %~% نقش بندان جمالند مدام اندر کار
# 11 گرچه در صورت خوبست نکویی حاصل %~% ورچه بر روی زمین اند نکویان بسیار
# 12 نه برویست چو مه کوکب آتش چهره %~% نه ببویست چو گل لاله رنگین رخسار
# 13 هر بهار از چمن غیب روان گشته بصدق %~% بتماشای گل روی من آیند ازهار
# 14 گل بر اطراف گلستان بشکفت از شادی %~% کآمد و تحفه بدو بوی من آورد بهار
# 15 گر بخواهم هم ازینجا که منم عاشق را %~% روی من در ورق گل بنماید دیدار
# 16 گفتم ای از رخ تو خاک چو گل یافته رنگ %~% باد بوی تو بیاورد و ز من برد قرار
# 17 کی بود آنک بگلزار درآیم در سیر %~% در کفی جام می و درد گری گیسوی یار
# 18 بتماشای گلستان رخت آمده ایم %~% در اگر وا نکنی خار منه بر دیوار
# 19 گفت ای زاغ زغن شیوه که در وقت سخن %~% طوطی طبع تو دارد شکر اندر منقار
# 20 بطلسمی بسر گنج وصالم نرسی %~% که ازین پوست که داری بدر آیی چون مار
# 21 سیف فرغانی گفتار تو سحرست نه شعر %~% موم در صورت گل عرض مکن در بازار
PageV1P807
### || [genre: Qt]
# 1 بعشق ای پسر جان و دل زنده دار %~% دل و جان بی عشق ناید بکار
# 2 بدو درفگن خویشتن را بسوز %~% بچوبی براو آتشی زنده دار
# 3 از آن پیش کآهنگ رفتن کند %~% ز قاف جسد جان سیمرغ سار
# 4 اگر صید عنقای عشق آمدی %~% شود جان تو باز دولت شکار
# 5 توقف روا نیست در پای عشق %~% فدا کن سرای خواجه گردن مخار
# 6 اگر اختیاری بدستت دهند %~% بجز عشق کاری مکن اختیار
# 7 درین کوی اگر مقبلی خانه گیر %~% ازین جیب اگر زنده ای سر برآر
# 8 نه این دام را هر دلی مرغ صید %~% نه این کار را هرکسی مرد کار
# 9 بکنجی اگر عشق بنشاندت %~% تو آن کنج را گنج دولت شمار
# 10 در آن کنج می باش پنهان چو گنج %~% بر آن گنج بنشین ملازم چو مار
# 11 اگر سر برندت از آنجا مرو %~% وگر پی کنندت قدم برمدار
# 12 پلاسی که عشق افگند در برت %~% که باشد به از خلعت شهریار
# 13 سراپای زیبا کند مر ترا %~% چو ساعد زیاره چو دست از نگار
# 14 عزیزان مصر جهان سیم و زر %~% بنزد گدایان این کوی خوار
# 15 درین ره چو آهنگ رفتن کنی %~% شتر هیچ بیرون مبند از قطار
# 16 مبر تا بمنزل زمام وفاق %~% ز خاک نجیبان آتش مهار
# 17 پیاده روان از پی عز راه %~% ولی بر براقان همت سوار
# 18 گران بار لیکن سبک رو همه %~% که عشق است حادی و فقرست یار
# 19 همه بر در دوست موسی طلب %~% همه در ره فقر عیسی شعار
# 20 گر از پنبه هستی خویشتن %~% چو دانه شدی رسته حلاج وار
# 21 میندیش اگر حکم شرع شریف %~% اناالحق زنانت برد سوی دار
# 22 گر آن سر توانی نهان داشتن %~% که هر لحظه بر جان شود آشکار
# 23 تو آن قطب باشی که در لطف و قهر %~% بود بر تو کار جهان را مدار
# 24 زمان از تو نیکو چو مردم ز دین %~% جهان از تو خوش همچو باغ از بهار
# 25 کند حکم جزم تو تأثیر روح %~% که چون نامیه گل برآری ز خار
# 26 دمت عیسوی گردذو شاخ خشک %~% چو مریم بگیرد ز نفخ تو بار
# 27 دبیران قدسی بنامت کنند %~% خلافت بمنشور پروردگار
# 28 رسول دو عالم لقب گویذت %~% امین الخزاین امیرالدیار
# 29 اگر حکم رانی بسلطان عشق %~% برین زرد رویان نیلی حصار
# 30 شتر گربه بار امر ترا %~% بگردن کشد بختی روزگار
# 31 الا ای دلارام جانها بدان %~% که عاشق بجایی نگیرد قرار
# 32 مگر بر در جان پاک رسول %~% که او بود مر عشق را حق گزار
# 33 نه بر دامن شقه همتش %~% از آلایش هر دو عالم غبار
# 34 بدو فخر کرده یکایک دو کون %~% ولیکن مر او را ز کونین عار
# 35 چو کعبه که دروی یمین الله است %~% سر تربت و خاک پایش مزار
# 36 دلش مرغزار تذروان عشق %~% ز امطار حزن اندرو جویبار
# 37 کلاغان اغیار را کرده دور %~% بشاهین ما زاغ ازآن مرغزار
# 38 شریعت که فقه است جزوی ازو %~% ز طومار علمش یکی نامه وار
# 39 چو دل دید کو خاتم الانبیاست %~% شد از مهر او چون نگین نامدار
# 40 شده سیف فرغانی از مدح او %~% چنان نامور کز علی ذوالفقار
# 41 عجب ژرف بحریست دریای عشق %~% همه موج قهر از میان تاکنار
# 42 فگنده درو هرکسی زورقی %~% نه چون کشتی شرع دریاگذار
# 43 چو بادی مخالف برآید دمی %~% از آن جمله زورق برآید دمار
# 44 مگرکشتی سنت احمدی %~% که بحریست پر لؤلؤ شاهوار
# 45 برافراخته بادبانهای نور %~% همه موج آشام و تمساح خوار
# 46 چو در وی نشینی بیکدم ترا %~% رساند بساحل رهاند زبار
# 47 وز آن پس عجب عالمی فرض کن %~% که سنت بود کتم آن زینهار
# 48 قضا اندرو از خطاها خجل %~% قدر اندرو از گنه شرمسار
# 49 زر علم بی سکه اختلاف %~% رخ وعده بی برقع انتظار
# 50 نه دروی دو رویی خورشید و ماه %~% نه در وی دورنگی لیل و نهار
# 51 بهرجا که کردی گذر بوی وصل %~% بهر سو که کردی نظر سوی یار
# 52 ز اغیار آثار نی اندرو %~% که کس را مزاحم بود روز بار
# 53 بجز جان صافی و از جام وصل %~% شراب حقیقت درو کرده کار
# 54 خمار اشکن مست آن خمر هست %~% بهشتی پر از نعمت خوش گوار
# 55 گرین ملک خواهی که تقریر رفت %~% بعشق ای پسرجان و دل زنده دار
PageV1P808
### || [genre: Qt]
# 1 چند گفتم که فراموش کنم صحبت یار %~% یاد او می دهدم رنگ گل و بوی بهار
# 2 بلبل از وصلت گل بانگ برآورده چنانک %~% در چمن ناله کند مرغ جدا مانده ز یار
# 3 چون ز چنگ غمش آهنگ فغان پست کنم %~% خاصه این لحظه که صد ناله برآمد ز هزار
# 4 من چرا باشم خاموش چو بلبل کاکنون %~% حسن رخسار گل افزود جمال گلزار
# 5 باغ را آب فزوده لب جوی از سبزه %~% دم طاوس نموده سر شاخ از اشجار
# 6 زآتش لاله علمدار شده دامن طور %~% شاخ چون جیب کلیمست محل انوار
# 7 دست قدرت که ورا نامیه چون انگشتست %~% بر سر شاخ گل از غنچه نهاده دستار
# 8 آب روی چمن افزوده بنزد مردم %~% شبنم قطره صفت بر گل آتش رخسار
# 9 لاله بر دامن سبزه است بدان سان گویی %~% که بشنگرف کسی نقطه زند بر زنگار
# 10 رعد تا صور دمیدست و زمین زنده شده %~% همبر سدره و طوبیست درخت از ازهار
# 11 راست چون مرده مبعوث دگر باره بیافت %~% کسوه نو ز ریاحین چمن کهنه شعار
# 12 حوریانند ریاحین و بساتین چو بهشت %~% وقت آنست که جانان بنماید دیدار
PageV1P809
### || [genre: Qt]
# 1 ای بت سنگ دل و ای صنم سیم عذار %~% بر رخ خوب تو عاشق فلک آینه دار
# 2 ناگهان چون بگشادی در دکان جمال %~% گل فروشان چمن را بشکستی بازار
# 3 سوره یوسف حسن تو همی خواند مگر %~% آیت روی تو بنمود ز رحمت آثار
# 4 دهن خوش دم تو مرده دل را عیسی %~% شکن طره تو زنده جان را زنار
# 5 صفت نقطه یاقوت دهانت چکنم %~% کندرآن دایره اندیشه نمی یابد بار
# 6 باثر پیش دهان و لب تو بی کارند %~% پسته چرب زبان (و) شکر شیرین کار
# 7 قلم صنع برد از پی تصویر عقیق %~% سرخی از لعل لب تو بزبان چون پرگار
# 8 برقع روی تو از پرتو رخساره تو %~% هست چون ابر که از برق شود آتش بار
# 9 آتش روی ترا دود بود از مه و خور %~% شعر زلفین ترا پود بود از شب تار
# 10 با چنین روی چو در گوش کنی مروارید %~% شود از عکس رخت دانه در چون گلنار
# 11 بحر لطفی و ز اوصاف تو بر روی تو موج %~% گنج حسنی و بر اطراف تو از زلف تومار
# 12 باز سودای ترا زقه جان در چنگل %~% مرغ اندوه ترا دانه دل در منقار
# 13 تو مرا بوده چو دل را طرب و تن را جان %~% من ترا گشته چو مه را کلف و گل را خار
# 14 سپر افگندم در وصف کمان ابروت %~% بی زبان مانده ام همچو دهان سوفار
# 15 آدم آن روز همی گفت ثنای تو که بود %~% طین لازب که توی گوهر و انسان فخار
# 16 ای خوشا دولت عشق تو که با محنت او %~% شد دل تنگ من از نعمت غم برخوردار
# 17 حسن روی تو عجب تا بچه حد است که هست %~% جرم عشاق تو همچون حسنات ابرار
# 18 مستفیدند دل و جان ز تو چون عقل از علم %~% مستفادند مه و خور ز تو چون نور از نار
# 19 آن عجب نیست که ارواح و معانی یابند %~% از غبار درت اشباح و صور بر دیوار
# 20 آسمان را و زمین را شود از پرتو تو %~% ذرها جمله چو خورشید و کواکب اقمار
# 21 من ز مهرت چو درم مهر گرفتم که بقدر %~% خوب رویان چو پشیزند و تویی چون دینار
# 22 می نهد در دل فرهاد چو مهر شیرین %~% خسرو عشق تو در مخزن جانم اسرار
# 23 عقل را پنبه کند عشق تو و از اثرش %~% همچو حلاج زند مرد علم بر سر دار
# 24 ای تو نزدیک بدل پرده ز رخ دور افگن %~% تا کند پیش رخت شرک بتوحید اقرار
# 25 گر تو یکبار بدو روی نمایی پس از آن %~% پیش تو سجده کند کفر چو ایمان صد بار
# 26 زآتش شوق تو گر هیچ دلش گرم شود %~% آب بر خاک درت چرخ زند چون عصار
# 27 بر زمین گر ز سر کوی تو بادی بوزد %~% خاک دیگر نکند بی تو چو سیماب قرار
# 28 ای که در معرض اوصاف جمالت بعدد %~% ذره اندک بود و قطره نباشد بسیار
# 29 عقل را در دو جهان وقت حساب خوبان %~% ابتدا از تو بود چون ز یک آغاز شمار
# 30 چکنم وصف جمال تو که از آرایش %~% بی نیاز است رخ تو چه یدالله زنگار
# 31 با مهم غم عشق تو بیکبار ببست %~% در دکان کفایت خرد کارگزار
# 32 موج اسرار زند بحر دل من چو شود %~% خنجر عشق ز خونم چو صدف گوهردار
# 33 در بدن جان چو خری دان برسن بربسته %~% گر غمت از دل تنگم بدر اندازد بار
# 34 زنده یی همچو مرا پیشتر از مرگ بدن %~% بی غم عشق تو جان مرده بود دل بیمار
# 35 پشتم امروز قوی گشت که رویم سوی تست %~% بر سر چرخ نهم پا بچنین استظهار
# 36 نفسم گشت فروزنده چو آتش زآن روز %~% که مرا زند تو در سوخته افگند شرار
# 37 خلط اندیشه غیر تو ز خاطر برود %~% نوش داروی غم تو چو کند در دل کار
# 38 مست غفلت شدم از جام امانی و مرا %~% زین چنین سکر کند خمر محبت هشیار
# 39 هر زمان عشق هما سایه مرا می گوید %~% که تو شاهین جهانی منشین بر مردار
# 40 ای امام متنعم بطعام شاهان %~% تا تو فربه شده ای پهلوی دین است نزار
# 41 باز پاکیزه خورش باش که با همت دون %~% نه تو شایسته عشقی نه زغن مرغ شکار
# 42 ترک دنیای دنی گیر که لایق نبود %~% تو بدو مفتخر و او ز تو می دارذ عار
# 43 سخت در گردنت افتاد کمندش عجب ار %~% دست حکمش نبرد پای ترا از سر کار
# 44 بزر و سیم جهان فخر میاور که بسی %~% مار را گنج بود مورچگانرا انبار
# 45 دامن جامه جان پاک کن از گرد حدث %~% زآنکه لایق نبود جیب مسیحا بغبار
# 46 این زمان دولت گوساله پرستان زر است %~% گاو اگر بانگ کند ره بزندشان بخوار
# 47 عابد آن بت سیم اند جهانی که ازو %~% شد مرصع بگهراسب و خران را افسار
# 48 گردن ناقه صالح بجرس لایق نیست %~% چون شتر بارکش و همچو جرس بانگ مدار
# 49 کار این قوم بهارون قضا کن تسلیم %~% تو برو تا سخن از حق شنوی موسی وار
# 50 ره روای مرد که چون دست زنان حاجتمند %~% نیست با نور الهی ید بیضا بسوار
# 51 عزم این کار کن ار علم نداری غم نیست %~% در صف معرکه رستم چه پیاده چه سوار
# 52 ور تو خواهی که ز بهر تو جنود ملکوت %~% ملک گیرند برو با تن خود کن پیکار
# 53 ور چنانست مرادت که درخت قدرت %~% شاخ بر سدره رساند ز زمین بیخ برآر
# 54 ور خوهی از صفت عشق بگویم آسان %~% نکته یی با تو اگر بر تو نیاید دشوار
# 55 عشق کاریست که عجز است درو دست آویز %~% عشق راهیست که جانست درو پای افزار
# 56 عشق شهریست که در وی نبود دل را مرگ %~% عشق بحریست که از وی نرسد جان بکنار
# 57 اندرین دور که رفت از پی نان دین را آب %~% شاهبازان چو شتر مرغ شدند آتش خوار
# 58 راست گویم چو کدو جمله گلو و شکمند %~% این جماعت که زپالیز زمانند خیار
# 59 دین ازین قوم ضعیف است ازیرا ببرد %~% ظلمت چهره شب روشنی روی نهار
# 60 کم عیار است زر شرع چو هر قلابی %~% سکه برد از درم دین ز برای دینار
# 61 عزت از فقر طلب کز اثر او پاکست %~% شعرت از حشو ثناهای سلاطین کبار
# 62 دین قوی دار که از قوت اسلام برست %~% حجر و کعبه ز تقبیل و طواف کفار
# 63 مدح مخلوق مکن تا سخنت راست شود %~% کآب از همرهی سنگ رود ناهموار
# 64 شکر کن شکر که از فاقه نداری این خوف %~% که عزیز سخنت را بطمع کردی خوار
# 65 هست امید که یک روز ترا نظم دهد %~% شعر قدسی تو در سلک سکوت نظار
# 66 آن ملوکی که بشمس فلکی نور دهند %~% زآن نفوس ملکی تحت ظلال الاطمار
# 67 زین سخنها که سنایی برد از نورش رنگ %~% ور بدی زنده چو گل بوی گرفتی عطار
# 68 جای آنست که فخر آری و گویی کامروز %~% خسرو ملک کلامم من شیرین گفتار
# 69 آب رو برده ای از رود سرایان سخن %~% چنگشان ساز ندارد تو بزن موسیقار
# 70 از پی مجلس عشاق غزل گوی غزل %~% که ز قول تو چو می مایه سکر است اشعار
# 71 بقبول ورد مردم گهر نظم ترا %~% نرخ کاسد نشود تیز نگردد بازار
# 72 زآنکه با نغمه موزون نبود حاجتمند %~% قول بلبل باصولی که زند دست چنار
# 73 ور ترا شهرت سعدی نبود نقصی نیست %~% حاجتی نیست در اسلام اذان را بمنار
# 74 سیف فرغانی کردار نکو کن نه سخن %~% زشت باشد که نکو گوی بود بدکردار
# 75 ورنه کم گوی سخن رو پس ازین خامش باش %~% که خموشی ز گناه سخنست استغفار
PageV1P810
### || [genre: Qt]
# 1 من بلبلم و رخ تو گلزار %~% تو خفته من از غم تو بیدار
# 2 جانا تو بنیکویی فریدی %~% وین زلف چو عنبر تو عطار
# 3 گفتم که چو روی گل ببینم %~% کمتر کنم این فغان بسیار
# 4 شوق گل روی تو چو بلبل %~% هر لحظه در آردم بگفتار
# 5 من در طلب تو گم شدستم %~% خود گم شده چون بود طلب کار
# 6 بر من همه دوستان بگریند %~% هرگه که بنالم از غمت زار
# 7 دل خسته نگردد از غم تو %~% هرگز نبود ز مرهم آزار
# 8 از دانه خال تو دل من %~% در دام هوای تو گرفتار
# 9 بسیار تنم بجان بکوشید %~% تا دل ندهد بچون تو دلدار
# 10 با یوسف حسن تو نرستم %~% زین عشق چو گرگ آدمی خوار
# 11 چون جان بفنای تن نمیرد %~% آن دل که ز عشق گشت بیمار
# 12 چون کرد بنای آبگیری %~% بر خاک در تو اشک گل کار
# 13 وقتست کنون که که رباید %~% رنگ رخ من ز روی دیوار
# 14 در دست غم تو من چو چنگم %~% واسباب حیات همچو او تار
# 15 چنگی غم تو ناخن جور %~% گوسخت مزن که بگسلد تار
# 16 ای لعل تو شهد مستی انگیز %~% وی چشم تو مست مردم آزار
# 17 در یاب که تا تو آمدی رفت %~% کارم از دست و دستم از کار
# 18 اندوه فراخ رو بصد دست %~% بر تنگ دلم همی نهد بار
# 19 دور از تو هر آنکسی که زنده است %~% بی روی تو زنده ییست مردار
# 20 در دایره وجود گشتم %~% با مرکز خود شدم دگربار
# 21 بر نقطه مهرت ایستادم %~% تا پای ز سر کنم چو پرگار
# 22 افتاد از آن زمان که دیدیم %~% ناگه رخ چون تو شوخ عیار
# 23 هم خانه ما بدست نقاب %~% هم کیسه ما بدست طرار
# 24 در دوستی تو و ره تو %~% مرد اوست که ثابتست و سیار
# 25 گر بر در تو مقیم باشد %~% سگ سکه بدل کند در آن غار
# 26 آن شب که بهم نشسته باشیم %~% در خلوت قرب یار با یار
# 27 هم بیم بود ز چشم مردم %~% هم مردم چشم باشد اغیار
# 28 پرنور چو روی روز کرده %~% شب را بفروغ شمع رخسار
# 29 در صحبت دوست دست داده %~% من سوخته را بهشت دیدار
# 30 در پرسش ما شکر فشانده %~% از پسته تنگ خود بخروار
# 31 کای در چمن امید وصلم %~% چیده ز برای گل بسی خار
# 32 جام طرب و هوای خود را %~% در مجلس ما بگیر و بگذار
# 33 آن دم بامید مستی وصل %~% بر بنده رگی نماند هشیار
# 34 بیرون شده طبع آرزو جوی %~% بی خود شده عقل خویشتن دار
# 35 بر صوفی روح چاک گشته %~% در رقص دل از سماع اسرار
# 36 در چشم ازو فزوده نوری %~% در خانه ز من نمانده دیار
# 37 چون از افق قبای عاشق %~% سر بر زده آفتاب انوار
# 38 او وحدت خویش کرده اثبات %~% اندر دل او بمحو آثار
# 39 ای از درمی بدانگی کم %~% خرم بزیادتی دینار
# 40 مشتی گل تست در کشیده %~% در چشم هوای تو چو گلنار
# 41 دلشاد بعالمی که در وی %~% کس سر نشود مگر بدستار
# 42 دستت نرسد بدو چو درپاش %~% این هر دو نیفگنی بیکبار
# 43 تا پر هوا ز دل نریزد %~% جانت نشود چو مرغ طیار
# 44 ای طالب علم عاشقی ورز %~% خود را نفسی بعشق بسپار
# 45 کندر درجات فضل پیش است %~% عشق از همه علمها بمقدار
# 46 در مدرسه هوای او کس %~% عالم نشود ببحث و تکرار
# 47 گر طالب علم این حدیثی %~% بشکن قلم و بسوز طومار
# 48 چون عشق لجام بر سرت کرد %~% دیگر نروی گسسته افسار
# 49 تو مؤمن و مسلمی و داری %~% یک خانه پر از بتان پندار
# 50 در جنب تو دشمنان کافر %~% در جیب تو سروران کفار
# 51 تو با همه متحد بسیرت %~% تو با همه متفق بکردار
# 52 دایم ز شراب نخوت علم %~% سرمست روی بگرد بازار
# 53 جهل تو تویی تست وزین علم %~% تو بی خبر ای امام مختار
# 54 تا تو تویی ای بزرگ خود را %~% با آن همه علم جاهل انگار
# 55 رو تفرقه دور کن ز خاطر %~% رو آینه پاک کن ز زنگار
# 56 کاری می کن که ننگ نبود %~% از کار جهان پر و تو بی کار
# 57 وین نیز بدان که من درین شعر %~% تنبیه تو کرده ام نه انکار
# 58 گر یوسف دلربای ما را %~% هستی بعزیز جان خریدار
# 59 ما یوسف خود نمی فروشیم %~% تو جان عزیز خود نگهدار
# 60 مقصود من از سخن جزو نیست %~% جز مهره چه سود باشد از مار
# 61 من روی غرض نهفته دارم %~% در برقع رنگ پوش اشعار
PageV1P811
### || [genre: Qt]
# 1 گفتند ماه و خور که چو پیدا شد آن نگار %~% ما در حنای عزل گرفتیم دست کار
# 2 در چشم همتست خیال تو چون عروس %~% بر دست قدرتست جمال تو چون نگار
# 3 گر خوانده بود بلبل لحان طبع من %~% لفظ حدیث وصف تو چندین هزار بار
# 4 از نقطهای خال تو اعراب راست کرد %~% نحوی ناطقه چو خطت دید بر عذار
# 5 از پشت عقل بالغ کز باغ شرع هست %~% چون شاخ به ز عالم تکلیف باردار
# 6 تا صورتی پذیرد زیبا بوصف تو %~% معنی بکر جمله شکم گشت چون انار
# 7 از عشق چهره تو چو زر زرد گشت گل %~% وز شرم عارض تو چو گل سرخ شد بهار
# 8 گر باد خاک کوی تو سوی چمن برد %~% بر صفحهای گل خط ریحان شود غبار
# 9 بوسه که یابد از لب چون انگبین تو %~% کز عصمت است لعل تو چون موم مهردار
# 10 در راه گلستان رخت زیر پای دل %~% سر تیز کرده اند موانع بسان خار
# 11 ماریست هجر و مهره مطلوب وصل ازو %~% از دیده امید نهان گشته گنج وار
# 12 بیچاره زهر خورده تریاک جوی را %~% صعب است مهره کرد برون از دهان مار
# 13 ای بخت سر کشیده بنه پای در میان %~% تا من بباغ وصل ز گل پر کنم کنار
# 14 تا قطره سحاب غمت در دلم چکید %~% چشمم ز اشک حامل در شد چو گوشوار
# 15 از بس که گرد کوی تو بودیم تا بصبح %~% از بهر روز وصل تو شبها در انتظار
# 16 سوزی فتاده در دل و بر رخ فشانده اشک %~% آتش نهاده بر سر و چون شمع پایدار
# 17 زآن آتشی که کرده ای اندر تنور دل %~% ترسم که با دمم بگلو پر شود شرار
# 18 دعوی عشق کردم و آگه نبود از آن %~% کین لفظ اندکست و معانیش بی شمار
# 19 وین اصطلاح باشد از آن سان که عندلیب %~% گر چه یکی بود لغوی خواندش هزار
# 20 ما از کجا و دولت عشق تو از کجا %~% هرگز مگس که دید که عنقا کند شکار
# 21 من از خواص عشق چگویم سخن که هست %~% اسرار او نهفته و آثارش آشکار
# 22 آنجا که عشق سلطنت خود کند پدید %~% نی شرع حکم دارد و نی عقل اعتبار
# 23 عشقت چو پای بسته خود را رسن زند %~% حلاج شد بعالم بالا ز زیر دار
# 24 وصل تو خواستم بدعا عزت تو گفت %~% دولت بجهد نیست چو محنت باختیار
# 25 هیهات سیف تیغ سخن در نیام کن %~% یارایت کلام برنگی دگر برآر
# 26 همچون سر شتر سوی بالا چه می روی %~% یکدم بسوی زیر کش این ناقه را مهار
# 27 گر چه ز عشق مرکب تو تازیانه خورد %~% این راه مشکلست عنان درکش ای سوار
# 28 قانون شعر و معنی بکر تو نزهه ییست %~% خوش نغمه چون بریشم باریک همچو تار
# 29 گویندگان وقت ازین پرده خارجند %~% آهنگ ارغنون سخن تیز برمدار
# 30 رو فضل آن کتاب کن این فضل را که نیست %~% دلسوزتر ز قصه وصل و فراق یار
# 31 وآنگه بدست لطف بتضمین این دو بیت %~% در سلک نظم این شبه کش در شاهوار
# 32 تو گوشمال خورده هجران چو بربطی %~% مانند چنگ ناله برآور چو زیر زار
# 33 کای وصل ناگزیر تو برده ز من شکیب %~% وی هجر پرقرار تو برده ز من قرار
# 34 گر یک نفس فراق تو اندیشه کردمی %~% گشتی ز بیم هجر دل و جان من فگار
# 35 اکنون تو دوری از من و من بی تو زنده ام %~% سختا که آدمیست در احداث روزگار
PageV1P812
### || [genre: Qt]
# 1 الا ای صبا ساعتی بار بر %~% ز بنده سلامی سوی یار بر
# 2 بدان دل ستان ره بپرسش طلب %~% بدان گلستان بو بآثار بر
# 3 ببر جان و بر خاک آن درفشان %~% چو ابر بهاری بگلزار بر
# 4 چو آنجا رسی آستان بوسه ده %~% در آن بارگه سجده بسیار بر
# 5 در او بهشتست آن جا مباش %~% برو ره ز جنت بدیدار بر
# 6 ببین روی و آب لطافت درو %~% چو آثار شبنم بازهار بر
# 7 عرق بر رخ او ز عکس رخش %~% چو آب بقم دان بگلنار بر
# 8 بر آن زلف جعد مسلمان فریب %~% شکن چون صلیبی بزنار بر
# 9 دمی از مصابیح بی زیت ما %~% شعاعی بمشکات انوار بر
# 10 بکوی تو زآن سان پریشان دلست %~% که زلف تو بر روی رخسار بر
# 11 نشان غمت بر رخ زرد او %~% به از نام سلطان بدینار بر
# 12 چنانست غمهای تو بر دلش %~% که دمهای عیسی ببیمار بر
# 13 سخنهای او قصه درد دل %~% چو خط غریبان بدیوار بر
# 14 در اسحار افغان او بهر تو %~% به از سجع بلبل باشجار بر
# 15 زاندوه تو هر نفس زخمه یی %~% زده بر طرب روذ اشعار بر
# 16 شده همچو حلاج مغلوب عشق %~% زده خویشتن گنج اسرار بر
# 17 غم تو بباطل کسی را نکشت %~% اناالحق زنانش سوی دار بر
# 18 همی گوید این نکته با هرکسی %~% که دارذ نوشته بطومار بر
# 19 بر افراز تن جان بی عشق هست %~% چو زاغی نشسته بمردار بر
# 20 خرد در سر بی محبت چنان %~% که خر را جواهر بافسار بر
PageV1P813
### || [genre: Qt]
# 1 عشق تمکین بود بتمکین در %~% دم تمکین مزن بتلوین در
# 2 چون زادراک خود حقیقت عشق %~% بست بر دیده جهان بین در
# 3 بنگر امروز تا چه شور و شرست %~% از مجازش بویس ورامین در
# 4 گر بخواهد عروس عشق ترا %~% در جهانت رود بکابین در
# 5 ترک ملک کیان بباید گفت %~% خسروان را بعشق شیرین در
# 6 هست بیرون ز هفت بام فلک %~% خانه عشق را نخستین در
# 7 تا ترا خانه زیر این بام است %~% نگشایند بر دلت این در
# 8 مطلب عشق را ز عقل که نیست %~% معنی فاتحه بآمین در
# 9 حق شناسی ز فلسفه مشناس %~% دانه در مجو بسرگین در
# 10 ای تو در زیر جامه مردان %~% چون نجاست بجام زرین در
# 11 رو که هستی تو اندرین خرقه %~% همچو کردی بشعر پشمین در
# 12 بودی آیینه جمال آله %~% زنگ خوردی بجای تمکین در
# 13 چشمه خضر بوذی از پاکی %~% تیره گشتی بحوض خاکین در
# 14 عشق ورزی و دوست داری جان %~% کفر بی شک خلل بود دین در
# 15 بت پرستی همی بکعبه درون %~% زند خوانی همی بیاسین در
# 16 هستی تو و عشق هر دو بهم %~% الموتی بود بقزوین در
# 17 عقل را کوست در ولایت خود %~% شهسواری بخانه زین در
# 18 زالکی دان بدست رستم عشق %~% روبهی دان بچنگ گرگین در
# 19 ای زهر ره بحضرت تو دری %~% با تو باز آیم از کدامین در
# 20 دل ز خود بر گرفتم و بتو داد %~% زدم آتش بجان غمگین در
# 21 تا چو پشت زمین معرکه شد %~% روی زردم باشک رنگین در
# 22 مردم دیده رگ گشودستند %~% راست گویی بچشم خونین در
# 23 حسن چون جلوه کرد از رویی %~% خویشتن را بزلف مشکین در
# 24 بهر فردای خویش عاشق دید %~% روی محنت بخواب دوشین در
# 25 گل چو بنمود روی گو بلبل %~% خواب را خار نه ببالین در
# 26 مثل ما و تو و قصه عشق %~% بشنو و باز کن ز تحسین در
# 27 ذکر فرعون دان بطاها در %~% قصه موردان بطاسین در
PageV1P814
### || [genre: Qt]
# 1 روی در زیر سمش کرد بساطی چو فگند %~% بار ابریشم خود بر خر چوبین طنبور
# 2 گر بکام تو رسد تلخ مکن روی ترش %~% کآب شیرین نخورد تشنه ازین مشرب شور
# 3 جهد کن تا بسلامت بکناری برسی %~% این جهان بحر عمیقست و کنارش لب گور
# 4 ترک دنیا بارادت نکند جاهل ازآنک %~% بکراهت بدر آید ز علف زار ستور
# 5 سیف فرغانی این قطعه برای خود گفت %~% کای شده از پی جامه ز لباس دین عور
PageV1P815
### || [genre: Qt]
# 1 ایا قطره جانت از بحر نور %~% چو عیسی مجرد چو یحیی حصور
# 2 بدنیا مقید مکن جان پاک %~% بحنی ملوث مکن دست حور
# 3 بعشق اندرین ظلمت آباد کون %~% ببین ره که عشق است مصباح نور
# 4 بنزد من ارواح بی عشق هست %~% همه مرده و کالبدها قبور
# 5 چو زنده نگردند اینجا بعشق %~% همان مرده خیزند روز نشور
# 6 چو عشقت بتیغ محبت بکشت %~% همو زنده گرداندت بی قصور
# 7 بصور ارچه خلقی بمیرند لیک %~% دگر ره کند زنده شان نفخ صور
# 8 چو با عشق میری ازین زندگی %~% ترا ماتم خویشتن هست سور
# 9 دم از عشق جانان زند جان پاک %~% که فخر از تجلی کند کوه طور
# 10 ز معشوق اگر دور باشی منال %~% که در عشق دوری نیارد فتور
# 11 شعاعش بتو می رسد دم بدم %~% وگر چند خورشید هست از تو دور
# 12 چو چشم تو از عشق آبی نریخت %~% چنین چشم را خاک شاید ذرور
# 13 ندارد خرد قوت کار عشق %~% نیارند تاب تجلی صخور
# 14 پس پشت کردی جحیم و صراط %~% چو از هستی خویش کردی عبور
# 15 وراین ره نرفتی برین ره نشین %~% که بی آب را خاک باشد طهور
# 16 محب را مدان چون من و تو حریص %~% ملک را مخوان همچو انسان کفور
# 17 نخوردست زاهد دمی خمر عشق %~% از آنست مست از شراب غرور
# 18 گرت نیست از شرع عشق آگهی %~% بر اسرار شعرم نیابی شعور
# 19 وگر پاک داری درون چون صدف %~% چه درها بدست آوری زین بحور
# 20 توی ابر در پیش خورشید خویش %~% چو خود را توانی ز خود کرد دور
# 21 شوی بر زمین آسمانی چنان %~% که آن ماه را از تو باشد ظهور
# 22 چو عاشق غزل گوید از درد دل %~% تو دم درکش ای خواجه زین قول زور
# 23 که زردشت پنهان کند زند خویش %~% بجایی که داود خواند زبور
# 24 غم سیف فرغانی از درد دل %~% که او بسط دل کرد و شرح صدور
# 25 بنزد کسانی که این غم خورند %~% مزیت بود حزن را بر سرور
PageV1P816
### || [genre: Qt]
# 1 ای شده از پی جامه ز لباس دین عور %~% روبه حیله گری ای سگ پوشیده سمور
# 2 عسلی پوشی و گویی که بفقرم ممتاز %~% شتران با تو شریک اند بپشمینه بور
# 3 نشوی ره رواگر مخرقه را خوانی فقر %~% نشود رهبر اگر مشعله بردارد کور
# 4 ره بدین رفته نگردد که تو غافل گویی %~% که بشیرین سخن از خلق برآوردم شور
# 5 سامری گاو همی ساخت ز زر تا خلقی %~% بخری نام برآرند چو بهرام بگور
# 6 با وجود شکمی تنگ تر از چشم مگس %~% چند از بهر گلو سعی کنی همچون مور
# 7 طمع خام ببر از همه کس تا پس ازین %~% گرده قسمت تو پخته برآید ز تنور
# 8 مال را خاک شمر رنج مبین از مردم %~% نوش را ترک کن و نیش مخور از زنبور
PageV1P817
### || [genre: Qt]
# 1 ایا نموده ز یاقوت درفشان گوهر %~% بنکته لعل تو می بارد از زبان گوهر
# 2 ترش نشینی گیرد همه جهان تلخی %~% سخن بگویی گردد شکرفشان گوهر
# 3 دل مرا که بباران فیض تو زنده است %~% ز مهر تست صدف وار در میان گوهر
# 4 بهای گوهر وصلت مرا میسر نیست %~% وگرنه قیمت خود می کند بیان گوهر
# 5 دو کون در ره عشق تو ترک باید کرد %~% که جمع می نشود خاک با چنان گوهر
# 6 نمود عشق تو از آستین غیرت دست %~% فشاند لعل تو در دامن جهان گوهر
# 7 درم ز دیده چکد چون شود بگاه سخن %~% زناردان شکر پاش تو روان گوهر
# 8 تراست زآن لب نوشین همه سخن شیرین %~% تراست زآن در دندان همه دهان گوهر
# 9 ترش چو غوره نشیند شکر ز تنگ دلی %~% دهانت ار بنماید ز ناردان گوهر
# 10 چو در برشته تعلق گرفت عشق بمن %~% اگرچه زیب نگیرد ز ریسمان گوهر
# 11 همای عشق تو گر سایه افگند بر جغد %~% بجای بیضه نهد اندر آشیان گوهر
# 12 نبود تا تو تویی حسن لطف از تو جدا %~% که دید هرگز با بحر توأمان گوهر
# 13 صدف مثال میان پر کند جهان از در %~% چو بحر لطف تو انداخت بر کران گوهر
# 14 دهان تو که چو سوراخ در شد از تنگی %~% همی کند لب لعلت درو نهان گوهر
# 15 بجان فروشی از آن لب تو بوس و این عجبست %~% که در میانه معدن بود گران گوهر
# 16 ز شرم آن در دندان سزد که حل گردد %~% چو مغز در صدف همچو استخوان گوهر
# 17 ز سوز سینه و اشک منت زیانی نیست %~% بلی از آتش و آبست بی زیان گوهر
# 18 عروس حسن تو در جلوه آمد و عجبست %~% که بر زمین نفشاندند از آسمان گوهر
# 19 چو چنگ وقت سماع از میان زیورها %~% چو تو برقص درآیی کند فغان گوهر
# 20 زبدو کان که عالم نبود ظاهر شد %~% بامر ایزدی از کان کن فکان گوهر
# 21 چو دانه در صدف در ضمیر استعداد %~% هوای عشق تو می داشتم در آن گوهر
# 22 مرا وصال تو آسان بدست می ناید %~% گرفت بی خطر از بحر چون توان گوهر
# 23 بچشم مردم خاک در تو بر سر من %~% چنان نموده که بر تاج خسروان گوهر
# 24 جمال تو نرسانید بوی عشق بعقل %~% که جوهری ننماید بترکمان گوهر
# 25 اگر بمدحت این مردم نه مرد و نه زن %~% ز کان طبع فشاندند شاعران گوهر
# 26 ز تنگ دستی یا از فراخ گامی بود %~% که ریختند در اقدام ناکسان گوهر
# 27 بهر سیاه دلی چون تنور آتش خوار %~% بنرخ آب بدادند بهرنشان گوهر
# 28 بسنگ دل چه گهرها شکسته اند ایشان %~% نگاه داشته ام من ز سنگشان گوهر
# 29 مرا که روی بمردان راه تست سزد %~% اگر بسازم پیرایه زنان گوهر
# 30 مرا که چون تو خریدار هست نفروشم %~% بنرخ مهره ببازار دیگران گوهر
# 31 سخن بنزد تو آرم اگر چه می دانم %~% که کس نبرد بدریا در و بکان گوهر
# 32 دل چو کوره من خاک معدن است کزو %~% چو آب از آتش عشق تو شد روان گوهر
# 33 بسان اشک زلیخا فشاندم از سر سوز %~% ز دیده بر درت ای یوسف زمان گوهر
# 34 در سخن چه برم بر در تو چون داری %~% از آب دیده عاشق بر آستان گوهر
# 35 بدین صفت که تویی ای نگار شهر آشوب %~% تو بحر حسنی وزآن بحر نیکوان گوهر
# 36 سزد که در قدمت جمله جان نثار کنند %~% بر آفتاب فشانند اختران گوهر
# 37 حدیث حسن تو از من بماند در عالم %~% شدم بخاک و سپردم بخاکدان گوهر
# 38 چو تاج وصف تو می ساخت زرگر طبعم %~% درو نشاند زبانم یکان یکان گوهر
# 39 اگرچه کس بطمع مدح تو نگوید لیک %~% بچون تویی ندهم من برایگان گوهر
# 40 سزد اگر بسخن خاطرم نگه داری %~% کنی بلطف صدف را نگاهبان گوهر
# 41 اگرچه با تو مرا این مجال نیست که من %~% بوصف حال فشانم ز درج جان گوهر
# 42 هم این قصیده بگوید حدیث من با تو %~% میان بحر و صدف هست ترجمان گوهر
PageV1P818
### || [genre: Qt]
# 1 دانستم از صفات که ذاتت منزهست %~% از شرکت مشابه و از شبهت نظیر
# 2 در دست من که قاصرم از شکر نعمتت %~% ذکر تو می کند بزبان قلم صریر
# 3 هرچند غافلم ز تو لکن ز ذکر تو %~% در و کر سینه مرغ دلم می زند صفیر
# 4 اندر هوای وصف تو پرواز خواست کرد %~% از پر خویش طایر اندیشه خورد تیر
# 5 منظومه ثنای تو تألیف می کنم %~% باشد که نافع آیدم این نظم دل پذیر
# 6 تو هادیی بفضلت تنبیه کن مرا %~% تا از هدایه تو شوم جامع کبیر
# 7 کس را سزای ذات تو مدحی نداد دست %~% گر بنده حق آن نگزارد بر او مگیر
# 8 گر کس حق ثنای تو هرگز گزاردی %~% لا احصی از چه گفتی پیغمبر بشیر
# 9 در آرزوی فقر بسی بود جان من %~% عشق از رواق غیب ندا کرد کای فقیر
# 10 رو ترک سر بگیر و ازین حبیب سر برآر %~% رو ترک زر بگو وا زین سکه نام گیر
# 11 گر زندگی خواهی چو شهیدان پس از حیات %~% بر بستر مجاهده پیش از اجل بمیر
# 12 ای جان بنفس مرده شو و از فنا مترس %~% وی دل بعشق زنده شو و تا ابد ممیر
# 13 روزی که حکمت از پی تحقیق وعدها %~% تغییر کاینات بفرماید ای قدیر
# 14 گهواره زمین چو بجنبد بامر تو %~% گردد در آن زمان ز فزع شیرخواره پیر
# 15 با اهل رحمت تو برانگیز بنده را %~% کان قوم خورده اند ز پستان فضل شیر
# 16 من جمع کرده هیزم افعال بد بسی %~% وآنگه گذر بر آتش قهر تو ناگزیر
# 17 از بهر صید ماهی عفو تو در دعا %~% از دست دام دارم و از چشم آبگیر
# 18 نومید نیستم ز در رحمتت که هست %~% کشت امید تشنه و ابر کرم مطیر
# 19 تو عالمی که حاصل ایام عمر من %~% جرمی است رحمتم کن و عذریست درپذیر
# 20 فردا که هیچ حکم نباشد بدست کس %~% ای دستگیر جمله مرا نیز دست گیر
# 21 ای پادشاه عالم ای عالم خبیر %~% یک وصف تست قدرت و یک اسم تو قدیر
# 22 فضل تو بر تواتر و فیض تو بر دوام %~% حکم تو بی منازع و ملک تو بی وزیر
# 23 بر چهره کواکب از صنع تست نور %~% بر گردن طبایع از حکم تست نیر
# 24 چون آفتاب بر دل هر ذره روشن است %~% کز زیت فیض تست چراغ قمر منیر
# 25 از آفتاب قدرت تو سایه پرتویست %~% کورست آنکه می نگرد ذره را حقیر
# 26 از طشت آبگون فلک بر مثال برق %~% در روز ابر شعله زند آتش اثیر
# 27 با امر نافذ تو چو سلطان آفتاب %~% نبود عجب که ذره ز گردون کند سریر
# 28 برخوان نان جود تو عالم بود طفیل %~% بهر تنور صنع تو آدم بود خمیر
# 29 در پیش صولجان قضای تو همچو گوی %~% میدان بسر همی سپرد چرخ مستدیر
# 30 علم ترا خبر که ز بهر چه منزویست %~% خلوت نشین فکر بیغوله ضمیر
# 31 اجزای کاینات همه ذاکر تواند %~% این گویدت که مولی وآن گویدت نصیر
PageV1P819
### || [genre: Qt]
# 1 بنزد همت من خردی ای بزرگ امیر %~% امیر سخت دل سست رای بی تدبیر
# 2 بعدل چون نکند ملک را بهشت صفت %~% اگر چه حور بود ز اهل دوزخست امیر
# 3 تو ای امیر اگر خواجه غلامانی %~% تو بنده ای و ترا از خدای نیست گزیر
# 4 جنود تیغ (تو) آنجا سپر بیندازند %~% که بر تو راست کنند از کمان حادثه تیر
# 5 ز تو منازل ملکست ممتلی از خوف %~% ز تو قواعد دین نیست ایمن از تغییر
# 6 ببند و حبس سزایی که از تو دیوانه %~% امور دنیی و دین در همست چون زنجیر
# 7 دلت که هست بتنگی چو حلقه خاتم %~% درو محبت دنیاست چون نگین در قیر
# 8 ربوده سیم بسی و نداده زر بکسی %~% ندیده کسر عدو نکرده جبر کسیر
# 9 کمر ز زر کنی از سیمهای محتاجان %~% بسا که کیسه تهی گردد از چنین توفیر!
# 10 تراست میل و محابا که زر برد ظالم %~% تراست ذوق و تماشا که سگ درد نخچیر
# 11 شهی ولایت حکمست و در حکومت عدل %~% وگرنه کس نشود پادشه بتاج و سریر
# 12 تو ملک خوانی یک شهر را و سرتاسر %~% دهیست دنیی و چون تو درو هزار گزیر
# 13 زمان ز مرگ بسی چون تو پند داد ترا %~% برو ز مردن امثال خویش عبرت گیر
# 14 تن تو دشمن جانست دوستش مشمار %~% که تن پرست کند در نجات جان تقصیر
# 15 تو تن پرست و ترا گفته روح عیسی نطق %~% برای نفس که خر چند پروری بشعیر
# 16 ز قید شرع که جانست بنده حکمش %~% دل تو مطلق و در دست نفس کافر اسیر
# 17 بنزد زنده دلان بی حضور خواهی مرد %~% که خواب غفلت تو دارد اینچنین تعبیر
# 18 رعیت اند عیالت چو ماذر مشفق %~% بده بجمله ز پستان عدل و احسان شیر
# 19 که عدل قطب وجودست و دین بسان فلک %~% مدام بر سر این قطب می کند تدویر
# 20 ایا بحکم ستم کرده بر ضعیف و قوی %~% تو عاجزی و خدای جهان قوی و قدیر
# 21 بگیردت بید قدرت و کند محبوس %~% وگر چنانک ندانی کجا بسجن سعیر
# 22 چو نوبتت بزنند ای امیر اگر روزی %~% رعیت از ستمت چون دهل کنند نفیر
# 23 سر تو چون بن هاون بکوفتن شاید %~% و گر بوذ بمثل جمله مغز چون سرسیر
# 24 عوان سگست چو در نیتش ستم باشد %~% که آتش است و گر شعله یی ندارد اثیر
# 25 بموعظت نتوانم ترا براه آورد %~% سفال را نتواند که زر کند اکسیر
# 26 بمیل من نشوددیده دلت روشن %~% که نور باز نیابد بسرمه چشم ضریر
# 27 اگر بسوزی ای خام پخته خواهی شد %~% که نان بمرتبه گه گندمست و گاه خمیر
# 28 و گر بنزد (تو) خار است عارفان دانند %~% که من گلی بتو دادم ز بوستان ضمیر
# 29 خود ار چه پیر شود دولتش جوان باشد %~% اگر قبول نصیحت کند جوان از پیر
# 30 بمال و عمر اگر چه توانگرست و جوان %~% بپند دادن پیران غنیست چون تو فقیر
# 31 چو تو امیر باشعار سیف فرغانی %~% چو پادشاه بود مفتقر بپند وزیر
PageV1P820
### || [genre: Qt]
# 1 ای پسر از مردم زمانه حذر گیر %~% بگذر ازین کوی و خانه جای دگر گیر
# 2 در تو نظرهای خلق تیر عدو دان %~% تیغ بیفگن برای دفع سپر گیر
# 3 چون تو ندانی طریق غوص درین بحر %~% حشو صدف ممتلی بدر و گهر گیر
# 4 چون تو نه آنی که ره بری بمعانی %~% جمله جهان نیکوان خوب صور گیر
# 5 گر بجهد آتشی ززند عنایت %~% سوخته دل بپیش او برو در گیر
# 6 یار اگرت از نگین خویش کند مهر %~% نام ازو همچو شمع و مهر چو زر گیر
# 7 پای بنه برفراز چرخ و چو خورشید %~% جمله آفاق را بزیر نظر گیر
# 8 باز دلت چون بدام عشق در افتاد %~% خیل ملک را چو مرغ سوخته پر گیر
# 9 مرغ سعادت بشام چون بگرفتی %~% دام تضرع بنه بوقت سحر گیر
# 10 جان شریف تو مغز دانه نفس است %~% سنگ بزن مغز را ز دانه بدر گیر
# 11 چون سر تو زیر دست راهبری نیست %~% جمله اعضای خویش پای سفر گیر
# 12 بگذر ازین پستی از بلندی همت %~% وین همه بالا و شیب زیر و زبر گیر
# 13 صدق ابوبکر را علم کن و با خود %~% تیغ علی وار زن جهان چو عمر گیر
# 14 سیف برو جان بباز و نصرت دل کن %~% دامن معشوق را بدست ظفر گیر
# 15 عیب عملهای خویشتن چو ببینی %~% بحر دلت را چو علم کان هنر گیر
PageV1P821
### || [genre: Qt]
# 1 ای پسر انده دنیا بدل شاد مگیر %~% بنده او شو و غم در دل آزادمگیر
# 2 برو از شام سوی مکه ببین شهر ثمود %~% در بنا کردن خانه صفت عاد مگیر
# 3 ای تو از بهر بریشم زده در دنیا چنگ %~% گر نه ای نای برو از دم او باد مگیر
# 4 داده خویش چو می بازستاند ایام %~% دست بگشای و بده و آنچه بتو داد مگیر
# 5 برتر از صدرالوفی بدرم وقت کرم %~% منشین زیر کس و خانه آحاد مگیر
# 6 مال و جاه از پی آنست که خیری بکنی %~% چون بکعبه نخوهی شد شتر و زاد مگیر
# 7 زاد ره ساز و بدرویش بده فضله مال %~% حق مسکین برسان وآنکه ز تو زاد مگیر
# 8 هرگز اولاد (تو) بعد از تو غم تو نخورند %~% زر بشادی خور و در دل غم اولاد مگیر
# 9 مال شیرین و تویی خسرو و فرهاد فقیر %~% سوی شیرین ره آمد شد فرهاد مگیر
# 10 من چو استاد خرد می دهمت چندین پند %~% منع بی وجه مکن نکته بر استاد مگیر
# 11 سیف فرغانی در شعر اگرت گوید وعظ %~% وعظ او گوش کن و شعر ورا باد مگیر
PageV1P822
### || [genre: Qt]
# 1 رسید پیک اجل کای بزرگوار بمیر %~% تو پایدار نه ای ای سر کبار بمیر
# 2 چو مسندت بدگر صدر نامزد کردند %~% کنون ز بهره وی ای صدر روزگار بمیر
# 3 کنون که از پی فرزند کیسه پر کردی %~% برو بدست تهی زر بدو سپار بمیر
# 4 چو کدخدای دگر شوی زن خوهد بودن %~% تو ترک خانه بکن جابدو گذار بمیر
# 5 عقار و مال ترازین حدیث غافل کرد %~% بوارثان سپر آن مال و آن عقار بمیر
# 6 چو هیچ عزت فرمان حق نکردستی %~% عزیز من ز شدن چاره نیست خوار بمیر
# 7 اگر نصیحت من در دلت گرفت قرار %~% مکن خلاف من و هم برین قرار بمیر
# 8 ز سال عمر تو امروز اگر شبی باقیست %~% مخسب و در طلب فضل کردگار بمیر
# 9 بسان شمع سلاطین که شب برافروزند %~% بلیل زنده همی باش و در نهار بمیر
# 10 اگر چنانکه پس از مرگ زندگی خواهی %~% بنفس پیشتر از مرگ زینهار بمیر
# 11 شعار فقر شهیدان عشق را کفن است %~% اگر تو زنده دلی رو درین شعار بمیر
# 12 چنان مکن که اجل گوید ای بریشم پوش %~% من آمدم تو درین پیله کرم وار بمیر
# 13 باختیار نمیرند مردم بی عشق %~% تو زنده کرده عشقی باختیار بمیر
# 14 باهل فقر نظر کن که در شمار نیند %~% اگر چنانکه توانی در آن شمار بمیر
# 15 مبر ز صحبت اصحاب کهف و چون قطمیر %~% بنزد زنده دلان در درون غار بمیر
# 16 ز ناز بالش دولت سری برآر و بدان %~% که نیست مسند تخت تو پایدار بمیر
# 17 اگر چه پادشهی گویدت امیر اجل %~% که همچو مردم خرد ای بزرگوار بمیر
# 18 بحکم خاتم دولت اگرچه از لقبت %~% زر و درم چو نگین است نامدار بمیر
# 19 گر از هزار فزون عمر باشدت گویند %~% کنون که سال تو افزون شد از هزار بمیر
# 20 اگر بچرخ سواری چو ماه شاه قضا %~% پیاده یی بفرستد که ای سوار بمیر
# 21 گرت بتیغ برانند سیف فرغانی %~% مرو ازین درو بر آستان یار بمیر
# 22 نه نیک زیستی اندر جوانی ای بدفعل %~% ز کردهای بد خویش شرمسار بمیر
# 23 در آن زمان که کنند از حیات نومیدت %~% بفضل و رحمت ایزد امیدوار بمیر
PageV1P823
### || [genre: Qt]
# 1 ای ز تو هم خرقه هم سجاده تو بی نماز %~% در حقیقت بر من و تو اسم درویشی مجاز
# 2 در تجاوز از حدود حق و در ابطال آن %~% یافته شیخ تو از پیران نابالغ جواز
# 3 چون برنگی قانعی از فقر اهل الله را %~% بوی سیر آید مدام از دلق تو همچون پیاز
# 4 از حرام ار خاک باشد آستین پر می کنی %~% وز گل ره می کنی دایم بدامن احتراز
# 5 از فضولیها که مانع باشد از ادراک فضل %~% دست کوته کن سزد گر آستین داری دراز
# 6 بی طهارت زالتفات غیر اگر طاعت کنی %~% هم حدث اندر وضو هم سهو داری در نماز
# 7 گر ندانی سر درویشی و گویی فقر چیست %~% آنکه در عالم بحق از خلق باشی بی نیاز
# 8 از توکلنا علی الله نقش کن بر وی اگر %~% جامه دینت خوهد از رنگ درویشی طراز
# 9 ای بدین لاغر شده از بس که خورده نان و گوشت %~% تا بجان فربه شوی تن را چو روغن می گداز
# 10 در ره معنی نکو کن جان خود زیرا بحشر %~% بس بصورت زشت باشد نفس تن پرور بناز
# 11 از پی رزقی که لابد چون اجل خواهد رسید %~% چون مقامر روز و شب بر نطع زرقی مهره باز
# 12 از اصول دین برون افتد ره تو چون شود %~% طبع ناموزون (تو) بر چنگ حیلت پرده ساز
# 13 خاک خواهی گشت و داری بادی اندر سر ز کبر %~% آب نی در رو و داری آتشی در جای راز
# 14 چون ببینی سیم و زر رویت برافروزد چو شمع %~% ور بود آتش بدندان زر بگیری همچو گاز
# 15 چون تو دایم کار دین از بهر دنیا می کنی %~% در یمن ترکی همی گویی و تازی در طراز
# 16 تا زخود بیرون نیایی ره نیابی در حرم %~% ور چه همچو کعبه باشی سال و مه اندر حجاز
# 17 تا بدست نیستی بر خود در هستی نبست %~% هیچ نشنودم که این در بر کسی کردند باز
# 18 گر کمال نفس خواهی جمع باید مر ترا %~% دیده توحید یکسان بین و علم امتیاز
# 19 ور همی خواهی که فردا پایگاهی باشدت %~% ترک سر گیر و قدم از ره مگیر امروز باز
# 20 ور شبی خواهی که بر تو بگذرد چون اهل فقر %~% بهر روز بی نوایی برگ بی برگی بساز
# 21 سیف فرغانی تو هتک سر مردم می کنی %~% رو بمکتب شو که طفلی با تو نتوان گفت راز
PageV1P824
### || [genre: Qt]
# 1 مرا بلطف خود الهام کرد داور نفس %~% که دست بر در دل دار و پای بر سر نفس
# 2 چو سالها بجو و کاه ناز فربه شد %~% چرا همی ننهی بار زهد بر خر نفس
# 3 تو شیر بیشه معنی شوی اگر بزنی %~% بزور بازوی دین پنجه با غضنفر نفس
# 4 بآرزویی با نفس خویشتن امروز %~% چو چیر گردی آمن مباش از شر نفس
# 5 ترا از آتش دوزخ هم احتراق بود %~% چو در وبال عقوبت بماند اختر نفس
# 6 دوباره بنده آزی مگو ز آزادی %~% که نفس چاکر آزست و خواجه چاکر نفس
# 7 چو نفس بدگهرت را توان فریفت بزر %~% مسلمت نبود دم زدن ز گوهر نفس
# 8 ز حد عرش بمنشور ایزدی تا فرش %~% تراست جمله ولایت مشو مسخر نفس
# 9 تو هیچ در خور دین کارکرد نتوانی %~% که آنچه در خور دینست نیست در خور نفس
# 10 تراست زین تن کاهل نشسته بر یک خر %~% بصیر عیسی روح و مسیح اعور نفس
# 11 اگر ز راه ادب پای می نهد بیرون %~% عنان شرع بدستست باز کش سر نفس
# 12 ز علم کن علم و عقل مهدی آیین را %~% متابعت کن و بشکن سپاه صفدر نفس
# 13 تو مست غفلت و در تو فتاده آتش آن %~% تو بار پنبه و در جوف تست اخگر نفس
# 14 بمعصیت چه زند ره ترا که گر خواهد %~% ز طاعت تو ترا بت ترا شد آزر نفس
# 15 الهی از من بیچاره عفو کن بکرم %~% که نفس رهزن من بود و دیو رهبر نفس
# 16 اگر ولایت معنی بنده تا اکنون %~% نبود آمن از ترکتاز لشکر نفس
# 17 بعون لطف تو منصور باز خواهد گشت %~% ملک مظفر عقل از جهاد کافر نفس
# 18 بوعظ خود سخنی گفت سیف فرغانی %~% بر آن امید که صافی شود مکدر نفس
# 19 نصیحت آب حیاتست و اهل دل گویند %~% که خضرجان خورد این آب بی سکندر نفس
PageV1P825
### || [genre: Qt]
# 1 ای بدنیا مشتغل از کار دین غافل مباش %~% یک نفس از ذکر رب العالمین غافل مباش
# 2 هر دم اندر حضرت دیان ز بی دینی تو %~% صد شکایت می کند دنیا چو دین غافل مباش
# 3 تا چو کودک در شکم آسوده دارد مر ترا %~% رو بنه بر خاک و بر پشت زمین غافل مباش
# 4 بر سر خوانی که حلوا جمله زهرآلود شد %~% نیش دارد همچو زنبور انگبین غافل مباش
# 5 گر چه در صحرای دنیا دانه نعمت بسیست %~% همچو مرغ از دام او ای دانه چین غافل مباش
# 6 ور چو یوسف همچو مادر بر تو می لرزد پدر %~% از برادر خصم داری در کمین غافل مباش
# 7 خلق پیش از تو بسی رفتند و بودندی چو من %~% مرگ داری در قفا ای پیش بین غافل مباش
# 8 دشمن تو نفس تست ای دوست از خود کن حذر %~% همنشین تست خصم از همنشین غافل مباش
# 9 تو ید بیضا نداری چون کلیم و بحر سحر %~% دست تو ثعبان شد اندر آستین غافل مباش
# 10 عاشقان پیوسته حاضر تو همیشه غافلی %~% گر دلت جان دارد از جان آفرین غافل مباش
# 11 تو سلیمانی و دین چون خاتم و دیوست نفس %~% از کفت خواهد ربود انگشترین غافل مباش
# 12 هر سلیمان را که خاتم دار حکمست این زمان %~% سحر دیوانست در زیر نگین غافل مباش
# 13 نفس را چون خر اگر در زیر بار دین کشی %~% توسن چرخ آیدت در زیر زین غافل مباش
# 14 در نعیم آباد جنت گر سرور جان خوهی %~% زآن دلی کز بهر او باشد حزین غافل مباش
# 15 سیف فرغانی اگر چه همچو من در راه دوست %~% پیش ازین حاضر نبودی بعد ازین غافل مباش
# 16 در خود ار خواهی که بینی دم بدم آثار حق %~% یک دم از اخبار ختم المرسلین غافل مباش
PageV1P826
### || [genre: Qt]
# 1 نصیحت می کنم بشنو بر آن باش %~% بدل گر مستمع بودی بجان باش
# 2 چو ملک فقر می خواهی بهمت %~% برو بر تخت دل سلطان نشان باش
# 3 بتن گر همچو انسان بر زمینی %~% بدل همچون ملک بر آسمان باش
# 4 درین مرکز که هستی همچو پرگار %~% بسر بیرون بپای اندر میان باش
# 5 بهمت کش بلندی وصف داتست %~% سوی بام معالی نردبان باش
# 6 برغبت خدمت زنده دلی کن %~% ز مردن بعد از آن ایمن چو جان باش
# 7 چو رفتی در رکاب او پیاده %~% برو با اسب دولت هم عنان باش
# 8 در دولت شود بر تو گشاده %~% گرت گوید چو سگ بر آستان باش
# 9 میان مردم ار خواهی بزرگی %~% رها کن خرده گیری خرده دان باش
# 10 ببد کردن بجای دشمن ای دوست %~% اگرچه می توانی ناتوان باش
# 11 بزر پاشیدن اندر پای یاران %~% چودی گر چند بی برگی خزان باش
# 12 اگرچه نیستی زرگر چو خورشید %~% چو ابر اندر سخا گوهرفشان باش
# 13 ز معنی چون صدف شو سینه پر در %~% ولیکن همچو ماهی بی زبان باش
# 14 گر از دیو آمنی خواهی پری وار %~% برو از دیده مردم نهان باش
# 15 چو سرمه تا بهر چشمی درآیی %~% برو روشن چو میل سرمه دان باش
# 16 گر از منعم نیابی خشک نانی %~% بآب شکر او رطب اللسان باش
# 17 چو نعمت یافتی بهر دوامش %~% باخلاص اندر آن الحمدخوان باش
# 18 ولیک از طبع دون مشنو که گوید %~% چو سگ بر هر دری از بهر نان باش
# 19 چو گشتی قابل منت بمعنی %~% بصورت مظهر نعمت چو خوان باش
# 20 چو نفست آتش شهوت کند تیز %~% برو از آب صبر آتش نشان باش
# 21 گرت شادی بود از غم براندیش %~% گرت انده رسد رحب الجنان باش
# 22 چو آب اینجا بدادن بذل کن سیم %~% چو زر آنجا از آتش بی زیان باش
# 23 نصیب هرکسی از خود جدا کن %~% گدا را نان و سگ را استخوان باش
# 24 بلطف ای سیف فرغانی ز مردم %~% چو چشم مست خوبان دلستان باش
# 25 باحسان مردم رنجور دل را %~% چو روی نیکویان راحت رسان باش
# 26 بجود ارچه بآبت دست رس نیست %~% حیات خلق را علت چو نان باش
# 27 سبک سر را که از دنیاست شادان %~% چو گر بر تن چو غم بر دل گران باش
# 28 از آب جوی مستغنی چو بحری %~% بخاک خویش مستظهر چو کان باش
# 29 بذکر ار آخر افتادی چو تاریخ %~% بنام نیک اول چون نشان باش
PageV1P827
### || [genre: Qt]
# 1 گر باد خاک کوی تو سوی چمن برد %~% بینند نور باصره در چشم عبهرش
# 2 جان چون بتو رسید تن اینجا چه میکند %~% زآنجا که لطف تست ازینجا برون برش
# 3 عیسی خود ار بجنت مأویست کی سزد %~% کندر ظلال سدره و طوبی بود خرش
# 4 آن سروری که چون کمر کوه و طرف کان %~% ترصیع کرده اند جواهر در افسرش
# 5 گر بندگی تو دهذش دست و روی خود %~% بر خاک پای تو ننهد خاک بر سرش
# 6 عشقت چو در حریم دلی پای در نهاد %~% گشتند سرکشان طبیعت مسخرش
# 7 بت را نمازگاه عبادت مقام داد %~% بانگ نماز و هیبت الله اکبرش
# 8 دل مجمریست آتش اندوه عشق را %~% تا کرده ای بعود محبت معطرش
# 9 عاشق که آبخورده عشقست خاک او %~% کانون شوق بوده دل همچو مجمرش
# 10 گر چه کمال یافت کجا منقطع شود %~% نسبت ازین جناب و تعلق ازین درش
# 11 عیسی اگر چه رتبت روح اللهی بیافت %~% حق کی برید نسبت او را ز مادرش
# 12 از بهر این غزل که بوصف تو گفته شد %~% گر چه قول زور ندارند باورش
# 13 در بزم خویش زخمه ز اظفار حور کرد %~% ناهید رود ساز بر او تار مزهرش
# 14 گر مطرب این ترانه سراید حزین بود %~% چون بانگ چنگ ناله مزمار حنجرش
# 15 بلبل چو پیش برگ گل خود نوا برد %~% طوطی خجل بماند ز سجع مکررش
# 16 در موسم بهار روا کی بود که زاغ %~% با عندلیب دم زند از صوت منکرش
# 17 ما را ببوسه چون بگرفتیم در برش %~% آب حیات داد لب همچو شکرش
# 18 گردیم هر دو مست شراب نیاز و ناز %~% او دست در بر من و من دست در برش
# 19 در وصف او اگر چه اشارات کرده اند %~% ما وصف می کنیم بقانون دیگرش
# 20 بسیار خلق چون شکر و عود سوختند %~% زآن روی همچو آتش و خط چو عنبرش
# 21 بفروخت در زجاجه تاریک کاینات %~% مصباح نور اشعه خورشید منظرش
# 22 بر لشکر نجوم کشد آفتاب تیغ %~% در سایه حمایت روی منورش
# 23 سلطان حسن او و یکی از سپاه اوست %~% این مه که مفردات نجومند لشکرش
# 24 طاوس حسنش ار بگشاید جناح خویش %~% جبریل آشیانه کند زیر شهپرش
# 25 آرایش عروس جمالش مکن که نیست %~% با آن کمال حسن نیازی بزیورش
# 26 خورشید کیمیایی گر خاک زر کند %~% با صنعتی چنین عرض اوست جوهرش
# 27 دل سست گشت آینه سخت روی را %~% هرگه که داشت روی خود اندر برابرش
# 28 هرکو چو من بوصف جمالش خطی نوشت %~% شد جمله حسن چون رخ گل روی دفترش
# 29 آب حیات یافت خضروار بی خلاف %~% لب تشنه یی که می طلبد چون سکندرش
# 30 آن را که آبخور می عشقست حاصلست %~% بر هر کنار جوی لب حوض کوثرش
# 31 صافی درون چو شیشه و روشن شود چو می %~% هرکو شراب عشق درآمد بساغرش
# 32 آن دلبری که جمله جمالست نعت او %~% نام آوریست کاسم جمیل است مصدرش
# 33 در دل نهفت همچو صدف اشک قطره را %~% هر در که یافت گوش ز لعل سخن ورش
# 34 رو مستقیم باش اگر خوض می کنی %~% در بحر عشق او که صراطست معبرش
# 35 بی داروی طبیب غم او بسی بمرد %~% بیمار دل که هست امانی مزورش
# 36 هر ذره یی که از پی خورشید روی او %~% یکشب بروز کرد مهی گشت اخترش
# 37 بر فرق خویش تاج حیات ابد نهاد %~% آنکس که بازیافت بسر نیش خنجرش
# 38 وآن را که نور عشق ازل پیش رو نبود %~% ننموده ره بشمع هدایت پیمبرش
# 39 ای دلبری که هر که ترا خواست وصل تو %~% جز در فراق خویش نگردد میسرش
# 40 نبود بهیچ باغ چو تو سرو میوه دار %~% باغ ار بهشت باشد و رضوان (کدیورش)
# 41 نه خارج و نه داخل عالم بود چو روح %~% آن معدن جمال که هستی تو گوهرش
# 42 فردا که نفخ صور اعادت خوهند کرد %~% مرده سری برآورد از خاک محشرش
# 43 در بوته جحیم گدازند هرکرا %~% بی سکه غم تو بود جان چون زرش
# 44 پیوستگان عشق تو از خود بریده اند %~% آن کو خلیل تست چه نسبت بآزرش
PageV1P828
### || [genre: Qt]
# 1 حبذا عرصه ملکی که تویی سلطانش %~% ملک گردد چو بهشت ار تو شوی رضوانش
# 2 در همه مملکت امروز سلیمانی نیست %~% کآدمی را نبود درد سر از دیوانش
# 3 ای که در مملکت قیصر و خاقان شاهی %~% می کن اندیشه که کو قیصر و کو خاقانش
# 4 هرکرا دست تصرف ز تو باشد بر خلق %~% از وی انصاف طلب ور ندهد بستانش
# 5 بینوایی که ورابر جگر آبی نبود %~% جهد کن گر ندهی تا نستانی نانش
# 6 مهر دنیای دنی در دل خود سخت مگیر %~% کآزمودند بسی سست بود پیمانش
# 7 خانه یی را که ازو همچو تو رفتند بسی %~% چند از بهر نشستن کنی آبادانش
# 8 ملک عقبی متعلق بکسی خواهد بود %~% که تعلق نکند هیچ بدنیا جانش
# 9 حاصل عمر تو وقتست گرامی دارش %~% مایه کار تو عمرست غنیمت دانش
# 10 پادشاهی که باندوه رعیت شادست %~% همچو شادیست بقایی نبود چندانش
# 11 با همه حسن نظر کن که چه کوته عمرست %~% گل که از گریه ابرست لب خندانش
# 12 حصن اقبال خود از همت درویشان ساز %~% چون تو در کشتی نوحی چه غم از طوفانش
# 13 آسمان بار شود پشت زمین را چون کوه %~% گر حمایت نکند همت درویشانش
# 14 نقد شعری که عیارش نه چنین است بدان %~% که زراندود تکلف بود آن مستانش
# 15 سیف فرغانی از بهر تو همچون سعدی %~% « مشک دارد نتواند که کند پنهانش »
PageV1P829
### || [genre: Qt]
# 1 چو کرد نرگس مستش ز تیر مژگان تیغ %~% چو چشمم آب ز خون جگر خورد آن تیغ
# 2 سپر فگندم از آن دلبر کمان ابرو %~% که بهر کشتن من کرد تیر مژگان تیغ
# 3 ز جان نشانه کن و از نشانه ساز سپر %~% که تیر غمزه آن ترک راست پیکان تیغ
# 4 بگرد نرگس مخمور او خدنگ مژه است %~% بدست ترکان تیر و بچنگ مستان تیغ
# 5 چو روی خوبش در باغ نیست خندان گل %~% چو خوی تیزش در جنگ نیست بران تیغ
# 6 کسی که با من شمشیر آشکار زدی %~% چو تیر غمزه او دید کرد پنهان تیغ
# 7 بتیغم از دهن او جدا نگردد لب %~% وگر چو اره برآرد هزار دندان تیغ
# 8 ایا ز روی تو اسلام کرده پشت قوی %~% مکش چو لشکر کافر بر اهل ایمان تیغ
# 9 بحسن مملکت مصر حاصلست ترا %~% چو یوسف ار نزنی با عزیز ریان تیغ
# 10 میان زمره خوبان تو حجت الحقی %~% ز بهر منکر آن حجتست برهان تیغ
# 11 ز دست عشق تو از بس که خورده ام شمشیر %~% و گرچه از کف تو در در است درمان تیغ
# 12 چنان شدم که چو در گردن افگنم جامه %~% بجای من بدر آرد سر از گریبان تیغ
# 13 خط تو دیدم و از بنده دل برفت که هست %~% برای فتح سبا نامه سلیمان تیغ
# 14 ز بهر کار تو با نفس خویش کردم صلح %~% بجزیه باز گرفتم ز کافرستان تیغ
# 15 که تا بطاعت و خدمت سری فرو نارد %~% خلیفه باز نگیرد ز اهل طغیان تیغ
# 16 میان ما و مخالف برای تو جنگست %~% کشیده از دو طرف یک بیک دلیران تیغ
# 17 پی عروس خلافت که در کنار آید %~% میان لشکر بومسلم است و مروان تیغ
# 18 بوصل تو نرسد بنده چون رقیبانت %~% کشیده اند چپ و راست چون غلامان تیغ
# 19 کجا سریر بخارا رسد با یلک خان %~% سبکتکین چو زند بهر آل سامان تیغ
# 20 دو چشم راست چو مردم بهم رسیدندی %~% ز بینی ار نبدی در میان ایشان تیغ
# 21 ز کاسه سر لشکر بریزد آب حیات %~% دو پادشا چو زنند از برای یک نان تیغ
# 22 برای چون توپری صورتی عجب نبود %~% که با سپاه شیاطین زنند انسان تیغ
# 23 نظر کنیم بدزدی سوی تو و ترسیم %~% که هست گرد تو از غیرت رقیبان تیغ
# 24 ز بیم و هیبت خنجر بمرد ناکشته %~% چو دزد دید که جلاد زد بسوهان تیغ
# 25 ز آفتاب جمال تو رو نگردانم %~% وگر ز ابر ببارد بجای باران تیغ
# 26 ز عشق گل نرود عندلیب جای دگر %~% وگرچه خار کشیدست در گلستان تیغ
# 27 منم قتیل تو ای جان و آن اثر دارد %~% غم تو در دل عاشق که در شهیدان تیغ
# 28 اگر چه حکم روانی ولی مران و مزن %~% بقوتی که تو داری برین ضعیفان تیغ
# 29 که بهر حفظ ولایت دعای درویشان %~% چو از وزیر قلم باشد و ز سلطان تیغ
# 30 مبارزان همه بر تن زنند و این مردان %~% بدست صفدر همت زنند بر جان تیغ
# 31 تو آب دیده درویش را گزاف مدان %~% که ابر گریان دارد ز برق خندان تیغ
# 32 چو دردمند هوای توایم هر ساعت %~% فرو مبر بجراحات دردمندان تیغ
# 33 گرش ز سنگ بود پشت همت ایشان %~% فرو برد شتر کوه را بکوهان تیغ
# 34 ز جمله خلق بقیمت بهند عشاقت %~% کجا بود ببها همچو سوزن ارزان تیغ
# 35 بسوی روی تو از چشم ناوک اندازت %~% مبارزان نظر کرده اند پنهان تیغ
# 36 ز نیکوان جهان کس ترا منازع نیست %~% که با تو چون سپر افگنده اند خوبان تیغ
# 37 نه در مقابله رویهای خوب آید %~% بسان آینه گر روشنست و تابان تیغ
# 38 مقیم کوی ترا از رقیب (تو) چه غمست %~% که بر کسی نزند در بهشت رضوان تیغ
# 39 پی سرور دل تنگ بنده چون شادی %~% همی زند غم تو با سپاه احزان تیغ
# 40 ز غیر تو غم عشق تو جان و دل راهست %~% چو مال را قلم و ملک را نگهبان تیغ
# 41 ایا بزهد مشهر ز عشق لاف مزن %~% که نیست لایق آن دست سبحه گردان تیغ
# 42 ز خنجر ملک الموت بیم نیست مرا %~% چو در کفش نبود از فراق جانان تیغ
# 43 مرا سپاه حوادث ز پای در نارد %~% چو دست او نزند بر سرم ز هجران تیغ
# 44 چو عاشقی نکند سنگ به بود ز آن دل %~% چو دشمنی نکشد چوب به بود زآن تیغ
# 45 چو راه می نروی خرقه یی مپوش چو من %~% چو گردنی نزنی گرد سر مگردان تیغ
# 46 کمال نفس بعشق است مرد طالب را %~% چه ضبط ملک کنی چون گرفت نقصان تیغ
# 47 تمام همچو سپر چون شود کمال هلال %~% اگر برو نزند آفتاب رخشان تیغ
# 48 برای دوست بکش نفس را که با کافر %~% چو انبیا ز پی دین زند مسلمان تیغ
# 49 بهر چه دوست کند اعتراض نتوان کرد %~% که بر خلیفه و سلطان کشید نتوان تیغ
# 50 بگاه صلح ز ما طاعت وز جانان حکم %~% بوقت حرب ز ما گردن و ازیشان تیغ
# 51 برای نان بود اندر میان شاهان جنگ %~% ز بهر جان نبود در میان یاران تیغ
# 52 رعیتی مکن ای خواجه با سلاطین حرب %~% پیاده ای مزن ای شاه با سواران تیغ
# 53 چو زال زر برو ایران زمین نگه می دار %~% چو رستم ار نزنی در بلاد توران تیغ
# 54 بعشق قمع توان کرد نفس را که زدند %~% عرب بقوت دین با ملوک ساسان تیغ
# 55 کند ز هستی خود مرد را مجرد عشق %~% ز خوان ملک بود شاه را مگس ران تیغ
# 56 ز بهر دوست بکن صد مجاهدت با خود %~% برای ملک بزن همچو پادشاهان تیغ
# 57 بترس از سرت آنجا که عشق پای نهاد %~% بپوش جوشن آنجا که گشت عریان تیغ
# 58 چو عشق مالک امر تو شد از آن پس ملک %~% بده بهر که خوهی وز ملوک بستان تیغ
# 59 چو بوسعید خراسان بآل سلجق داد %~% نراند سلطان مسعود در خراسان تیغ
# 60 شود بخصم تو بر باد آتش افشان خاک %~% شود بدست تو در آب گوهرافشان تیغ
# 61 بدست همت بر صفدران جوشن پوش %~% چو برق از پس خفتان ابر می ران تیغ
# 62 اگرچه علمت باشد برای خرق حجب %~% ببایدت ز مقالات اهل عرفان تیغ
# 63 که بهر نصرت سلطان شرع در خوردست %~% ز سنت نبوی با لوای قرآن تیغ
# 64 ز راه راحت تن پای سعی باز گرفت %~% چو دست همت دل راند بر سر جان تیغ
# 65 بعمر اگر خضری از فنا همی اندیش %~% که مرگ تعبیه دارد در آب حیوان تیغ
# 66 بچشم تیز نظر دل بنیکوان مسپار %~% بمرد معرکه جویی بده نه چوپان تیغ
# 67 مدام فکر بترکیب شعر صرف مکن %~% بدست خویش مده بعد ازین بخصمان تیغ
# 68 زبان بخامشی اندر دهان نگه می دار %~% ز بند یابی امان گر کنی بزندان تیغ
# 69 بعارفان نرسد کس بشاعری هرگز %~% کجا رساند مریخ را بکیوان تیغ
# 70 براه عشق نشاید ز شعر کرد دلیل %~% بگاه حرب نزیبد ز بیل دهقان تیغ
# 71 کجا سماع کند بانگ کوس فتح و ظفر %~% سپهبدی که دهد در وغا بکوران تیغ
# 72 بوقت حمله سپهدار وصف شکن نشود %~% وگر چه برزگری یافت در بیابان تیغ
# 73 برین نهج که تویی با چنین بلاغت شعر %~% تو حیدری نزند با تو هر سخن دان تیغ
# 74 ز صفدران سخن پیش ازین نپندارم %~% که کس کشیده بود غیر تو ازین سان تیغ
# 75 سخن وران جهان گر بشعر سحر کنند %~% درین قصیده بیاشامدش چو ثعبان تیغ
# 76 بنزد دوست مبر شعر سیف فرغانی %~% بروز رزم مکش پیش پوردستان تیغ
# 77 بغیر حق نشود مشتغل بکس عارف %~% بجز علی نبود مفتخر ز مردان تیغ
PageV1P830
### || [genre: Qt]
# 1 الا ای زده چون من از عشق لاف %~% مزن در ره عشق لاف از گزاف
# 2 نگنجد دل عاشق اندر دو کون %~% نیاید ید قدرت اندر نکاف
# 3 تو با عاشقان همسری چون کنی %~% بفقهی که داری سراسر خلاف
# 4 نه همتا بود اطلس چرخ را %~% بکرباس خود ابر اسپید باف
# 5 اگر قطره در نفس خود هست خرد %~% بزرگست چون شد بدریا مضاف
# 6 بر الواح اطفال اگر حرف بود %~% ببین در نبی سوره یی گشته قاف
# 7 ترا هست جانی چو آب روان %~% ازین جسم حالی مزن هیچ لاف
# 8 چو در اصل پاکش براهیم هست %~% پیمبر ننازد بعبد مناف
# 9 اگرچه گه سعی در کار علم %~% چو حاجی رمل میکنی در مطاف
# 10 تو گر کعبه باشی بفضل و شرف %~% درین گوی کردن نیاری طواف
# 11 نه از بهر عشقست طبع دورنگ %~% نه از بهر تیرست قوس نداف
# 12 تو عاشق بر آن کس شوی کو بود %~% چو قاقم بسینه چو آهو بناف
# 13 همی کوش با نفس خویش و مترس %~% که غالب بود حیدر اندر مصاف
# 14 شب خویشتن روز کن این زمان %~% که مه بدرو ابرست در انکساف
# 15 در انداز خود را بدریای عشق %~% گهر می ستان و صدف می شکاف
# 16 چو در دفتر عشقت آرند نام %~% جهانی شوی از عوارض معاف
# 17 تو در مصر عرفان عزیزی شوی %~% چو یوسف بتعبیر سبع عجاف
# 18 ز امر کن اندر گلستان خلق %~% بدانی چه برگ آورد شاخ کاف
# 19 بتو رو نمایند آن مردمی %~% که هستند در صلب امکان نظاف
# 20 ایا سیف فرغانی ار عاقلی %~% برو گوشه یی گیر و بگزین عفاف
# 21 ز تو کار عشاق ناید چنانک %~% ز بینی سرشک وز دیده رعاف
PageV1P831
### || [genre: Qt]
# 1 ایا ندیده ز قرآن دلت ورای حروف %~% بچشم جان رخ معنی نگر بجای حروف
# 2 بگرد حرف چو اعراب تا بکی گردی %~% بملک عالم معنی نگر ورای حروف
# 3 مدبرات امورند در مصالح خلق %~% ستارگان معانیش بر سمای حروف
# 4 عروس معنی او بهر چشم نامحرم %~% فرو گذاشته بر روی پردهای حروف
# 5 خلیفه وار بدیدی امام قرآن را %~% لباس خویش سیه کرده از کسای حروف
# 6 زوجد پاره کنی جامه گر برون آید %~% برهنه شاهد اسرارش از قبای حروف
# 7 عزیز قرآن در مصر جامع مصحف %~% فراز مسند الفاظ و متکای حروف
# 8 شراب معنی رخشان چو طلعت یوسف %~% نمود از دل جام جهان نمای حروف
# 9 حدیث گنج معانی همی کند با تو %~% زبان قرآن در کام اژدهای حروف
# 10 دل صدف صفتت بر امید در ثواب %~% ز بحر قرآن قانع بقطرهای حروف
# 11 بکام جان برو آب حیات معنی نوش %~% ز عین چشمه الفاظ وز انای حروف
# 12 مکن بجهل تناول که خوان قرآن را %~% پر از حلاوه علم است کاسهای حروف
# 13 قمطرهای نباتست پر ز شهد شفا %~% نهاده خازن رحمت برو غطای حروف
# 14 عرب اگر چه بگفتار سحر می کردند %~% از ابتدای الف تا بانتهای حروف
# 15 حبال دعوی برداشتند چون بفگند %~% کلیم لفظ وی اندر میان عصای حروف
# 16 بدوستانش فرستاد نامه ایزد %~% که ره برند بمضمونش از سخای حروف
# 17 پس آمده ز کتب بوده پیشوای همه %~% چنانکه حرف الف هست پیشوای حروف
# 18 بآفتاب هدایت مگر توانی دید %~% که ذرهای معانیست در هوای حروف
# 19 اگر مرکب گردد چو صورت و بیند %~% بسیط عالم معنی ز تنگنای حروف
# 20 ببارگاه سلیمان روح هدهد عقل %~% خبر ز عرش عظیم آرد از سبای حروف
# 21 بدین قصیده که گفتم درو بیان کردم %~% که ترک علم معانی مکن برای حروف
# 22 تو در حروف هجا خوانده ای کجا دانی %~% که مدح معنی شد گفته بی هجای حروف
# 23 گمان مبر که برد راه سایر معنی %~% بسوی منزل فهم تو جز بپای حروف
# 24 چو نای بلبل خواننده گشت تیز آهنگ %~% تو ره بپرده معنی براز نوای حروف
# 25 بسوی شاه معانی بسان حجابند %~% معرفان نقط بر در سرای حروف
# 26 سماع چون کنی از زخمه زبان باصول %~% بدست دل نزنی بر چهارتای حروف
# 27 ورآب لفظ نباشد کجا برون آید %~% دقیق معنی از زیر آسیای حروف
# 28 تو کوردل نکنی رو بدان طرف که بود %~% جمال معنی اگر نشنوی ندای حروف
# 29 اگر تو مدحت قرآن کنی چنانکه سزاست %~% کی احتمال معانی کند وعای حروف
# 30 بجمع کردن الفاظ و نظم دادن آن %~% نه مدح معنی گفتیم و نی ثنای حروف
# 31 ز روی علم معانی همچو مو باریک %~% چو زلفهاست گره بسته در قفای حروف
# 32 الهی ار چه ز قرآن ندارم آگاهی %~% مرا عطا کن فهمی گره گشای حروف
# 33 ادای حق معانی آن ببخش مرا %~% چنانکه عاصم و بوعمر ورا ادای حروف
PageV1P832
### || [genre: Qt]
# 1 ای جان تو مسافر مهمان سرای خاک %~% رخت اندرو منه که نه یی تو سزای خاک
# 2 آنجا چو نام تست سلیمان ملک خلد %~% اینجا چو مور خانه مکن در سرای خاک
# 3 ای از برای بردن گنجینهای مور %~% چون موش نقب کرده درین تودهای خاک
# 4 زیر رحای چرخ که دورش بآب نیست %~% جز مردم آرد می نکند آسیای خاک
# 5 ای از برای گوی هوا نفس خویش را %~% میدان فراخ کرده درین تنگنای خاک
# 6 فرش سرایت اطلس چرخست چون سزد %~% اینجا سریر قدر تو بر بوریای خاک
# 7 ای داده بهر دنیی دون عمر خود بباد %~% گوهر چو آب صرف مکن در بهای خاک
# 8 در جان تو چو آتش حرصست شعله ور %~% تن پروری بنان و بآب از برای خاک
# 9 در دور ما از آتش بیداد ظالمان %~% چون دوذ و سیل تیره شد آب و هوای خاک
# 10 بلقیس وار عدل سلیمان طلب مکن %~% کز ظلم هست سیل عرم در سبای خاک
# 11 آتش خورم بسان شترمرغ کآب و نان %~% مسموم حادثات شد اندر وعای خاک
# 12 ای کوردل تو دیده نداری از آن ترا %~% خوبست در نظر بد نیکو نمای خاک
# 13 داوری درد خود مطلب از کسی که نیست %~% یک تن درست در همه دارالدوای خاک
# 14 زین بادخانه آب دمادم مخور از آنک %~% از خون لبالبست درین دورانای خاک
# 15 در شیب حسرتند ز بالای قصر خود %~% این سروران پست شده زیر پای خاک
# 16 بس خوب را که از پی معنی زشت او %~% صورت بدل کنند بزیر غطای خاک
# 17 ای مرده دل ز آتش حرصی که در تو هست %~% در موضعی که گور تو سازند وای خاک
# 18 گر عقل هست در سر تو پای بازگیر %~% زین چاه سر گرفته نادلگشای خاک
# 19 بیگانه شد ز شادی و با اند هست خویش %~% ای کاش آدمی نشدی آشنای خاک
# 20 از خرمن زمانه بکاهی نمی رسی %~% با خر بجز گیاه نباشد عطای خاک
# 21 دایم تو از محبت دنیا و حرص مال %~% نعمت شمرده محنت دارالبلای خاک
# 22 بستان عدن پرگل و ریحان برای تست %~% تو چون بهیمه عاشق آب و گیای خاک
# 23 ساکن مباش بر سر نطع زمین چو کوه %~% کز فتنه زلزله است کنون در فنای خاک
# 24 جانت بسی شکنجه غم خورد و کم نشد %~% انس دلت ز خانه وحشت فزای خاک
# 25 در صحن این خرابه غباری نصیب تست %~% ورچه چو باد سیر کنی در فضای خاک
# 26 خلقی درین میانه چو خاشاک سوختند %~% کآتش گرفت خاصه درین دور جای خاک
# 27 آتش چو شاخ و برگ بسوزد درخت را %~% در تخم پروری نکند اقتضای خاک
# 28 خود شیر شادیی نرساند بکام تو %~% این سالخورده مادر اندوه زای خاک
# 29 عبرت بسی نمود اگر جانت روشنست %~% آیینه مکدر عبرت نمای خاک
# 30 گویی زمان رسید که از هیضه قی کند %~% کز حد بشد ز خوردن خلق امتلای خاک
# 31 آتش مثال حله سبز فلک بپوش %~% برکن ز دوش صدره آب و قبای خاک
# 32 بی عشق مرد را علم همتست پست %~% بی باد ارتفاع نیابد لوای خاک
# 33 ره کی برد بسینه عاشق هوای غیر %~% خود چون رسد بدیده اختر فدای خاک
# 34 تا آدمی بود بود این خاک را درنگ %~% کآمد حیات آدمی آب بقای خاک
# 35 وآنکس که خاک از پی او بود شد فنا %~% فرزانه را سخن نبود در فنای خاک
# 36 حرصم چو دید آب مرا گفت خاک خور %~% قومی که چون منید هلموا صلای خاک
# 37 گفتم برای پند تو نظمی چنین بدیع %~% کردم ز بحر طبع خود آبی فدای خاک
# 38 ای قادری که جمله عیال تواند خلق %~% از فوق عرش اعلی تا منتهای خاک
# 39 از نیکویی چو دلبر خورشید رو شوند %~% در سایه عنایت تو ذره های خاک
# 40 تو سیف را از آتش دوزخ نگاه دار %~% ای قدرتت بر آب نهاده بنای خاک
# 41 از بندگانت نعمت خود وامگیر ازآنک %~% «ناورد محنتست درین تنگنای خاک »
PageV1P833
### || [genre: Qt]
# 1 دلش شکسته نگردد ازین سخن دانم %~% که گرچه سخت بود نشکند ز شکر سنگ
# 2 بسوی حضرت او زین نمط سخن نبرم %~% کز ابلهیست زدن بر محک زرگر سنگ
# 3 من از برای دل او دگر نگویم شعر %~% که آب می نکند بیش ازین اثر در سنگ
# 4 بدین قصیده تر در وغای هجرانش %~% مراست لشکر از آب و سلاح لشکر سنگ
# 5 جواب این سخن آبدار ممکن نیست %~% مگر خطیب صدا را که هست منبر سنگ
# 6 بدین فریده ز عطار طبع من چه عجب %~% که عود سوز مجامع شود چو مجمر سنگ
# 7 بدست ناظم عقل از فلاخن خاطر %~% ازین قصیده رسانم بهفت کشور سنگ
# 8 مگوی از آنکه نباشد درین لطایف عیب %~% مجوی از آنکه نیابی در آب کوثر سنگ
# 9 سزد که وزن نیارد بنزد گوهر سنگ %~% که تو چو گوهری و دلبران دیگر سنگ
# 10 چو راه عشق تو کوبم بسازم از سرپای %~% چو خاک کوی تو سنجم بسازم از زر سنگ
# 11 اگر چه نثر زر و سیم کرد نتوانم %~% بنظم خرج کنم با تو همچو جوهر سنگ
# 12 عروس حسن تو چون جلوه کرد خاطر من %~% بدر نظم مرصع کند چو زیور سنگ
# 13 کسی که نسبت گوهر کند بخاک درت %~% چو صیرفیست که با زر کند برابر سنگ
# 14 تو همچو آب لطیفی از آن همی داری %~% مدام از دل خود همچو آب در بر سنگ
# 15 چکید در ره عشق تو خون دل بر خاک %~% رسید بر سر کوی تو پای جان بر سنگ
# 16 کجا بمنزل وصلت رسم چو اندر راه %~% اولاغ عمر سقط می شود بهر فرسنگ
# 17 پلنگ طبعی و من بر درت چو سگ خوارم %~% بدست جور مزن بر چو من غضنفر سنگ
# 18 دلت کنون بجفا میل بیشتر دارد %~% چرا ز مرکز خود می(کنی) فروتر سنگ
# 19 مرا بچنگ جفا می زنی و می گویی %~% که تو چو آب لطیفی برو همی خور سنگ
# 20 ز غیر عشق تو پرداختیم خاطر خویش %~% که بت شود چو درافتد بدست بت گر سنگ
# 21 بترک دنیا جز مرد عشق کس نکند %~% که ارمنی نزند بر صلیب قیصر سنگ
# 22 نه مرد عشق بود گر بود مدبر عقل %~% نه کار گوی کند گر بود مدور سنگ
# 23 ز نور عشق شود چون ملک بمعنی مرد %~% ز بت تراش شود آدمی بپیکر سنگ
# 24 نه پرتو اثر عاشقیست در هر دل %~% نه معجز حجر موسویست در هر سنگ
# 25 بنای کعبه مهرت چو می نهاد دلم %~% بعقل گفتم کاز هر طرف بیاور سنگ
# 26 مرا زمانه مدد خواست سنگ نیافت %~% فگند در ره وصل از فراق تو خرسنگ
# 27 حدیث عشق تو با کوه اگر کنم تقریر %~% رقم پذیر شود زآن سخن چو دفتر سنگ
# 28 ز روی روشنت ار پرتوی فتد بر خاک %~% در آب تیره چو ماهی شود شنا گر سنگ
# 29 ز فیض معدن لطفت عجب همی دارم %~% که در مقام جمادی نگشت جانور سنگ
# 30 در آن مقام که روشن دلان عشق تواند %~% چو آب آینه گون روی راست مظهر سنگ
# 31 نه او مه است ز تو گر بلند بر شد مه %~% نه او به است ز زرگر بود فزون تر سنگ
# 32 چو تاب مهر تو بر دل رسید دل بگذاخت %~% چو اندر آب کلوخ افتد و در آذر سنگ
# 33 مراد صعقه موسیست گرچه بر سر طور %~% شود بنور تجلی حق منور سنگ
# 34 شراب شوق توم مست کرد و خواهم زد %~% بدست عربده بر شیشهای اختر سنگ
# 35 که روح مست شود چون بدل در آید عشق %~% زمین شراب خورد چون رسد بساغر سنگ
# 36 فروغ عشق تو در جان نهان همی دارم %~% چو در دل آتش نوزاده را معمر سنگ
# 37 کسی که زنده دل از عشق نیست گر شاهست %~% بمردکی شود (او) همچو کور افسر سنگ()
# 38 صبا ز خاک درت گر برو فشاند گرد %~% چو ناف آهوی چینی شود معطر سنگ
# 39 چو سبزه سبز شود چون کلوخ در صحرا %~% از آب لطف تو چون خاک اگر شود تر سنگ
# 40 زمین جامد را از نبات گوناگون %~% چو روح نامیه دردی کند مصور سنگ
# 41 اگر ز صفحه رویت بدو مثال رسد %~% چو روی صفحه بگیرد نشان ز مصدر سنگ
# 42 وگر ز لعل تو خورشید لعل برگیرد %~% ز عکس پرتو او گوهری شود هر سنگ
# 43 بتو همی نرسد رقعه نیازم از آنکه %~% کبوتران دعا راست بسته بر پر سنگ
# 44 ز برج همت ما خود کجا کند پرواز %~% بجای نامه چو بستیم بر کبوتر سنگ
# 45 ز دست انده تو بر درخت هستی ما %~% چه شاخها شکند گر شود مکرر سنگ
# 46 ز بعد آنکه مرا مدتی قضای آله %~% میان خطه تبریز چون گهر در سنگ
# 47 نشاند بهر لگد کوب جور و محنت دوست %~% چنانک بر لب جوی از برای گازر سنگ
# 48 مرا کلوخ جفا آنچنان زدند بقهر %~% که کافران عرب بر لب پیمبر سنگ
# 49 بسی دویدم و هرگز وفا ندیده زیار %~% بخیره چند خورم از جفای دلبر سنگ
# 50 مشو بتجربه مشغول از آنکه قلب آید %~% هزار بار گر این نقد را زنی بر سنگ
# 51 اگر بپرسد از من کسی که چون گفتی %~% سخن بلند و متین همچو کوه یکسر سنگ
# 52 رفیق دوست چو شاید که دشمنان باشند %~% روا بود که بسازم ردیف گوهر سنگ
# 53 اگرچه غیر لب لعل او کسی ندهد %~% بهای این گهری کندروست مضمر سنگ
# 54 بسی بگفتم و سودی نداشت کردم عهد %~% که بعد ازین نزنم بر درخت بی بر سنگ
PageV1P834
### || [genre: Qt]
# 1 ای ز روی تو گرفته چهره خوبی جمال %~% یافته از صورت تو بدر نکویی کمال
# 2 رسم مه خود محو شد خورشید همچون دایره %~% پیش روی خوب تو یک نقطه باشد همچو خال
# 3 در مقام جلوه اندر مرغزار حسن تو %~% هر تذروی صد دم طاوس دارد زیر بال
# 4 گر بکویت راه یابد مشک بیز آید صبا %~% ور ز زلفت بوی گیرد عنبر افشاند شمال
# 5 نزد باغ حسن آوای غنچه منما روی گل %~% پیش سلطان رخش ای لاله مگشا چتر آل
# 6 تا مثال روی تو پیدا شد اندر سر ماه %~% بی دل ای دلبر چو تمثالیم و بی جان چون خیال
# 7 بر امید قرب تو داریم تا صبح اجل %~% در شب هجر تو وقتی خوشتر از روز وصال
# 8 تا بر افروزد بوصفت شمع فکر اندر ضمیر %~% طبع وقادم کند هر دم چو آتش اشتعال
# 9 عشق ما را محو کرد و رسم او خود این بود %~% سوخت آن کوکب که با خورشید دارد اتصال
# 10 از فنای جان ندارد بیم عاشق در طریق %~% وز هلاک تن ندارد باک حیدر در قتال
# 11 هرکه عاشق گشت و کرد از بهر جانان چار چیز %~% محو رسم و رفع عادت ترک جان و بذل مال
# 12 جامع اسرار حق همچون کتاب الله شود %~% واهل رحمت در امور از روی او گیرند فال
# 13 گرچه نامت مرد باشد عاشقی دعوی مکن %~% کند رین میدان چو تو مردی نباشد در رجال
# 14 نفس سرکش چون تواند ساخت با اندوه عشق %~% کی تواند خورد اگر با سک بود نان در جوال
# 15 غم خور و در هر نفس انعام بین از ذوالمنن %~% ره رو و در هر قدم اکرام بین از ذوالجلال
# 16 طعنه ای عالم مزن در باب درویشان ازآنک %~% حالشان فصلیست بیرون از کتاب قیل و قال
# 17 گر کمال خویش خواهی گام زن وز ره ممان %~% زآنکه چون در سیر باشد بدر خواهد شد هلال
# 18 تا تویی ای سیف فرغانی ازین پس در سخن %~% زین نمط مگذر که بعد از حق نباشد جز ضلال
# 19 در سماع از گفته تو شورها خواهند کرد %~% دم بدم ارباب وجد و هر نفس اصحاب حال
PageV1P835
### || [genre: Qt]
# 1 ای که اندر ملک گفتی می نهم قانون عدل %~% ظلم کردی ای اشاراتت همه بیرون عدل
# 2 این امیرانی که بیماران حرص اند و طمع %~% همچو صحت از مرض دورند از قانون عدل
# 3 دست چون شمشیرشان هر ساعتی در پای ظلم %~% بر سر میدان بیدادی بریزد خون عدل
# 4 زآن همی ترسم که ناگه سقف بر فرش اوفتد %~% خانه دین را که بس باریک شد استون عدل
# 5 ظالمان سرگشته چون چرخند تا سرگین جور %~% گاو جهل این خران انداخت بر گردون عدل
# 6 چون هلال دولت این ظالمان شد بدر تام %~% هر شبی نقصان پذیرد ماه روزافزون عدل
# 7 دیگران دروی چو مجمر عود احسان سوختند %~% وین خسان را هیمه سرگین است در کانون عدل
# 8 آب عدل و دست احسان شوید از روی زمین %~% چرک ظلم این عوانان را بیک صابون عدل
# 9 گرچه عدل و دین نمی دانی ولی می دان که هست %~% راستی معنی دین و نیکویی مضمون عدل
# 10 اطلس دولت چو در پوشیدی احسان کن بدور %~% بهر عریانان ظلمت صدره یی زاکسون عدل
# 11 حاکمی عادل همی باید که دندان برکند %~% مار ظلم این عقارب را بیک افسون عدل
# 12 باد لطفش وانشاندی آتش این ظلم را %~% خاک را گر آب دادی ایزد از جیحون عدل
# 13 آمدی جمشید و مهدی تا شدی سرکوفته %~% مار ضحاکان ظلم از گرز افریدون عدل
# 14 تا امام خود نسازی شرع را در کار ملک %~% هرچه تو حاکم کنی چون ظلم باشد دون عدل
# 15 گر خوهی تا نظم گیرد کار ملک و دین ز تو %~% جهد کن تا جمله افعالت شود موزون عدل
# 16 تا مزاج مملکت صحت پذیرد بعد ازین %~% خلط ظلم از طبع بیرون کن بافتیمون عدل
# 17 ظلمت ظلمت گر از پشت زمین برخاستی %~% روی بنمودی بمردم چهره گلگون عدل
# 18 حرص زرگر کم بدی در تو عروس ملک را %~% گوش عقد در شدی از لؤلوی مکنون عدل
# 19 سیف فرغانی چو پیدا گشت بوم شوم ظلم %~% راست چون عنقا نهان شد طایر میمون عدل
PageV1P836
### || [genre: Qt]
# 1 زهی بر جمال تو افشانده جان گل %~% ز روی تو بی رونق اندر جهان گل
# 2 ز وصف تو اندر چمن داستانی %~% فرو خواند بلبل برافشاند جان گل
# 3 چو بلبل بنام رخت خطبه خواند %~% اگر همچو سوسن بیابد زبان گل
# 4 ز روی تو رنگی رسیده است گل را %~% که اندر جهان روشناسست از آن گل
# 5 اگر همچو من از تو بویی بیاید %~% چو بلبل ز عشقت برآرد فغان گل
# 6 بباد هوای تو در روضه دل %~% درخت محبت کند هر زمان گل
# 7 گر از گلشن وصل تو عاشقی را %~% بدست سعادت فتد ناگهان گل
# 8 در اطوار وحدت بدو رو نماید %~% برنگی دگر جای دیگر همان گل
# 9 گرم گل فرستد ز فردوس رضوان %~% مرا خار تو خوشتر آید از آن گل
# 10 همه کس گلی دارد اندر بهاران %~% چو تو با منی دارم اندر خزان گل
# 11 تو پایی بنه در چمن تا بگیرد %~% ز فرق سر شاخ تا فرقدان گل
# 12 گل لاله رخ روی بر خاک مالد %~% چو بر عارض تو کند ارغوان گل
# 13 تو درخنده آیی بصد لب چو غنچه %~% چو بر چهره من کند زعفران گل
# 14 درین ماه کندر زمین می درفشد %~% بدان سان که استاره بر آسمان گل
# 15 بپشتی آن سخت گستاخ رو شد %~% که خندید در روی آب روان گل
# 16 ازین غم که با بلبلان سبک دل %~% بمیوه کند شاخ را سرگران گل
# 17 درون چون دل غنچه خون گشت ما را %~% برون آی تا چند باشد نهان گل
# 18 چو روی تو بیند یقین دان که افتد %~% میان خود و رویت اندر گمان گل
# 19 ز بهر زمین بوس در پیش رویت %~% برون آورد صد لب از یک دهان گل
# 20 اگر خود بخاری مدد یابد از تو %~% برون آورد آتش از روی نان گل
# 21 چو نزدیک (آتش) شوی دور نبود %~% که آتش شود لاله گردد دخان گل
# 22 چو تو بامنی پیش من خار گل دان %~% چو من بی توام نزد من خاردان گل
# 23 چو در گلستان بگذری در بهاران %~% ایا مر ترا همچو من مهربان گل
# 24 فرود آی تا چشم بد را بسوزد %~% سپندی بر آن روی آتش فشان گل
# 25 گر از بهر نزهت ز باغ جمالت %~% برضوان دهی دسته یی در چنان گل
# 26 نه در برگ سدره بود آن لطافت %~% نه بر شاخ طوبی بود مثل آن گل
# 27 وگرچه شب و روز بیش از ستاره %~% کند مرغزار فلک ضمیران گل
# 28 جهان سربسر خرمی از تو دارد %~% برین هست یک شاهد از روشنان گل
# 29 چو برجیست باغ جمالت که دایم %~% درو می کند با شکوفه قران گل
# 30 ز خطی که نامی بود بروی از تو %~% چو کاغذ ز مسطر بگیرد نشان گل
# 31 شود لفظ عذب سخن در بیان تر %~% کند شاخ خشک قلم در بنان گل
# 32 بحسن تو اندر بهاران شکوفه %~% محالست از آن سان که در مهرگان گل
# 33 اگر با تو ای میوه دل شکوفه %~% سرافگنده نبود چو در بوستان گل
# 34 بسی تیر طعنه ز خاری که دارد %~% زند بروی از شاخ همچون کمان گل
# 35 الا ای صبا باغبان را خبر کن %~% ستم می کند سخت بر بلبلان گل
# 36 چو بلبل همی نالم از مهرش آری %~% چنین بردهد دوستی با چنان گل
# 37 گر آن گلستان گیرد اندر کنارم %~% تنم را شود مغز در استخوان گل
# 38 بهشتی شمارم من آن پیرهن را %~% کز اندام او باشدش در میان گل
# 39 چنان می نماید ز پیراهن آن تن %~% (که) از شعر نسرین و از پرنیان گل
# 40 میان من و او جدایی نشاید %~% که من خارم و هست آن دلستان گل
# 41 مرا گفت از بهر من گل بیاور %~% ادب نیست بردن سوی گلستان گل
# 42 ز دست من ار خار باشد بگیرد %~% نگاری که نستاند از دیگران گل
# 43 اگر چه ز شاخ درخت قریحت %~% بسختی برآید چو گوهر ز کان گل
# 44 چو خورشید مهرش بزد شعله کردم %~% بپیرانه سر چون درخت جوان گل
# 45 چو در شعر جلوه کنم روی او را %~% چو نظارگی اوفتد بر کران گل
# 46 اگر چند گویی که همچون گیاهست %~% ز بستان طبعت بر شاعران گل
# 47 همین قوم را از طمع می نماید %~% زنان دوستی تره بر روی نان گل
# 48 باغراض فاسد بود نزد مردم %~% گل هرکسی خار و خار کسان گل
# 49 هم از گوسپند علف جوی باشد %~% که قیمت ندارد بنزد شبان گل
# 50 بدین شعر دیوان من گلشنی دان %~% ز گرما و سرما درو بی زیان گل
# 51 زتری که هست از ردیفش تو گویی %~% برآمد چو نیلوفر از آبدان گل
# 52 مکن عیب ار چند بی عیب نبود %~% که جمع است با خار در یک مکان گل
PageV1P837
### || [genre: Qt]
# 1 ایا دلت شده از کار جان بتن مشغول %~% دمی نکرده غم جانت از بدن مشغول
# 2 دوای این دل بیمار کن چرا شده ای %~% چو گر گرفته بتیمار کرد تن مشغول
# 3 بگنده پیر جهان کهن فریفته ای %~% چو نوجوان که نخستین شود بزن مشغول
# 4 ز کار آخرتت کرد شغل دنیا منع %~% چو مرغ را طلب دانه از وطن مشغول
# 5 شتردلی و (خر نفس و) گاو طبعت کرد %~% از آن چراگه خرم بدین عطن مشغول
# 6 بمدح دنیی دون نفس زاغ همت تو %~% چو عندلیب با ستایش چمن مشغول
# 7 لباس دینت کهن شد برای جامه نو %~% ز ساز مرگ همی داردت کفن مشغول
# 8 برای منصب و مالی ز علم و دین بیزار %~% ز بهر کسب معاشی بمکر و فن مشغول
# 9 بعشق بازی با قید زلف مه رویان %~% دل سیاه تو غازیست بر رسن مشغول
# 10 ز ملک و ملک برآیی چو در ولایت تو %~% تو خفته نفسی و دشمن بتاختن مشغول
# 11 نه مرد آخرتی چون بشغل دنیا کرد %~% ترا ز رفتن ره نفس راهزن مشغول
# 12 بلی معاویه جاه جوی نگذارد %~% اگر بکار خلافت شود حسن مشغول
# 13 عقاب وار اگر چه گرفته ای بالا %~% ولی دلت سوی پستیست چون زغن مشغول
# 14 دل چو شمع فروزنده را بر آتش آز %~% فتیله وار چه داری بسوختن مشغول
# 15 چو مرغ اوج نگیری درین هوا چون تو %~% در آشیانه چو فرخی بپر زدن مشغول
# 16 ز ذکردوست اگر طالبی درین صحرا %~% چو مرغ باش قدم سایرودهن مشغول
# 17 الاهی از پی شادی و راحت دنیا %~% مرا مدار بغمهای دلشکن مشغول
# 18 ز ساز فقر مرا غیر جامه چیزی نیست %~% نه آلتی که بکاری توان شدن مشغول
# 19 بخرقه یی که مرا هست همچو یعقوبم %~% ببوی طلعت یوسف بپیرهن مشغول
# 20 بخویشتن ز تو مشغولم آنچنانم کن %~% که بعد ازین بتو باشم ز خویشتن مشغول
# 21 ترا بنزد تو هردم شفیع می آرم %~% بحق آنک مگردان مرا بمن مشغول
PageV1P838
### || [genre: Qt]
# 1 ای بلبل بوستان معقول %~% طوطی شکرفشان معقول
# 2 ای بر سر تو لجام حکمت %~% وی در کف تو عنان معقول
# 3 مشاطه منطق تو کرده %~% آرایش دختران معقول
# 4 وی از پی طعن دین نشانده %~% بر رمح جدل سنان معقول
# 5 وی ناخن بحث تو ز شبهه %~% رنگین شده بر میان معقول
# 6 رو چهره نازک شریعت %~% مخراش بناخنان معقول
# 7 پنداشته ای که از حقیقت %~% مغزیست در استخوان معقول
# 8 بر سفره حکمت آزمودند %~% پس بی نمکست نان معقول
# 9 تیر نظرت ز کوری دل %~% کژ می رود از کمان معقول
# 10 سر بر نکنی بعالم قدس %~% از پایه نردبان معقول
# 11 با حبل متین دین چرایی %~% پا بسته ریسمان معقول
# 12 زردشت نه ای چرا شدستند %~% خلقی ز تو زند خوان معقول
# 13 شرح سخن محمدی کن %~% تا چند کنی بیان معقول
# 14 بر شه ره شرع مصطفی رو %~% نه در پی ره زنان معقول
# 15 کز منهج حق برون فتادست %~% آمد شد رهروان معقول
# 16 بانگ جرس ضلالت آید %~% پیوسته ز کاروان معقول
# 17 گوش دل خویشتن نگه دار %~% از بوعلی آن زبان معقول
# 18 نقد دغلی بزر مطلاست %~% در کیسه زرگران معقول
# 19 در خانه دین نخواهی آمد %~% ای مانده بر آستان معقول
# 20 بی فر همای شرع ماندی %~% چون جغد در آشیان معقول
# 21 چون باز سپید نقل دیدی %~% بگذار قراطغان معقول
# 22 اینجا که منم بهار شرعست %~% وآنجا که تویی خزان معقول
# 23 در معجزه منکری که کردی %~% شاگردی ساحران معقول
# 24 سودی نکنی ز دین تصور %~% این بس نبود زیان معقول
# 25 روشن دل چون چراغت ای دوست %~% تاریک شد از دخان معقول
# 26 هرگز نبود حرارت عشق %~% در طبع فسردگان معقول
# 27 از حضرت شاه انبیا علم %~% ای سخره جاودان معقول
# 28 ما را ز خبر مثالها داد %~% نافذ همه بی نشان معقول
PageV1P839
### || [genre: Qt]
# 1 ای خجل از رخ تو ماه تمام %~% آفتابی و سایه تو انام
# 2 دیدنی جز رخ تو نیست حلال %~% خوردنی جز غم تو نیست حرام
# 3 می شود انگبین چه بوسه دهد %~% لب لعل تو بر کناره جام
# 4 از حدیث لبت بشیرینی %~% چون شکر شد زبانم اندر کام
# 5 از در تو ثنا بود نفرین %~% وز لب تو دعا بود دشنام
# 6 همچو پسته ز نسبت چشمت %~% خنده در پوست می زند باذام
# 7 زر ندارم که ریزم اندر پات %~% مردمم جان نمی دهند بوام
# 8 دل من از هوات مضطر گشت %~% باد از بحر می برد آرام
# 9 ختم کردیم عشق را بر تو %~% قطع کردم نماز را بسلام
# 10 عاشق تو ز غیر مستغنیست %~% تیغ چوبین نمی خوهد بهرام
# 11 جان و دل سوی طاق ابروی تو %~% رو بمحراب کرده همچو امام
# 12 صف کشیده جماعتی و مرا %~% در قفا ایستاده بهر ملام
# 13 بی رخ آفتاب زنگ شمار %~% ماه بر روی چرخ آینه فام
# 14 از رخ و از لبت نشان دادند %~% گل خندان و غنچه بسام
# 15 روی تو ای بلطف نام آور %~% با چنان حسن در میام انام
# 16 هست چون ماه بدر در شبها %~% هست چون روز عید در ایام
# 17 در چمن بی گل رخت ما را %~% هست بلبل خروس بی هنگام
# 18 ای عذاب غم تو خاصان را %~% همچو اندر بهشت رحمت عام
# 19 دانه خال تست آن ملواح %~% که کند مرغ روح را در دام
# 20 عاشقی را که چون تو معشوقیست %~% باخت باید دو کون را در گام
# 21 مملکت همچو مصر می باید %~% خواجه یی را که یوسف است غلام
# 22 پیش آن رخ که سرخ چون لاله است %~% شد سیه رو گل سپید اندام
# 23 ای ز تحریر ذکر تو گشته %~% همچو طوطی سخن گزار اقلام
# 24 تا گل روی تو ندید نداد %~% نحل طبع من انگبین کلام
# 25 تا نمیرم ز تو نگردم باز %~% شهد را چون مگس کنم ابرام
# 26 بهر رویت تبارک الله خواند %~% نطفه در صلب و مضغه در ارحام
# 27 فلکی ثنای تست اثیر %~% عنصری مدیح تست اجرام
# 28 چه عجب گر چو سیف فرغانی %~% کاتب مدح تو شوند کرام
PageV1P840
### || [genre: Qt]
# 1 بجای سخن گر بتو جان فرستم %~% چنان دان که زیره بکرمان فرستم
# 2 تو دلدار اهل دلی شاید ار من %~% بدلدار صاحب دلان جان فرستم
# 3 سخن از تو و جان زمن این به آید %~% که تو این فرستی و من آن فرستم
# 4 اگر چه من از شرمساری نیارم %~% که شبنم سوی آب حیوان فرستم
# 5 توی بحر معنی و من تشنه تو %~% نگویی زلالی بعطشان فرستم
# 6 چو قانون فضلم نجاتست جان را %~% شفایی بیمار نالان فرستم
# 7 و گرچه من از حشمت تو نیارم %~% که پای ملخ زی سلیمان فرستم
# 8 ازین شمسه نوری بخورشید بخشم %~% وزین پنجه زوری بدستان فرستم
# 9 بر برق رخشنده آتش فروزم %~% سوی ابر غرنده باران فرستم
# 10 بخندد بسی معدن لعل بر من %~% که خرمهره سوی بدخشان فرستم
# 11 بکوری کند حمل صاحب بصیرت %~% که سرمه بسوی سپاهان فرستم
# 12 خواریست گوساله سامری را %~% سزد گر بموسی عمران فرستم
# 13 تو نظم مرا خود گهر گیر یکسر %~% پسندم که گوهر سوی کان فرستم
# 14 گر از شاخ بی برگ خود خشک برگی %~% بر آن درخت گل افشان فرستم
# 15 پراگنده گویم شود نام ترسم %~% بدان جمع اگر زین پریشان فرستم
# 16 بریحان گری عیب باشد اگر من %~% سوی باغ فردوس ریحان فرستم
# 17 منم مالک آتش طبع حاشا %~% که خاشاک گلخن برضوان فرستم
# 18 چه عذر آورم گر طنین مگس را %~% سوی بلبلان سحرخوان فرستم
# 19 تبر خورده شاخی بگلزار بخشم %~% خزان دیده برگی ببستان فرستم
# 20 کواکب بخندند چون صبح بر من %~% که ذره بخورشید تابان فرستم
# 21 شفق وارم از شرم رو سرخ گردد %~% که کوکب بر ماه تابان فرستم
# 22 تو ای یوسف مصر دولت نگویی %~% بشیری بمحزون کنعان فرستم
# 23 تنی را که رنجیست راحت نمایم %~% دلی را که دردیست درمان فرستم
# 24 سوی سیف فرغانی آن مخلص خود %~% چو دانا خطایی بنادان فرستم
# 25 بمن گر سخن از پی آن فرستی %~% که تا من سخن در خور آن فرستم
# 26 صف لشکر من ندارد سواری %~% که با رستم او را بمیدان فرستم
# 27 من از همت تو چو آنجا رسیدم %~% که بار فصاحت بسحبان فرستم
# 28 بمنشور سلطان ولایت گرفتم %~% خراج ولایت بسلطان فرستم
PageV1P841
### || [genre: Qt]
# 1 ای شهنشه چون غلامانت بدر باز آمدم %~% عیب مشمر کز درت من بی هنر باز آمدم
# 2 دی برفتم کز پی فردا مگر کاری کنم %~% چون گدا امروز ناگاهان بدر باز آمدم
# 3 صولجان ارجعی زد در قفای من چو گوی %~% رو نهادم سوی این میدان بسر باز آمدم
# 4 هر کجا رفتم غمت پیش از من آنجا رفته بود %~% گفتم از دست غمت این المفر باز آمدم
# 5 گرد بازار جهان دکان بدکان همچو سیم %~% گشتم و آخر بمعدن همچو زر باز آمدم
# 6 اندر آن جانب مرا گلزار نزهت خشک گشت %~% من ببوی اینچنین گلهای تر باز آمدم
# 7 از جوار تو که خورشید از تو دارد نور روی %~% چون هلالی رفته بودم چون قمر باز آمدم
# 8 من ازین دریا که موجش گوهر افشاند چو ابر %~% چون بخاری رفته بودم چون مطر باز آمدم
# 9 بهر ادراک معانی در نگارستان دهر %~% یک بیک کردم تماشای صور باز آمدم
# 10 گنج حکمت بوذ در هر ذره زآن خورشیدوار %~% اندر آن ویرانها کردم نظر باز آمدم
# 11 بچه عنقا بدم آنجا شکسته پر و بال %~% چون دگر بارم برآمد بال و پر باز آمدم
# 12 مدتی در دامگاه خاک بودم دانه چین %~% یاد(م) آمد لذت این آبخور باز آمدم
# 13 چون مگس آنجا بسی کردم دهان در تلخ و شور %~% خوشتر از شیرین ندیدم وز شکر باز آمدم
# 14 شکرستان ترا چون من مگس در خور بود %~% زین سوم راندی من از سوی دگر باز آمدم
# 15 همچو منج انگبین در کنج بودم منزوی %~% چون گلی دیدم برافراز شجر باز آمدم
# 16 نحل بی برگم مرا بوی بهار آمد ز تو %~% تا بسازم انگبین سوی زهر باز آمدم
# 17 در سفر با دیگران کردم زیان و نزد تو %~% در اقامت سود دیدم از سفر باز آمدم
# 18 روزگاری بر سر این کوه بودم ابروار %~% رفتم و بر بحر و بر کردم گذر باز آمدم
# 19 حامل در بود از مهر تو دل همچون صدف %~% قطره یی بودم که رفتم چون گهر باز آمدم
# 20 بهر یعقوبان نابینای هجران چون بشیر %~% سوی کنعان بردم از یوسف خبر باز آمدم
# 21 این که می گویم سراسر وصف حال کاملست %~% هرچه گفتم بهر خویش از خیر و شر باز آمدم
# 22 من چو مجنونان بسوی کوی لیلی می شدم %~% تا دوای خود کنم دیوانه تر باز آمدم
PageV1P842
### || [genre: Qt]
# 1 عشق و دولت اگر بود باهم %~% بتو نزدیکتر شود راهم
# 2 محنت و عشق هر دو هم زادند %~% عشق و دولت کجا بود باهم
# 3 هست بخت آنکه تو مرا خواهی %~% هست عشق آنکه من ترا خواهم
# 4 عشق خواند مرا بدرگه تو %~% لیک دولت برد بدرگاهم
# 5 هست ارزان بمحنت همه عمر %~% دولتی کز تو کرد آگاهم
# 6 بسوی خیمه تو می نگرد %~% ترک جان از تن چو خرگاهم
# 7 سوزن گم شده است در ره هجر %~% این تن همچو رشته یکتاهم
# 8 که ز خورشید اگر چراغ کنی %~% نتوان یافتن بیک ماهم
# 9 در غم تست ناله هم نفسم %~% در ره تست سایه همراهم
# 10 مردم از من ترا همی طلبند %~% که من از تو ترا همی خواهم
# 11 بدو زلف تو عشق قیدم کرد %~% رسن تو فگند در چاهم
# 12 عشق تو سوخت خرمن خردم %~% باد تو برد دانه و کاهم
# 13 رخ تو دید مست شد عقلم %~% در همین خانه مات شد شاهم
# 14 سخنم چون بسمع تو نرسید %~% کز تو همچون سخن در افواهم
# 15 ای چو شب دل سیاه کرده مباش %~% ایمن از ناله سحرگاهم
# 16 گر تو از روشنی چو آینه یی %~% عاقبت تیره گردی از آهم
# 17 سر نهم زیر پای تا برسد %~% بدرخت تو دست کوتاهم
# 18 گر همه رنگها بیامیزی %~% ای دو زلف دراز و بالا هم
# 19 بجز از رنگ عشق تو رنگی %~% نپذیرم که صبغت اللهم
# 20 من نه آن عاشقم که در پی خود %~% هم چو سعدی بری باکراهم
# 21 گر چه در خانه خفته ام بی کار %~% بتو مشغول و با تو همراهم
# 22 زین گلستان بسیف فرغانی %~% خاردادی مدام و خرما هم
PageV1P843
### || [genre: Qt]
# 1 من آن آیینه معنی نمایم %~% که از مرآت دل زنگی زدایم
# 2 چو موسی علم جوی از من که چون خضر %~% بدانش منبع آب بقایم
# 3 چو روح الله با نفاس مطهر %~% جهانی کوردل را توتیایم
# 4 چو بر سر خاک کردم خویشتن را %~% زمین شد آسمان در زیر پایم
# 5 اگر خواهم بسوی عالم قدس %~% ز گردون نردبان سازم برآیم
# 6 بلطف و حسن چون عیسی و یوسف %~% بمردم جان ببخشم دل ربایم
# 7 مرا فیض یدالله قفل بگشود %~% بده انگشت مفتاح خدایم
# 8 چنان در حل و عقدم دست مطلق %~% که خواهم بندم و خواهم گشایم
# 9 عزیزم کرد چون مهمان اگر چه %~% بخواری داشت بر در چون گدایم
# 10 بطیر عارفان سیرم بدل شد %~% مقامی نیست اندر هیچ جایم
# 11 بشرق و غرب می رفتم چو خورشید %~% کنون اندر مقام استوایم
# 12 زوال من زوال مملکت دان %~% که من این مملکت را پادشایم
# 13 گهی استون آن سقف رفیعم %~% گهی معمار این عالی سرایم
# 14 ببندد آبها چون بست طبعم %~% بگردد کوهها چون گشت رایم
# 15 فلک گردان بود چون من بگردم %~% زمین برجا بود چون من بجایم
# 16 اگر یک ذره بفرستم بیاید %~% چو سایه آفتاب اندر قفایم
# 17 امامانند اندر صحبت من %~% ولیکن مقتدی من مقتدایم
# 18 اگرچه در رکابم اولیایند %~% ولیکن همعنان با انبیایم
# 19 گهی چون موج بینی در بحارم %~% گهی چون ابریابی در هوایم
# 20 منم اکسیری تحقیق وآنگاه %~% دگر اعیان مس و من کیمیایم
# 21 مرا این دولت و مکنت عجب نیست %~% امانت دار گنج مصطفایم
# 22 نهاده پادشاه پادشاهان %~% کلید گنج در دست عطایم
# 23 تو بیماری جان داری و گویی %~% طبیب مرده دل داند دوایم
# 24 ز داروها که در قانون نوشتست %~% مجو صحت که چون قرآن شفایم
# 25 الا ای بی خبر چون اشتر مست %~% که خوانی چون جرس هرزه درایم
# 26 من این رمزی که گفتم حال قطب است %~% نه حال من که قطب آسیایم
# 27 بتو زآن نافه بویی می فرستم %~% بتو زآن لاله رنگی می نمایم
# 28 که تا دانی که حق را دوستانند %~% که من از گفتنی شان می ستایم
# 29 من بیچاره بر درگاه ایشان %~% بسان سیف فرغانی گدایم
PageV1P844
### || [genre: Qt]
# 1 ای همه آن تو حاجت زین و آن تا کی خوهیم %~% بی کسان را کس تویی از ناکسان تا کی خوهیم
# 2 از امیران جود جوییم از عوانان مردمی %~% ما ز گربه موش و از سگ استخوان تا کی خوهیم
# 3 مرده حرصند ایشان مردمی آب بقاست %~% ما دم آب بقا از مردگان تا کی خوهیم
# 4 با چنین ضعف یقین بر تو توکل چون کنیم %~% قوت حبل المتین از ریسمان تا کی خوهیم
# 5 آدمی آنست کو سگ را چو مردم نان دهد %~% ما بگو هر آدمی نان از سگان تا کی خوهیم
# 6 دیگران روزی ز حق دارند و از وی می خوهند %~% آنچه ما را درخورست از دیگران تا کی خوهیم
# 7 پادشاهان از در سلطان ما دارند ملک %~% ما چو مسکین در بدر از خلق نان تا کی خوهیم
# 8 مردمی از مردم آخر زمان جستن خطاست %~% قوت بازوی مردان از زنان تا کی خوهیم
# 9 از تن اهل کرم این گرد نان سر می برند %~% گردران مردمی زین گردنان تا کی خوهیم
# 10 این نفس سردان دل درویش چون یخ بشکنند %~% ما فقاع جود ازین افسردگان تا کی خوهیم
# 11 ملک ابلیس است این ویرانه پردیو و دد %~% مادر و انس دل و آرام جان تا کی خوهیم
# 12 اهل این دور آدمی را چون شیاطین ره زنند %~% ما نشان راه تو از ره زنان تا کی خوهیم
# 13 سیف فرغانی ز جور ظالمان سگ صفت %~% شد جهان پر رنج از راحت نشان تا کی خوهیم
PageV1P845
### || [genre: Qt]
# 1 ایا نگار صدف سینه گهر دندان %~% عقیق را زده لعل تو سنگ بر دندان
# 2 نهفته دار رخ خویش را ز هر دیده %~% نگاه دار لب خویش را ز هر دندان
# 3 ز سعی و بخت نه دورست اگر شود نزدیک %~% لب تو با دهنم چون بیکدگر دندان
# 4 چو تو بخنده در آیی و عاشقان گریند %~% ایا نشانده ز در در عقیق تر دندان
# 5 لبان لعل تو بردارد از گهر پرده %~% دهان تنگ تو بنماید از شکر دندان
# 6 اگر تو برق در افشان ندیده ای هرگز %~% بگیر آینه می خند و می نگر دندان
# 7 ز تنگی دهنت هیچ چیز ممکن نیست %~% که از لب تو بکا می رسد مگر دندان
# 8 چو خضر چشمه حیوان شدست مورد او %~% چو از دهان تو کردست آبخور دندان
# 9 همی خورد جگرم را چو گوشت تا افتاد %~% غم تو در دل من همچو کرم در دندان
# 10 شدم ز عشق تو سگ جان و شیر دل که مرا %~% غمت چو گربه فرو برد در جگر دندان
# 11 بجای خون دهنم پرعسل شود گر من %~% فرو برم بلب تو چو نیشکر دندان
# 12 ز خوان لطف تو از بهر استخوانی دل %~% سگیست دوخته بر آستان در دندان
# 13 دلم که منفعت او بجان خلق رسد %~% درو نهاد غمت از پی ضرر دندان
# 14 چو آفتاب رخ تو بدلبری بشود %~% ور استاره نهد گرد لب قمر دندان
# 15 چو سنگ پای تو بوسم بروی شسته زاشک %~% گرم چوشانه برآید ز فرق سر دندان
# 16 دهانت دیدم و بر عقد در زدم خنده %~% که هست درج دهان ترا گهر دندان
# 17 بسان صبح که ناگاه بر جهان خندد %~% لب افق چو بدید از شعاع خور دندان
# 18 ز سوز عشق تو لب چون چراغ می سوزد %~% مراکز آتش آهست چون شرر دندان
# 19 بمرگ تن شود از خدمت تو بنده جدا %~% بکلبتین رود از جای خود بدر دندان
# 20 ز ذوق عالم عشقست بی اثر عاقل %~% ز چاشنی طعامست بی خبر دندان
# 21 بشعر نظم معانی وصفت آسان نیست %~% چو نقش کردن نقاش در صور دندان
# 22 حدیث حسن تو گفتن نیاید از شاعر %~% گرش ز سیم زبان باشد و ز زر دندان
# 23 که کار او نبود غیر چوب خاییدن %~% وگر ز اره نهی بر لب تبر دندان
# 24 ایا رخ چو مهت بر بساط خوبی شاه %~% ز من سخن چو ز پیل است معتبر دندان
# 25 بشعر پایه من زین سخن شود معلوم %~% که ناطق است ز تاریخ سن خر دندان
# 26 ز خوان وصل تو نان امید خشک آمذ %~% مرا که در لب تو نیست کارگر دندان
# 27 ازین سخن چه گشاید مرا ز خدمت تو %~% ز خوان تو چه خورم من بذین قدر دندان
# 28 برای آنکه دلت نرم گردد این گفتم %~% ولی نکرد ز سختی در او اثر دندان
# 29 برنج وعده تو سنگ عشوها دارد %~% خورم برنج و نگه دارم از حجر دندان
# 30 امید پسته کور است بسته سر چون جوز %~% که از شکستن آن هست در خطر دندان
# 31 حساب شعر چو سی و دو شد قلم بشکن %~% کزین نه کمتر باید نه بیشتر دندان
# 32 زبانت ار چه دراز است قصه کوته کن %~% برو بپوش بخاموشی از نظر دندان
PageV1P846
### || [genre: Qt]
# 1 دلا گر دولتی داری طلب کن جای درویشان %~% که نوردوستی پیداست در سیمای درویشان
# 2 برون شو از مکان و کون تا زیشان نشان یابی %~% چو در کون و مکان باشی نیابی جای درویشان
# 3 بر ایشان که بشناسند گوهرهای مردم را %~% توانگر گر بود چون زر نگیرد جای درویشان
# 4 چو مهر خوب رویانست در هر جان ترا جانی %~% اگر دولت ترا جا داد در دلهای درویشان
# 5 مقیم مقعد صد قند درویشان بی مسکن %~% بنازد جنت ار فردا شود مأوای درویشان
# 6 مبر از صحبت ایشان که همچو باد در آتش %~% در آب و خاک اثر دارد دم گیرای درویشان
# 7 فلک را گرچه بازیهاست بر بالای اوج خود %~% زمین را سرفرازیهاست زیر پای درویشان
# 8 بتقدیر ارچه گردون را همه زین سو بود گردش %~% بگردد آسمان زآن سو که گردد رای درویشان
# 9 شب قدرست و روز عید هر ساعت مه و خور را %~% اگر خود را بگنجانند در شبهای درویشان
# 10 اگر چه جان ز مستوری چو صورت در نظر ناید %~% بتن در روی جان بیند دل بینای درویشان
# 11 بزیر پای ایشانست در معنی سر گردون %~% بصورت گرچه گردونست بر بالای درویشان
# 12 ز درهای سلاطین ار گدایان نان همی یابند %~% سلاطین ملک می یابند از درهای درویشان
# 13 چو مردان سیف فرغانی مکن بیرون اگر مردی %~% ز دل اندوه درویشی ز سر سودای درویشان
PageV1P847
### || [genre: Qt]
# 1 نمی دانم که چون باشد بمعدن زر فرستادن %~% بدریا قطره آوردن بکان گوهر فرستادن
# 2 شبی بی فکر این نقطه بگفتم در ثنای تو %~% ولیکن روزها کردم تأمل در فرستادن
# 3 مرا از غایت شوقت نیامد در دل این معنی %~% که آب پارگین نتوان سوی کوثر فرستادن
# 4 مرا آهن در آتش بود از شوقت ندانستم %~% که مس از ابلهی باشد بکان زر فرستادن
# 5 چو بلبل در فراق گل ازین اندیشه خاموشم %~% که بانگ زاغ چون شاید بخنیاگر فرستادن
# 6 حدیث شعر من گفتن بپیش طبع چون آبت %~% بآتش گاه زردشتست خاکستر فرستادن
# 7 بر آن جوهری بردن چنین شعر آنچنان باشد %~% که دست افزار جولاهان بر زرگر فرستادن
# 8 ضمیرت جام جمشیدست و دروی نوش جان پرور %~% بر او جرعه یی نتوان ازین ساغر فرستادن
# 9 سوی فردوس باغی را نزیبد میوه آوردن %~% سوی طاوس زاغی را نشاید پر فرستادن
# 10 بر جمع ملک نتوان بشب قندیل بر کردن %~% سوی شمع فلک نتوان بروز اختر فرستادن
# 11 اگر از سیم و زر باشد ور از در و گهر باشد %~% بابراهیم چون شاید بت آزر فرستادن
# 12 ز باغ طبع بی بارم ازین غوره که من دارم %~% اگر حلوا شود نتوان بدان شکر فرستادن
# 13 تو کشورگیر آفاقی و شعر تو ترا لشکر %~% چنین لشکر ترا زیبد بهر کشور فرستادن
# 14 مسیح عقل می گوید که چون من خرسواری را %~% بنزد مهدیی چون تو سزد لشکر فرستادن
# 15 چو چیزی نیست در دستم که حضرت را سزا باشد %~% ز بهر خدمت پایت بخواهم سر فرستادن
# 16 سعادت می کند سعیی که با شیرازم اندازد %~% ولکن خاک را نتوان بگردون بر فرستادن
# 17 اگر با یکدگر ما را نیفتد قرب جسمانی %~% نباشد کم ز پیغامی بیکدیگر فرستادن
# 18 سراسر حامل اخلاص ازین سان نکتها دارم %~% ز سلطان سخن دستور و از چاکر فرستادن
# 19 در آن حضرت که چون خاکست زر خشک سلطانی %~% گدایی را اجازت کن بشعر تر فرستادن
PageV1P848
### || [genre: Qt]
# 1 در شب زلف تو قمر دیدن %~% خوش بود خاصه هر سحر دیدن
# 2 تا بکی همچو سایه خانه %~% آفتاب از شکاف در دیدن
# 3 پرده بردار از آن رخ پرنور %~% که ملولم ز ماه و خور دیدن
# 4 گرچه کس را نمی شود حاصل %~% لذت شکر از شکر دیدن
# 5 هست دشوار دیدن تو چنان %~% که ز خود مشکلست سر دیدن
# 6 روی منما بهر ضعیف دلی %~% گرچه ناید ز بی بصر دیدن
# 7 که چو سیماب مضطرب گردد %~% دل مسکین ز روی زر دیدن
# 8 میوه یی ده ز باغ وصل مرا %~% که دلم خون شد از زهر دیدن
# 9 آشنای ترا سزد زین باغ %~% همچو بیگانگان شجر دیدن
# 10 طالب رؤیت مؤثر شد %~% چون کلیم الله از اثر دیدن
# 11 گرچه صبرم گرفته است کمی %~% شوقم افزون شود بهر دیدن
# 12 زخم چوگان شوق می باید %~% بر دل از بهر ره نور دیدن
# 13 گرد میدان عشق می نتوان %~% بسر خود چو گوی گردیدن
# 14 ای دل ای دل ترا همه چیزی %~% شد میسر ازو مگر دیدن
# 15 بفروغ چراغ عشق توان %~% هر دو عالم بیک نظر دیدن
# 16 جان معنی و معنی جان را %~% در پس پرده صور دیدن
# 17 اوست پیش و پس همه چیزی %~% چون غلط می کنی تو در دیدن
# 18 علم رسمیت منع کرد از عشق %~% بصدف ماندی از گهر دیدن
# 19 مرد این ره نظر بخود نکند %~% از عجایب درین سفر دیدن
# 20 گر سر این رهت بود شرطست %~% پای طاوس را چو پر دیدن
# 21 نزد ما از خواص این ره هست %~% در یکی گام صد خطر دیدن
# 22 چند خود را خلاف باید کرد %~% در مقامات خیر و شر دیدن
# 23 تا دل و دیده اتفاق کنند %~% روی او را بیکدگر دیدن
PageV1P849
### || [genre: Qt]
# 1 روی تو عرض داد لشکر حسن %~% که رخ تست شاه کشور حسن
# 2 شاه عشقت ستد ولایت جان %~% ملک دلها گرفت لشکر حسن
# 3 بحر لطفی و چون برآری موج %~% دو جهان پر شود ز گوهر حسن
# 4 همه اجزا چو روی دلبر گل %~% همه اعضا چو روی مظهر حسن
# 5 چون تویی پادشاه سیم بران %~% سکه دارد ز نام تو زر حسن
# 6 ما فقیران صابر عشقیم %~% شکر نعمت کن ای توانگر حسن
# 7 زیر پایت فگند ماه کلاه %~% چون تو بر سر نهادی افسر حسن
# 8 ای که در دور خوبی تو بسیست %~% دل و جان داده در برابر حسن
# 9 وی تو از یک کرشمه در یکدم %~% داده صد جان نو بپیکر حسن
# 10 ما از آن شب در احتراق غمیم %~% که طلوع از تو کرد اختر حسن
# 11 همه منظر بحسن شد زیبا %~% لیک زیبا بتست منظر حسن
# 12 بی رخت مه ندید برج جمال %~% بی لبت می نداشت ساغر حسن
# 13 از عروسان حجله تقدیر %~% که روان گشته اند از بر حسن
# 14 دست مشاطه قضا ناراست %~% هیچ کس را چو تو بزیور حسن
# 15 گر بدیوان لطف خود نگری %~% ای رخت آفتاب خاور حسن
# 16 نقطه یی مه بود ز خط جمال %~% ورقی گل بود ز دفتر حسن
# 17 آن زمانی که از مشیمه غیب %~% مه و خورشید زاد مادر حسن
# 18 با تو همشیره بود پنداری %~% لطف یعنی کهین برادر حسن
# 19 بت آزر بسوخت چون هیزم %~% تا رخت برافروخت آذر حسن
# 20 خود بت بت شکن کجا آراست %~% همچو تو در زمانه آزر حسن
# 21 عشق ما از جمال تو عرضیست %~% لیک دایم بقا چو جوهر حسن
# 22 پادشاهی چو عقل گردن کش %~% از پی روی تست چاکر حسن
# 23 تا رخ تو ندید سجده نکرد %~% عشق دل داده پیش دلبر حسن
# 24 ذره با مهرت ار درآمیزد %~% راست چون مه شود منور حسن
# 25 اندرین موسمی که دست قضا %~% بر جهان باز می کند در حسن
# 26 شاخ مانند بچه طاوس %~% می برآرد یکان یکان پر حسن
# 27 باغ در بر فگند حله سبز %~% شاخ بر سر نهاد چادر حسن
# 28 لاله بر پای خاسته که ز شاخ %~% غنچه بیرون همی کند سر حسن
# 29 بلبل آغاز کرده مدحت گل %~% راست گویی منم ثناگر حسن
# 30 این قیامت نگر که از گل شد %~% عرصه خاک تیره محشر حسن
# 31 خطبه مهر دوست می خواند %~% روز و شب برفراز منبر حسن
# 32 این همه فعلها بتست مضاف %~% زآنکه اسم تو هست مصدر حسن
PageV1P850
### || [genre: Qt]
# 1 زهی از نور روی تو چراغ آسمان روشن %~% تو روشن کرده ای او را و او کرده جهان روشن
# 2 اگر نه مقتبس بودی بروز از شمع رخسارت %~% نبودی در شب تیره چراغ آسمان روشن
# 3 چراغ خانه دل شد ضیای نور روی تو %~% وگرنه خانه دل را نکردی نور جان روشن
# 4 جواز از موی و روی تو همی یابند روز و شب %~% که در آفاق می گردند این تاریک و آن روشن
# 5 اگر با آتش عشقت وزد بادی برو شاید %~% که خاک تیره دل گردد چو آب دیدگان روشن
# 6 چو با خورشید روی تو دلش گرمست عاشق را %~% نفس چون صبح روشن دل برآید از دهان روشن
# 7 اگر از آتش روی تو تابی بر هوا آید %~% کند ابر بهاری را چو آب اندر خزان روشن
# 8 وگر از ابر لطف تو بمن برسایه یی افتد %~% چو خورشید یقین گردد دل من بی گمان روشن
# 9 میان مجلس مستان اگر تو در کنار آیی %~% ببوسه می توان خوردن شرابی زآن لبان روشن
# 10 قدت در مجمع خوبان چو سرو اندر چمن زیبا %~% رخت بر صفحه رویت چو گل در گلستان روشن
# 11 خطت همچون شب و دروی رخی چون ماه تابنده %~% براتت رایجست اکنون که بنمودی نشان روشن
# 12 دهان چون پسته و دروی سخن همچون شکر شیرین %~% رخت را رنگ گلنار و لبت چون ناردان روشن
# 13 کمان ابروت بر دل خدنگی زد کزو هردم %~% مرا تیر مژه گردد بخون همچون سنان روشن
# 14 من اشتر دل اگر یابم ترا در گردن آویزم %~% جرس وار و کنم هردم ز درد دل فغان روشن
# 15 اگر خاک سر کویت دمی با سرمه آمیزد %~% بره بینی شود چون چشم میل سرمه دان روشن
# 16 مرا بی ترک سر وصلت میسر گردد ار باشد %~% ز شیرینی دهن تلخ وز تاریکی مکان روشن
# 17 فراقت آنچه با من کرد پنهان در شب تیره %~% کجا گفتن توان پیدا کجا کردن توان روشن
# 18 رخ همچون قمر بنما ز زلف همچو شب ای جان %~% که تا گردد بنزد خلق عذر عاشقان روشن
# 19 چو در وصف جمال تو نویسم شعر خود گردد %~% مرا همچون ید بیضا قلم اندر بنان روشن
# 20 مرا در شب نمی باید چراغ مه که می گردد %~% بیاد روز وصل تو شبم خورشید سان روشن
# 21 ز بهر سوختن پیشت چه مردانه قدم باشد %~% ز جیب شمع بر کردن سری چون ریسمان روشن
# 22 ز نور عشق تو ناگه دلم چون روز روشن شد %~% بسان تیره شب کز برق گردد ناگهان روشن
# 23 ز حسنت نور رو کم گشت مر خوبان عالم را %~% چو شد خورشید پیدا مه نباشد آنچنان روشن
# 24 بهر مجلس که جمع آیند خوبان همچو استاره %~% تو با آن روی پرنوری چو ماه اندر میان روشن
# 25 چو رویت رخ نمود آنجا بجز تو کس نبود آنجا %~% وگر صد شمع بود آنجا تو کردی خانه شان روشن
# 26 مرا اندوه خود دادی و شادی جز مرا کردی %~% رهی را قوت جان تعیین گدا را وجه نان روشن
# 27 بمستی و بهشیاری بدیدم نیست چون دردی %~% بپیش لعل میگونت می چون ارغوان روشن
# 28 ز یاقوت لبت گر عکس بر اجزای کان آید %~% دل تیره کند چون لعل جوهردار کان روشن
# 29 چو خندد لعل تو در حال خلقی را کند شیدا %~% چو دم زد صبح گیتی را کند اندر زمان روشن
# 30 دل اندر زلف تو پیداست همچون نور در ظلمت %~% که هرگز در شب تیره نمی ماند نهان روشن
# 31 میان مردم غافل همی تابند عشاقت %~% چنان کندر شب تیره بتابند اختران روشن
# 32 دلم کز ظلمت تن بد چو پشت آینه تیره %~% شد از انوار عشق تو چو روی نیکوان روشن
# 33 چو اندر دل قدم زد عشق انده خانه دل را %~% بسان دست موسی شد ز پایش آستان روشن
# 34 شبی در مجمع خوبان نقاب از روبر افگندی %~% ز نورش شمع رخشان را چو آتش شد دخان روشن
# 35 دلم از عشق پرنورست و شعر از وصف تو نیکو %~% زلال از چشمه دان صافی شراب از جام دان روشن
# 36 ز بهر آن رو پیشت رخی بر خاک می مالم %~% که از بس سنگ ساییدن شود نعل خران روشن
# 37 من از دهشت درین حضرت سخن پوشیده می گویم %~% در اشعارم نظر کن نیک و حالم بازدان روشن
# 38 بدین شعر ای صنم با من کجا گردد دلت صافی %~% بدم آیینه را هرگز کجا کردن توان روشن
# 39 مرا زین طبع شوریده سخن نیکو همی آید %~% چراغم من مرا باشد دهن تیره زبان روشن
# 40 چو شمع اندر شب تیره همی گریم همی سوزم %~% مگر روزی شود چشمم بیار مهربان روشن
# 41 ز بس کاید بنور دل بسوزم عود اندیشه %~% برآید هر نفس از من دمی آتش فشان روشن
# 42 بدین رخسار گرد آلوده رنگم آنچنان بینی %~% که گویی بر سر خاکست آب زعفران روشن
# 43 الا ای صوفی صافی کزآن حضرت همی لافی %~% مرا از علم ره کافی بگو یک داستان روشن
# 44 درین بازار محتالان ترا عشقست سرمایه %~% برو از نور او بر کن چراغی در دکان روشن
# 45 چو روی خود در آیینه ببینی پشت گردون را %~% گرت در کوزه قالب شود آب روان روشن
# 46 بسیم و زر بود دایم دل بی عشق را شادی %~% باسپیداج و گلگونه شود روی زنان روشن
# 47 تو در سود و زیان خود غلط کردی نمی دانی %~% ازین سرمایه نزد تو شود سود و زیان روشن
# 48 ازین دنیا بدست دل برآور پای جان از گل %~% که آیینه برون ناید ز نمگین خاکدان روشن
# 49 مجرد شو اگر خواهی خلاص از تیرگی خود %~% که چون شد گوشت دور از وی بماند استخوان روشن
# 50 ز همت (نزد) معشوقست جای عاشقان عالی %~% از اختر در شب تیره است راه کهکشان روشن
# 51 درین منزلگه دزدان مخسب آمن که کم باشد %~% بسان شمع بیداران چراغ خفتگان روشن
# 52 شب ار چون شمع برخیزی و سوزی در میان خود را %~% بسان صبح روشن دل نشینی بر کران روشن
# 53 بجوشی تا چو زر گردد سراسر خام تو پخته %~% بکوشی تا خبر گردد ترا همچون عیان روشن
# 54 ازین تیره قفس بر پر که مر سیمرغ جانت را %~% نماند بال طاوسی درین زاغ آشیان روشن
# 55 درین کانون تاریک ار بمانی همچو خاکستر %~% برآیی بر فلک همچون چراغ فرقدان روشن
# 56 کمال الدین اسمعیل را بودست پیش از من %~% یکی شعری ردیف آن چو جان عاشقان روشن
# 57 چو در قندیل طبع من فزودی روغنی کردم %~% چراغ فکرت خود را بچوب امتحان روشن
# 58 سوی آن بحر شعر ار کش ازین جو قطره یی بردی %~% کجا آب سخن ماندی ورا در اصفهان روشن
# 59 چو ذکر دیگری کردی نماند شعر را لذت %~% چو با خس کرد آمیزش نماند آب روان روشن
PageV1P851
### || [genre: Qt]
# 1 هان ای رفیق خفته دمی ترک خواب کن %~% برخیز و عزم آن در میمون جناب کن
# 2 ساکن روا مدار تن سایه خسب را %~% جنبش چو ذره در طلب آفتاب کن
# 3 تا چون ستاره مشعله دار تو مه شود %~% بیدار باش در شب و در روز خواب کن
# 4 زین بیشتر زیاده بود گفتن ای پسر %~% عمرت کمی گرفت برفتن شتاب کن
# 5 زآن پیشتر که بارگی وقت سرکشد %~% رو دست در عنان زن و پا در رکاب کن
# 6 اول در مجامله بر خویشتن ببند %~% پس خانه معامله را فتح باب کن
# 7 نفست بسی دراهم انفاس صرف کرد %~% زآن خرج و دخل روز بروزش حساب کن
# 8 در راه هرچه نفس بدان ملتفت شود %~% گر خود بهشت باشد از آن اجتناب کن
# 9 گر او بشهد آرزویی کام خوش کند %~% آن شور بخت را نمک اندر جلاب کن
# 10 خواهی که بر حقیقت کار افتدت نظر %~% بر روی حال خود ز شریعت نقاب کن
# 11 چون عشق دوست ولوله اندر دلت فگند %~% بر خویشتن چو زلزله خانه خراب کن
# 12 فعلی که عشق باطن آن را صواب دید %~% در ظاهر ار خطاست برو ارتکاب کن
# 13 هم پای برفراز سلالیم غیب نه %~% هم دست در مشیمه ام الکتاب کن
# 14 زآن پس بگو اناهو یا من هوانا %~% از معترض مترس و بجانان خطاب کن
# 15 بیم سرست سیف ازین شطحها ترا %~% شمشیر نطق را پس ازین در قراب کن
PageV1P852
### || [genre: Qt]
# 1 وصلست و هجر آنچه بهست اختیار کن %~% دانی که وقت می گذرد عزم کار کن
# 2 اول چو چرخ گرد زمین و زمان برآی %~% وآنگه چو قطب گرد خود آخر مدار کن
# 3 گیتی شکارگاه سعادت نهاده اند %~% ای باز چشم دوخته دولت شکار کن
# 4 عالم پر از گلست ز عکس جمال دوست %~% روی همه ببین(و) ورا اختیار کن
# 5 ای مفلس دریده گریبان ترا که گفت %~% دامن فرو گذار و تعلق بخار کن
# 6 خرگه زدی برای اقامت درو ولیک %~% جای تو نیست خیمه فرو گیر و بار کن
# 7 از آب چشم خاک ره دوست ساز گل %~% هر رخنه یی که در دل تست استوار کن
# 8 روز وصال در همه ایام سایرست %~% آن روز را تو چون شب قدر انتظار کن
# 9 ای یار ناگزیر که جان چون تو دوست نیست %~% با دوستان خویش مرا نیز یار کن
# 10 هرچند عاشقان تو نایند در شمار %~% در دفتر حسابم ازیشان شمار کن
# 11 جام وصالت از همه عشاق باز ماند %~% یک جرعه زآن نصیب من خاکسار کن
# 12 خواهم که در ره تو شوم کشته چون حسین %~% با من کنون معامله حلاج وار کن
# 13 آن ساعتی که باز رهانی مرا ز من %~% از زلف خود رسن ز قد خویش دار کن
# 14 گر چنگ من بدامن وصلت رسد شبی %~% دستم چنانکه چشم امیدم چهار کن
# 15 بسیار در منازل هجرت دویده ایم %~% وقتست بر جنیبت وصلم سوار کن
PageV1P853
### || [genre: Qt]
# 1 ایا سلطان ترا بنده ز سلطان بی نیازم کن %~% ز خسرو فارغم گردان و از خان بی نیازم کن
# 2 ز سلطان بی نیازی نیست در دنیا توانگر را %~% بمن ده ملک درویشی ز سلطان بی نیازم کن
# 3 چو شطرنج از پی بازیست هر شاهی که می بینم %~% مریز آب رخم را و ز شاهان بی نیازم کن
# 4 امیران همچو گرگان و رعیت گوسپندان شان %~% سگ درگاه خویشم خوان ز گرگان بی نیازم کن
# 5 اگر چون بحر عمانند هریک معدن لؤلو %~% مرا لولو نمی باید ز عمان بی نیازم کن
# 6 وگر دریای فیاضند وقت خود از آن دریا %~% ز فیضت قطره یی بر من بیفشان بی نیازم کن
# 7 همه از ضعف ایمانست بر غیر اعتماد من %~% ازین کافردلان یارب بایمان بی نیازم کن
# 8 جهان مأوای انسانست دروی نیک و بد باشد %~% ز بد مستغنیم دار وز نیکان بی نیازم کن
# 9 برای زندگی تن نخواهم منت جان را %~% بعشقم زنده دل گردان و از جان بی نیازم کن
# 10 مرا از بهر تن باید که نانی باشد اندر کف %~% ز جانم بار تن برگیر و از نان بی نیازم کن
# 11 طمع دردیست در انسان که باشد مال درمانش %~% ببر این درد را از من ز درمان بی نیازم کن
# 12 همه رنگست و بود نیاز نان را شاید این معنی %~% ز ننگ شرکت ایشان چو مردان بی نیازم کن
# 13 ز حرص آدمی یارب زمین انبار موران شد %~% تو از انبار این موران چو مرغان بی نیازم کن
# 14 قناعت مصر ملک است و جهان مانند کنعانی %~% چو یوسف ملک مصرم ده ز کنعان بی نیازم کن
# 15 ندیدم نعمت از اخوان و بر نعمت حسد دیدم %~% بحق سوره یوسف ز اخوان بی نیازم کن
# 16 عطای تست چون باران سخاشان هست چون شبنم %~% بلی از منت شبنم بباران بی نیازم کن
# 17 چو از اقران صاحب نفس نقصانست حالم را %~% بدرویشان صاحب دل از اقران بی نیازم کن
# 18 منم مانند خاقانی و روم امروز شروانم %~% بتبریزم فگن یارب ز شروان بی نیازم کن
# 19 نگفتم همچو خاقانی ثنای هیچ خاقانی %~% تو از گنج عطای خود ز خاقان بی نیازم کن
# 20 دل دنیاطلب کورست هان ای سیف فرغانی %~% بگو در راه دین یارب ز کوران بی نیازم کن
PageV1P854
### || [genre: Qt]
# 1 دلا از آستین عشق دست کار بیرون کن %~% ز ملک خویش دشمن را بعون یار بیرون کن
# 2 حریم دوستست این دل اگر نه دشمن خویشی %~% بغیر از دوست چیزی را درو مگذار بیرون کن
# 3 تو چون گنجی و حب مال مارست ای پسر در تو %~% سخن بشنو برو از خود بافسون مار بیرون کن
# 4 اگر از دست حکم دوست تیغ آید ترا بر سر %~% سپر در رو مکش جوشن درین پیکار بیرون کن
# 5 تو در کعبه بتان داری ازین پندارها در دل %~% ز کعبه بت برون افگن ز دل پندار بیرون کن
# 6 چو در مسجد سگان یابی مسلمان وار بیرون ران %~% چو در کعبه بتان بینی برو زنهار بیرون کن
# 7 سرت را در فسار حکم خویش آورد نفس تو %~% گر از عقل افسری داری سر از افسار بیرون کن
# 8 چو کار عشق خواهی کرد دست افزار یک سونه %~% چو اندر کعبه خواهی رفت پای افزار بیرون کن
# 9 گرت در دل نیامد عشق و عاشق نیستی باری %~% برو با عاشقان او ز دل انکار بیرون کن
# 10 تو می گویی که هشیارم ولیکن از می غفلت %~% هنوز اندر سرت مستیست ای هشیار بیرون کن
# 11 گل و خارست پایت را درین ره هرچه پیش آید %~% هم از گل پا برون آور هم از پا خار بیرون کن
# 12 تو اندر خویشتن دایم چو بو در گل چه ماندستی %~% چو برگ از شاخ و چون میوه سر از ازهار بیرون کن
# 13 برو گر عاشق از جانی برو ای سیف فرغانی %~% گرت در دل جز او چیزیست عاشق وار بیرون کن
PageV1P855
### || [genre: Qt]
# 1 ای جمالت آیتی از صنع رب العالمین %~% باد بر روی تو از ایزد هزاران آفرین
# 2 تو چنان شاهی که در منشور دولت درج کرد %~% عشق تو عشاق را انتم علی الحق المبین
# 3 ماه با خورشید جمشید و سپاه اختران %~% پیش روی خوب تو چون آسمان بوسد زمین
# 4 شکر از پسته روان و سحر در نرگس عیان %~% ماه طالع در رخ و خورشید تابان در جبین
# 5 در رخ خوب تو پیوسته قمر با آفتاب %~% در لب لعل تو آغشته شکر با انگبین
# 6 صورتی در لطف همچون روح (و) هر دم می نهد %~% از معانی گنجها در چشم او جان آفرین
# 7 آنکه با نقاش کن بر لوح هستی زد قلم %~% در نگارستان دنیا صورتی یابد چنین
# 8 عالم از وی همچو جنت جنت از وی پر ز حور %~% خانه از رویش پر از گل جامه زو پر یاسمین
# 9 حورگاه بوسه در جنت در دندان خود %~% در لب لعلش نشاند همچو نقش اندر نگین
# 10 دست قدرت بر نیاورد از برای جان و دل %~% مثل او اعجوبه یی در کارگاه ما و طین
# 11 ناوکی از غمزه دارد ابروی او در کمان %~% لشکری از فتنه دارد چشم او اندر کمین
# 12 گیسوی عنبرفشان تاری تر از ظلمات شک %~% روی خوبش بی گمان روشن تر از نور یقین
# 13 چون گریبان افق وقت طلوع آفتاب %~% پای او در عطف دامن دست او در آستین
# 14 در سخن معنی لفظش مایه آب حیات %~% گرد رخ مضمون خطش نزهت للناظرین
# 15 در لفظش را گهرچین گوش جان عاشقان %~% روی خوبش را مگس ران شهپر روح الامین
# 16 پرتو انوار رویش آفت عقلست و هوش %~% سکه دینار حسنش رحمت للعالمین
# 17 لعل او شهد شفا و نطق او شمع هدی %~% روی او نور مبین و زلف او حبل المتین
# 18 عطر زلف عنبرینش رشک بوی مشک ناب %~% پشت پای نازنینش به ز روی حور عین
# 19 چون لب معشوق از شیرینی نامش گزد %~% در کتابت مرزبان خامه را دندان شین
# 20 طوطی جان را بگو منقار از دل کن بیا %~% چون نگار بی دهان از لب شکر بارد بچین
# 21 ترک تازی گو که پشت پا ز عشق او زدند %~% مشک مویان ختن بر روی بت رویات چین
# 22 در لطافت چون عرق بر جسم او نبود اگر %~% زآب حیوان شبنم افشاند هوا بر یاسمین
# 23 عقل در بازار او در کیسه دارد نقد قلب %~% کفر اندر راه او بر پشت دارذ بار دین
# 24 بر سمند کامرانی می خرامد شاه وار %~% گاه در بستان مهر و گاه در میدان کین
# 25 ماه رویان چاکران و پادشاهان بندگان %~% عشق بازان بر یسار و جان فشانان بر یمین
# 26 با چنین ملک و ولایت با چنین خیل و حشم %~% با گدایان هم وثاق و با فقیران همنشین
# 27 صورتی دارد که در وی خیره گردد چشم عقل %~% دیده معنی خود روشن کن و رویش ببین
# 28 بر در او باش و می دان زیر پای خود بهشت %~% در ره او پوی و می خوان نعم اجرالعاملین
# 29 عاشقان روی خوبش از نعیم دار خلد %~% چون فرشته فارغند از خوردن عجل سمین
# 30 دستشان افلاک را چون نعل دارد زیر پای %~% حکمشان اجرام را چون مرکب آرد زیر زین
# 31 عاشقان را قال نبود حال باشد نقد وقت %~% زردیی بر رخ عیان واندهی در دل دفین
# 32 آفتاب گرم رو در خانه دارد چون خوهد %~% شیر گردون از برای دفع سرما پوستین
# 33 سیف فرغانی سنائی وار ازین پس نزد ما %~% «چون سخن زآن زلف و رخ گویی مگو از کفر و دین »
PageV1P856
### || [genre: Qt]
# 1 ای ترا در کار دنیا بوده دست افزار دین %~% وی تو از دین گشته بیزار و ز تو بیزار دین
# 2 ای بدستار و بجبه گشته اندر دین امام %~% ترک دنیا کن که نبود جبه و دستار دین
# 3 ای لقب گشته فلان الدین والدنیا ترا %~% ننگ دنیایی و از نام تو دارد عار دین
# 4 نفس مکارت کجا بازار زرقی تیز کرد %~% کز پی دنیا درو نفروختی صد بار دین
# 5 قدر دنیا را تو می دانی که گر دستت دهد %~% یک درم از وی بدست آری بصد دینار دین
# 6 قیمت او هم تو بشناسی که گر یابی کنی %~% یک جو او را خریداری بده خروار دین
# 7 خویشتن باز آر ازین دنیا خریدن زینهار %~% چون خریداران زر مفروش در بازار دین
# 8 کز برای سود دنیا ای زیان تو ز تو %~% بهر مال ارزان فروشد مرد دنیادار دین
# 9 از پی مالی که امسالت مگر حاصل شود %~% در پی این سروران از دست دادی پار دین
# 10 مصر دنیا را که دروی سیم و زر باشد عزیز %~% تو زلیخایی از آن نزد تو باشد خوار دین
# 11 دیو نفست گر مسخر شد مسلم باشدت %~% این که در دنیا نگه داری سلیمان وار دین
# 12 حق دین ضایع کنی هر روز بهر حظ نفس %~% آه از آن روزی که گوید حق من بگزار دین
# 13 کار تو چون جاهلان شد برگ دنیا ساختن %~% خود درخت علم تو روزی نیارد بار دین
# 14 بحث و تکرار از برای دین بود در مدرسه %~% وز تو آنجا فوت شد ای عالم مختار دین
# 15 آرزوی مسند تدریس بیرون کن ز دل %~% تا ترا حاصل شود بی بحث و تکرار دین
# 16 چشم جان از دیدن رخسار این رعنا ببند %~% تاگشاید بر دلت گنجینه اسرار دین
# 17 دست حکم طبع بیرون ناورد از دایره %~% نقطه دل را که زد بر گرد او پرگار دین
# 18 کار من گویی همه دینست و من بیدار دل %~% خواب غفلت کی گمارد بر دل بیدار دین
# 19 نزد تو کز مال دنیا خانه رنگین کرده ای %~% پرده بیرون در نقشیست بر دیوار دین
# 20 بیم درویشی اعمالست اندر آخرت %~% آن توانگر را که در دنیا نباشد یار دین
# 21 در دل دنیاپرست تو قضا چون بنگریست %~% گفت ناپاکست یارب اندرو مگذار دین
# 22 با چو تو کم عقل از دین گفت نتوان زآنکه هست %~% اندکی دنیا بر تو بهتر از بسیار دین
# 23 دین چو مقداری ندارد بهر دنیا نزد تو %~% آخرت نیکو بدست آری بدین مقدار دین!
# 24 کار برعکس است اگر دین می خوهی دنیا مجوی %~% همچنین ای خواجه گر دنیا خوهی بگذار دین
# 25 در چراگاه جهان خوش خوش همی کن گاولیس %~% چون خر نفس ترا بر سر نکرد افسار دین
# 26 اندرین دوری که نزد سروران اهل کفر %~% زین مسلمان مرتد می کند زنهار دین
# 27 سیف فرغانی برو آثار دین داران بجان %~% در کتب می جو قوی می کن بدان آثار دین
# 28 خلق در دنیای باطل راه حق گم کرده اند %~% چون نمی جویند در قرآن و در اخبار دین
# 29 مجلس علمی طلب کز پرده های نقل او %~% دم بدم اندر نوا آید چو موسیقار دین
# 30 گرچه گفتار نکو از دین برون نبود ولیک %~% نزد حق کردار نیکست ای نکوگفتار دین
# 31 ورچه شعر از علم دین بیرون بود چون عارفان %~% تا توانی درج کن در ضمن این اشعار دین
# 32 ای خروس تاجور چون ماکیان بر تخم خویش %~% خامش اندر گوشه یی بنشین نگه می دار دین
PageV1P857
### || [genre: Qt]
# 1 چو بگذشت از غم دنیا بغفلت روزگار تو %~% در آن غفلت ببی کاری بشب شد روز کار تو
# 2 چو عمر تو بنزد تست بی قیمت نمی دانی %~% که هر ساعت شب قدرست اندر روزگار تو
# 3 چه روبه حیلها سازی ز بهر صید عوانی %~% تو مرداری خوری آنگه که سگ باشد شکار تو
# 4 تو همچون گربه آنجایی که آن ظالم نهد خوانی %~% مگر سیری نمی داند سگ مردار خوار تو
# 5 طعامش لحم خنزیرست و چون آبش خوری شاید %~% ز بی نانی اگر از حد گذشتست اضطرار تو
# 6 ز بیماری مزورهای چون کشکاب می سازد %~% ز بهر مرگ جان خود دل پرهیزکار تو
# 7 تو بی دارو و بی قوت نیابی زین مرض صحت %~% بمیرد اندرین علت دل بیمار زار تو
# 8 ترازان سیم می باید که در کار خودی دایم %~% چو کار او کنی هرگز نیاید زر بکار تو
# 9 ز حق بیزاری ار باشد سوی خلق التفات تو %~% زدین درویشی ار باشد بدنیا افتخار تو
# 10 زر طاعت بری آنجا که اخلاصی در آن نبود %~% بسی بر تو شکست آرد درست کم عیار تو
# 11 ز نقد قلب بر مردم زمین حشر تنگ آید %~% بصحرای قیامت در چو بگشایند بار تو
# 12 کجا پوشیده خواهد ماند افعالت در آن حضرت %~% که یکسانست نزد او نهان و آشکار تو
# 13 چو طاوسی تو در دنیا و در عقبی کجا ماند %~% سیه پایی تو پنهان ببال چون نگار تو
# 14 بجامه قالب خود را منقش می کنی تا شد %~% تکلفهای بی معنی تو صورت نگار تو
# 15 بدین سرمایه خشنودی که از دنیا سوی عقبی %~% بخواهی رفت و راضی نی ز تو پروردگار تو
# 16 ازین سیرت نمی ترسی که فردا گویدت ایزد %~% که تو مزدور شیطانی و دوزخ مزد کار تو
PageV1P858
### || [genre: Qt]
# 1 ایا سلطان لشکرکش بشاهی چون علم سرکش %~% که هرگز دوست با دشمن ندیده کارزار تو
# 2 ملک شمشیرزن باید چو تو تن می زنی ناید %~% ز تیغی بر میان بستن مرادی در کنار تو
# 3 نه دشمن را بریده سر چو خوشه تیغ چون داست %~% نه خصمی را چو خرمن کوفت گرز گاوسار تو
# 4 عیالان رعیت را بحسبت کدخدایی کن %~% چو کدبانوی دنیا شد برغبت خواستار تو
# 5 مروت کن یتیمی را بچشم مردمی بنگر %~% که مروارید اشک اوست در گوشوار تو
# 6 خری شد پیشکار تو که دروی نیست یک جو دین %~% دل خلقی ازو تنگست اندر روز بار تو
# 7 چو آتش برفروزی تو بمردم سوختن هردم %~% ازان کان خس نهد خاشاک دایم بر شرارتو
# 8 چو تو بی رای و بی تدبیر او را پیروی کردی %~% تو در دوزخ شوی پیشین و از پس پیشکار تو
# 9 بباطل چون تو مشغولی ز حق و خلق بی خشیت %~% نه خوفی در درون تو نه امنی در دیار تو
# 10 نه ترسی نفس ظالم را ز بیم گوشمال تو %~% نه بیمی اهل باطل را ز عدل حق گزار تو
# 11 بشادی می کنی جولان درین میدان نمی دانم %~% در آن زندان غم خواران که باشد غمگسار تو
# 12 بپای کژروت روزی درآیی ناگهان در سر %~% وگر سم بر فلک ساید سمند راهوار تو
PageV1P859
### || [genre: Qt]
# 1 ایا دستور هامان وش که نمرودی شدی سرکش %~% تو فرعونی و چون قارون بمالست افتخار تو
# 2 چو مردم سگسواری کن اگرچه نیستی زیشان %~% وگرنه در کمین افتد سگ مردم سوار تو
# 3 بگرد شهر هر روزی شکارت استخوان باشد %~% که کهدانی سگی چندند شیر مرغزار تو
# 4 چو تشنه لب از آب سرد آسان برنمی گیرد %~% دهان از نان محتاجان سگ دندان فشار تو
# 5 بگاو آرند در خانه بعهد توکه و دانه %~% ز خرمنهای درویشان خران بی فسار تو
# 6 بظلم انگیختی ناگه غباری وز عدل حق %~% همی خواهیم بارانی که بنشاند غبار تو
# 7 بجاه خویش مفتونی و چون زین خاک بگذشتی %~% بهر جانب رود چون آب مال مستعار تو
# 8 ز خر طبعی تو مغروری بدین گوساله زرین %~% که گاو سامری دارد امل در اغترار تو
# 9 بسیج راه کن مسکین درین منزل چه می باشی %~% امل را منتظر چون هست اجل در انتظار تو
# 10 چو سنگ آسیا روزی ز بی آبی شود ساکن %~% درین طاحون خاک افشان اگر چرخی مدار تو
# 11 نگیری چون هوا بالا و این خاکت خورد بی شک %~% چو آب ارچه بسی باشد درین پستی قرار تو
# 12 تو نخل بارور گشتی بمال و دست رس نبود %~% بخرمای تو مردم را ز بخل همچو خار تو
# 13 رهت ندهند اندر گور سوی آسمان زیرا %~% چو قارون در زمین ماندست مال خاکسار تو
# 14 ازین جوهر که زر خوانند محتاجان ورا یک جو %~% بمیتین برتوان کند از یمین کان یسار تو
# 15 ترا در چشم دانایان ازین افعال نادانان %~% سیه رو می کند هر دم سپیدی عذار تو
# 16 مسلمان وقتها دارد ز بهر کسب آمرزش %~% ولی آن وقت بیرونست از لیل و نهار تو
# 17 ترا در قوت نفس است ضعف دین و آن خوشتر %~% که نفس تست خصم تو و دین تو حصار تو
# 18 حصارت را کنی ویران و خصمت را دهی قوت %~% که دینت رخنها دارد ز حزم استوار تو
PageV1P860
### || [genre: Qt]
# 1 ایا مستوفی کافی که در دیوان سلطانان %~% بحل و عقد در کارست بخت کامکار تو
# 2 گدایی تا بدان دستی که اندر آستین داری %~% عوانی تا بانگشتی که باشد در شمار تو
# 3 قلم چون زرده ماری شد بدست چون تو عقرب در %~% دواتت سله ماری کزو باشد دمار تو
# 4 خلایق از تو بگریزند همچون موش از گربه %~% چو در دیوان شه گردد سیه سر زرده مار تو
# 5 تو ای بیچاره آنگاهی بسختی در حساب افتی %~% کزین دفتر فرو شویند نقش چون نگار تو
PageV1P861
### || [genre: Qt]
# 1 ایا قاضی حیلت گر حرام آشام رشوت خور %~% که بی دینی است دین تو و بی شرعی شعار تو
# 2 دل بیچاره یی راضی نباشد از قضای تو %~% زن همسایه یی آمن نبوده در جوار تو
# 3 ز بی دینی تو چون گبری و زند تو سجل تو %~% ز بی علمی تو چون گاوی و نطق تو خوار تو
# 4 چو باطل را دهی قوت ز بهر ضعف دین حق %~% تو دجالی درین ایام و جهل تو حمار تو
# 5 اگر خوی زمان گیری و گر ملک جهان گیری %~% مسیحی هم پدید آید کزو باشد دمار تو
# 6 ترا در سر کلهداریست چون کافر از آن هرشب %~% ببندد عقد با فتنه سر دستار دار تو
# 7 چو زر قلب مردودست و تقویم کهن باطل %~% درین ملکی که ما داریم یرلیغ تتار تو
# 8 کنی دین دار را خواری و دنیادار را عزت %~% عزیز تست خوار ما عزیز ماست خوار تو
# 9 دل مشغولت از غفلت قبول موعظت نکند %~% تو این دانه کجا خواهی که که دارد غرار تو
# 10 ترا بینند در دوزخ بدندان سگان داده %~% زبان لغوگوی تو دهان رشوه خوار تو
PageV1P862
### || [genre: Qt]
# 1 ایا بازاری مسکین نهاده در ترازو دین %~% چو سنگت را سبک کردی گران زآنست بار تو
# 2 تو گویی سودها کردم ازین دکان چو برخیزی %~% ببازار قیامت در پدید آید خسار تو
PageV1P863
### || [genre: Qt]
# 1 ایا درویش رعناوش چو مطرب با سماعت خوش %~% بنزد ره روان بازیست رقص خرس وار تو
# 2 چه گویی نی روش اینجا بخرقه است آب روی تو %~% چه گویی همچو گل تنها برنگست اعتبار تو
# 3 بهانه بر قدر چه نهی قدم در راه نه گرچه %~% ز دست جبر در بندست پای اختیار تو
# 4 باسب همت عالی توانی ره بسر بردن %~% گر آید در رکاب جهد پای اقتدار تو
# 5 بدرویشی بکنجی در برو بنشین و پس بنگر %~% جهانداران غلام تو جهان ملک و عقار تو
# 6 ترا عاری بود زآن پس شراب از جام جم خوردن %~% چو شد در جشن درویشی ز خرسندی عقار تو
# 7 ز تلخی ترش رویان شد آخر کام شیرینت %~% چو شور آب قناعت شد شراب خوش گوار تو
# 8 ترا در گلستان جان هزارانند چون بلبل %~% وزین باب ار سخن گویی بود فصل بهار تو
# 9 سخن مانند بستانست و ذکر دوست دروی گل %~% چو بلبل صد نوا دارد درین بستان هزار تو
# 10 تو چنگی در کنار دهر و صاحب دل کند حالت %~% چو زین سان در نوا آید بریشم وار تار تو
# 11 چو تیز آهنگ شد قولت نباشد سیف فرغانی %~% غزل سازی درین پرده که باشد دستیار تو
PageV1P864
### || [genre: Qt]
# 1 بسی نماند ز اشعار عاشقانه تو %~% که شاه بیت سخنها شود فسانه تو
# 2 ببزم عشق ترشح کند چو آب حیات %~% زلال ذوق ز اشعار عاشقانه تو
# 3 بمجلسی که کسان ساز عشق بنوازند %~% هزار نغمه ایشان و یک ترانه تو
# 4 چو بر رباب غزل پرده ساز شد طبعت %~% بچنگ زهره بریشم دهد چغانه تو
# 5 چو بر بساط سخن اسب خود روان کردی %~% دمی ز شاه معطل نبود خانه تو
# 6 چو دام شعر ترا گشت مرغ جانها صید %~% میان دانه دلهاست آشیانه تو
# 7 کسی که حلقه آن در زند بپای ادب %~% بیاید و بنهد سر بر آستانه تو
# 8 ز شعر تر همه پر کرد خوان درویشی %~% ادام از آب دهن یافت خشک نانه تو
# 9 بنزد تو زر سلطان سفال رنگین است %~% از آنکه گوهر نفس است در خزانه تو
# 10 بدین صفت که ترا سرکش بنان شد رام %~% مگر عصای کلیم است تازیانه تو
# 11 ز جیب فکر چو سر بر کند سخن در حال %~% چو موی راست شود فرق او بشانه تو
# 12 تو بحر فضل و ترا در میانه گوهر نظم %~% سخن بگو که خموشی بود کرانه تو
# 13 از آن ز دایره اهل عصر بیرونی %~% که غیر نقطه دل نیست در میانه تو
# 14 از آن بخلق چو سیمرغ روی ننمایی %~% که ناپدید چو عنقا شدست لانه تو
# 15 ترازویی که گرت در کفی بود دنیا %~% ز راستی نگراید جوی زبانه تو
# 16 ترا که کرسی دل زین خرابه بیرونست %~% بهشت وار ز عرشست آسمانه تو
# 17 بترک ملک دو عالم چهار تکبیرست %~% یکی نماز تهجد یکی دوگانه تو
# 18 ز خمر عشق قدحهاست هریکی غزلت %~% چو آب گشته روان از شرابخانه تو
# 19 نشانه ییست سخنهای تو ولی نه چنانک %~% بتیر طعنه مردم رسد نشانه تو
# 20 ز نفس ناطقه پرس این سخن چو ایامیست %~% که مرغ روح همی پرورد بدانه تو
# 21 بدولت شرف نفس تو عزیز شود %~% متاع شعر که خوارست در زمانه تو
PageV1P865
### || [genre: Qt]
# 1 ای بوده همتم همه طول بقای تو %~% همت اثر نکرد و بدیدم فنای تو
# 2 نزدیک عصر بود که ناگه غروب کرد %~% اندر محاق حادثه ماه بقای تو
# 3 هم عاقبت ز دست حوادث قفا خورد %~% آن سخت رو که تیغ زد اندر قفای تو
# 4 آن کو بدست ظلم ترا قید کرده بود %~% روزی هلاک سرشودش بند پای تو
# 5 شمر تو چون یزید سمر شد بفعل بد %~% ای تو حسین و آقسرا کربلای تو
# 6 این هفت ماهه زحمت و محنت ز ناکسان %~% رنجوری تو بود و شهادت شفای تو
# 7 ما قصها بحضرت حق رفع کرده ایم %~% از بهر کسر دشمن و نصب لوای تو
# 8 روزی قصاص تو بکند باوی ارچه داد %~% ایزد ز گنج رحمت خود خون بهای تو
# 9 از سد ره در گذشتی طوبی لک الجنان %~% ای بوده قرب حضرت حق منتهای تو
# 10 دولت سرای تست بهشت این زمان و لیک %~% دشمن سگیست دور ز دولت سرای تو
# 11 تا روز مرگ شادی دلهای دوستان %~% گم گشت از مصیبت انده فزای تو
# 12 جسمت چو جان نهان شد و دل را نمی رود %~% از پیش چشم صورت معنی نمای تو
# 13 زین غم که نیش بر رگ جان می زند چو مرگ %~% بیگانه شد ز شادی دل آشنای تو
# 14 سبحان قادری که بده روز جمع کرد %~% حکمش غزای خصم ترا با عزای تو
# 15 وین سخت روی سست قدم را که زار ماند %~% بگذاشتیم تاش بگیرد خدای تو
# 16 این خرق عادت از تو دلیل کرامتست %~% من مدعی صادق و شهری گوای تو
# 17 کندر سر بریده چو طوطی در قفس %~% می گفت ذکر بلبل دستان سرای تو
# 18 حقا که در عساکر ارواح خافقست %~% در صف اولیا علم کبریای تو
# 19 صدیق جد تست و بدو جانت واصل است %~% ای انبیا باجمعهم اولیای تو
# 20 در زندگی تو دوست صادق بدی مرا %~% تا زنده ام بصدق بگویم دعای تو
# 21 لطف بنزد خویش مرا جای داده بود %~% ایزد کناد جنت فردوس جای تو
# 22 گرچه خدا بدست کرم مسندی نهاد %~% اندر جوار حضرت خویش از برای تو
# 23 با طول عمر باد همایون چو بخت نیک %~% ایام دو سلاله میمون لقای تو
PageV1P866
### || [genre: Qt]
# 1 بسوی حضرت رسول الله %~% می روم با دل شفاعت خواه
# 2 نخورم غم از آتش ار برسد %~% آب چشمم بخاک آن درگاه
# 3 هیچ خیری ندیدم اندر خود %~% شکر کز شر خود شدم آگاه
# 4 گشت در معصیت سیاه و سپید %~% دل و مویم که بد سپید و سیاه
# 5 ره بسی رفته ام فزون از حد %~% خر بسی رانده ام برون از راه
# 6 هیچ ذکری نگفته بی غفلت %~% هیچ طاعت نکرده بی اکراه
# 7 ماه خود کرده ام سیه بفساد %~% روز خود کرده ام تبه بگناه
# 8 خود چنین ماه چون بود از سال %~% خود چنین روز کی بود از ماه
# 9 شب سیاهست و چشم من تاریک %~% ره درازست و روز من کوتاه
# 10 بیژن عقل با من اندر بند %~% یوسف روح با من اندر چاه
# 11 هم بدعوی گرانترم از کوه %~% هم بمعنی سبکترم از کاه
# 12 گاه بر نطع شهوتم چون پیل %~% گاه بر نیل نخوتم چون شاه
# 13 گرگ طبعم بحمله همچون شیر %~% سگ سرشتم بحیله چون روباه
# 14 دین فروشم بخلق و در قرآن %~% خوانم: الدین کله لله
# 15 نفس من طالبست دنیا را %~% چه عجب التفات خر بگیاه
# 16 ای مرقع شعار کرده چه سود %~% خرقه ده تو چو نیست دل یکتاه
# 17 نه فقیری نه صوفی ار چه بود %~% کسوتت دلق و مسکنت خانقاه
# 18 نشود پشکلش چو نافه مشک %~% ور شتر را تبت بود شبگاه
# 19 کس بافسر نگشت شاه جهان %~% کس بخرقه نشد ولی آله
# 20 نرسد خر بپایگاه مسیح %~% ورچه پالان کنندش از دیباه
# 21 نشود جامه باف اگر گویند %~% بمثل عنکبوت را جولاه
# 22 لشکر عمر را مدد کم شد %~% صفدر مرگ عرضه کرد سپاه
# 23 ای بسا تاجدار تخت نشین %~% که بدست حوادث از ناگاه
# 24 خیمه آسمان زرین میخ %~% بر زمین شان زده است چون خرگاه
# 25 دست ایام می زند گردن %~% سر بی مغز را برای کلاه
# 26 از سر فعلهای بد برخیز %~% ای بنیکی فتاده در افواه
# 27 گرچه مردم ترا نکو گویند %~% بس بود کرده تو بر تو گواه
# 28 نرهد کس بحیله از دوزخ %~% ماهی از بحر نگذرد بشناه
# 29 سرخ رویی خوهی بروز شمار %~% رو بشب چون خروس خیزپگاه
# 30 ناله کن گرچه شب رسید بصبح %~% توبه کن گرچه روز شد بیگاه
# 31 مرض صد گنه شفا یابد %~% از سردرد اگر کنی یک آه
# 32 چون زمن بازگیری آب حیات %~% گر بخاکم نهند یا رباه
# 33 مر زمین را بگو که چون یوسف %~% او غریبست اکرمی مثواه
# 34 وآن چنان کن که عمر بنده شود %~% ختم بر لااله الاالله
PageV1P867
### || [genre: Qt]
# 1 ای که در حسن عمل زامسال بودی پار به %~% مردم بی خیر را دست عمل بی کار به
# 2 چند گویی من بهم در کار دنیا یا فلان %~% چون ز دین بی بهره باشد سگ ز دنیا دار به
# 3 دین ترا در دل به از دنیا که در دستت بود %~% گل بدست باغبان از خار بر دیوار به
# 4 نفس اگر چه مرده باشد آمنی زو شرط نیست %~% دزد اگر چه خفته باشد پاسبان بیدار به
# 5 نفس سرکش بهر دین مالیده بهتر زیر پای %~% بهر سلطان مرد لشکر کشته در پیکار به
# 6 نفست از بهر تنعم میخوهد مال حرام %~% سگ چو مردارست باشد قوت او مردار به
# 7 زر خالص نزد تو از دین خالص بهترست %~% گلخنی را خار بی گل از گل بی خار به
# 8 بر سر نیکان چو بد را از تو باشد دست حکم %~% تو ازو بسیار بدتر او ز تو بسیار به
# 9 آن جهانجویی که نزد حق بدین نبود عزیز %~% در جهان چون اهل باطل بهر دنیا خوار به
# 10 دین بنزد مؤمن از دینار و دیبا بهترست %~% کافری گر نزد تو از دین بود دینار به
# 11 نزد چون تو بی خبر از فقر به باشد غنا %~% نزد طفل بی خرد از مهره باشد مار به
# 12 عقل نیک اندیش در تو بهتر از طبع لئیم %~% غله خاصه در غلا از موش در انبار به
# 13 جهل رهزن را مگو از علم رهبر نیک تر %~% ظلمت شب را مدان از روز پرانوار به
# 14 از سخن چون کار باید کرد بهتر خامشی %~% وز کله چون راه باید رفت پای افزار به
# 15 عیب پنهان را چو می بینی و پنهان می کنی %~% آن دو چشم عیب بین پوشیده چون اسرار به
# 16 هرکرا پندار نیکویی نباشد در درون %~% گرچه بد باشد برو او را ز خود پندار به
# 17 جرم مستغفر بسی از طاعت معجب بهست %~% گرچه اندر شرع نبود ذنب از استغفار به
# 18 تا ز چشم بد امان یابد جمال نیکوان %~% آبله بر روی خوب از خال بر رخسار به
# 19 در طریق ار یار جویی از غنی بهتر فقیر %~% ور بگرما سایه خواهی بید از اسپیدار به
# 20 هر کرا درویش نبود خواجه نیکوتر بنفس %~% هرکرا بلبل نباشد زاغ را گفتار به
# 21 او بجان از تو نکوتر تو بجامه زوبهی %~% هست ای بی مغز او را سر ترا دستار به
# 22 عرصه دنیا بدوریشان صاحب دل خوشست %~% ای بر تو دوخیار از یک جهان اخیار به
# 23 با وجود خار کز وی خسته گردد آدمی %~% گل چو در گلشن نباشد گلخن از گلزار به
# 24 سیف فرغانی دلت بیمار حرصست و طمع %~% گر نه تیمارش کنی کی گردد این بیمار به
PageV1P868
### || [genre: Qt]
# 1 ای هشت خلد را بیکی نان فروخته %~% وز بهر راحت تن خود جان فروخته
# 2 نزد تو خاکسار چو دین را نبوده آب %~% تو دوزخی بهشت بیک نان فروخته
# 3 نان تو آتش است و بدینش خریده ای %~% ای تو ز بخل آب بمهمان فروخته
# 4 ای از برای نعمت دنیا چو اهل کفر %~% اسلام ترک کرده و ایمان فروخته
# 5 ای تو بگاو تخت فریدون گذاشته %~% وی تو بدیو ملک سلیمان فروخته
# 6 ای خانه دلت بهوا و هوس گرو %~% وی جان جبرئیل بشیطان فروخته
# 7 ای تو زمام عقل سپرده بحرص و آز %~% انگشتری ملک بدیوان فروخته
# 8 ای خوی نیک کرده باخلاق بد بدل %~% وی برگ گل بخار مغیلان فروخته
# 9 ای بهر نان و جامه ز دین بینوا شده %~% بهر سراب چشمه حیوان فروخته
# 10 ای غمر خشک مغز که از بهر بوی خوش %~% جاروب تر خریده و ریحان فروخته
# 11 تو مست غفلتی و باسم شراب ناب %~% شیطان کمیز خر بتو سکران فروخته
# 12 دزد هوات کرده سیه دل چنانکه تو %~% از رای تیره شمع بکوران فروخته
# 13 دینست مصر ملک و عزیز اندروست علم %~% ای نیل را بقطره باران فروخته
# 14 از بهر جامه جنت مأوی گذاشته %~% وز بهر لقمه حکمت لقمان فروخته
# 15 کرده فدای دنیی ناپایدار دین %~% ای گنج را بخانه ویران فروخته
# 16 ترک عمل بگفته و قانع شده بقول %~% ای ذوالفقار حرب بسوهان فروخته
# 17 عالم که علم داد بدنیا چو لشکریست %~% هنگام رزم جوشن و خفتان فروخته
# 18 در هیچ وقت و دور بفرعونیان که دید %~% هارون عصای موسی عمران فروخته
# 19 هرگز ندیده ام ز پی آنکه خر خرد %~% سهراب رخش رستم دستان فروخته
# 20 آن نقد را کجا بقیامت بود رواج %~% وین سرمه کی شود بسپاهان فروخته
# 21 چون مصطفی شود بقیامت شفیع تو %~% ای علم بو هریره بانبان فروخته
# 22 وزان با تصرف معیار دولتی %~% ای تو بخاک جوهر ازین سان فروخته
# 23 ای دین پاک را بسخنهای دلفریب %~% داده هزار رنگ و بسلطان فروخته
# 24 داده بباد خرمن عمر خود از گزاف %~% پس جو بکیل و کاه بمیزان فروخته
# 25 ای نفس تو زبون هوا کرده عقل را %~% روز وغا سلاح بخصمان فروخته
# 26 این علمها که نزد بزرگان روزگار %~% چون یخ نمی شود بزمستان فروخته
# 27 دشوار کرده حاصل و آسانش گفته ترک %~% گوهر گران خریده و ارزان فروخته
# 28 مکر و حسد مکن که نه اخلاق آدمیست %~% ای دیو و دد خریده و انسان فروخته
# 29 علم از برای دین و تو دنیا خری بآن %~% دایم تو این خریده ای وآن فروخته
# 30 در ماه دی دریغ و تأسف خوری بسی %~% ای مرد پوستین بحزیران فروخته
# 31 کز کید حاسدان بغلامی و بندگی %~% در مصر گشت یوسف کنعان فروخته
# 32 این رمزها که با تو همی گویم ای پسر %~% هر نکته گوهریست بنادان فروخته
PageV1P869
### || [genre: Qt]
# 1 عوانان اندرو گویی سگانند %~% بسال قحط در نان اوفتاده
# 2 همه در آرزوی مال و جاهند %~% بچاه اندر چو کوران اوفتاده
# 3 شکم پر کرده از خمر و درین خاک %~% همه در گل چو مستان اوفتاده
# 4 تو ای بیچاره آنگه نان خوری سیر %~% گر از جوعی بدین سان اوفتاده
# 5 که بینی از دهان ملک بیرون %~% سگان را همچو دندان اوفتاده
# 6 بجای عنبر و مشکش کنون هست %~% گزنده در گریبان اوفتاده
# 7 توانگر کز پی درویش دایم %~% زرش بودی ز دامان اوفتاده
# 8 ازین جامه کنان کون برهنه %~% که بادا سگ درایشان اوفتاده
# 9 بسی مردم ز سرما بر زمین اند %~% چو برف اندر زمستان اوفتاده
# 10 دریغا مکنت چندین توانگر %~% بدست این گدایان اوفتاده
# 11 از انگشت سلیمان رفته خاتم %~% ولی در دست دیوان اوفتاده
# 12 زنان را گوی در میدان و چوگان %~% ز دست مرد میدان اوفتاده
# 13 چو مرغان آمده در دام صیاد %~% چو دانه پیش مرغان اوفتاده
# 14 بعهد این سگان از بی شبانیست %~% رمه در دست سرحان اوفتاده
# 15 رعیت گوسپنداند این سگان گرگ %~% همه در گوسپندان اوفتاده
# 16 پلنگی چند میخواهیم یارب %~% درین دیوانه گرگان اوفتاده
# 17 ز دست و پای این گردن زنانست %~% سراسر ملک ویران اوفتاده
# 18 ایا مظلوم سرگشته که هستی %~% چنین محروم و حیران اوفتاده
# 19 ز جور ظالمان در شهر خویشی %~% بخواری چون غریبان اوفتاده
# 20 اگر صبرت بود روزی دوبینی %~% عوانان کشته میران اوفتاده
# 21 امیرانی که بر تو ظلم کردند %~% بخواری چون اسیران اوفتاده
# 22 هر آن کو اندرین خانه مقیم است %~% چو دیوارش همی دان اوفتاده
# 23 جهانجویی اگر ناگه بخیزد %~% بسی بینی بزرگان اوفتاده
# 24 ببینی ناگهان مردان دین را %~% برین دنیاپرستان اوفتاده
# 25 چه می دانند کار دولت این قوم %~% که در دین اند نادان اوفتاده
# 26 بفرمان خداوند از سر تخت %~% خداوندان فرمان اوفتاده
# 27 کلاه عزت اندر پای خواری %~% ز سرهای عزیزان اوفتاده
# 28 بآه چون تو مظلوم افسر ملک %~% ز فرق تاجداران اوفتاده
# 29 گرش گردون سریر ملک باشد %~% برو صد ماه تابان اوفتاده
# 30 ز بالای عمل در پستی عزل %~% چنین کس را همی دان اوفتاده
# 31 تو نیز ای سیف فرغانی چرایی %~% حزین در بیت احزان اوفتاده
# 32 برین نطع ای پیاده زاسب دولت %~% بسی دیدی سواران اوفتاده
# 33 هم آخر دیگری بر جای اینان %~% نشسته دان و اینان اوفتاده
# 34 درین باغ این سپیداران بی بر %~% ببادی چون درختان اوفتاده
# 35 خدا درمان فرستد مردمی را %~% کزین دردند نالان اوفتاده
# 36 منم یارا بدین سان اوفتاده %~% دلم را سوز در جان اوفتاده
# 37 غم چندین پریشان حال امروز %~% درین طبع پریشان اوفتاده
# 38 چو بسته زیر پای پیل ملکی %~% بدست این عوانان اوفتاده
# 39 نهاده دین بیکسو و ز هرسو %~% چو کافر در مسلمان اوفتاده
# 40 ببین در نان خلق این کژدمان را %~% چو اندر گوشت کرمان اوفتاده
PageV1P870
### || [genre: Qt]
# 1 زهی رخت بدلم رهنمای اندیشه %~% رونده را سر کوی تو جای اندیشه
# 2 بخاطرم چو تو اندیشه را نمودی راه %~% تو باش هم بسخن رهنمای اندیشه
# 3 که آفتاب خرد در غبار حیرت ماند %~% ز دره دهنت در هوای اندیشه
# 4 چو آفتاب رخت شعله زد ز برج جمال %~% فگند سایه برین دل همای اندیشه
# 5 دل مرا که تو در مهد سینه پروردی %~% بشیر مادر اندوه زای اندیشه
# 6 چو پیر منحنی اندر مقام دهشت بین %~% مدام تکیه زده بر عصای اندیشه
# 7 سپاه شادی پیروز بود بر دل اگر %~% غم تو نصب نکردی لوای اندیشه
# 8 دل چو گنج مرا مار هجر تو بطلسم %~% نهاد در دهن اژدهای اندیشه
# 9 غم تو در دل چون چشم میم من پنهان %~% چنانکه پنهان در گفتهای اندیشه
# 10 بروزگار تو اندیشه را درین دل تنگ %~% شکنجه کردم و کردم سزای اندیشه
# 11 اگر چنین است اندیشه وای این دل وای %~% وگر چنانکه دل اینست وای اندیشه
# 12 بآب چشم و بخون جگر همی گردد %~% بگرد دانه دل آسیای اندیشه
# 13 دلم چو پیرهن غنچه پاره پاره شود %~% چو غصه تنگ ببندد قبای اندیشه
# 14 بدست انده تو همچو نبض محروران %~% دلم همی تپد از امتلای اندیشه
# 15 یزید عشق تو هر روز تشنه خون ریزد %~% حسین دل را در کربلای اندیشه
# 16 تو در زمین دلم تخم دوستی کشتی %~% ولی نرست ازو جز گیای اندیشه
# 17 من شتر دل اگر بار غم کشم چه عجب %~% چو نیست گردن جان بی درای اندیشه
# 18 بهیچ حال ز من رو همی نگرداند %~% براستی خجلم از وفای اندیشه
# 19 غم فراخ رو تو روا نمی دارد %~% که دل برون رود از تنگنای اندیشه
# 20 چو کرد جان من اندیشه ورای دو کون %~% مقام قدر تو دیدم ورای اندیشه
# 21 چو زاد حاجی اندر میان ره برسید %~% در ابتدای رهت انتهای اندیشه
# 22 نماز نیست مرا تا بلال زلفت گفت %~% ز قامت تو دلم را صلای اندیشه
# 23 بوصف روی تو گلها شکفت جانم را %~% بباغ دل ز نسیم صبای اندیشه
# 24 ولی نبرد بسر وصف روی گل رنگت %~% که خار عجز درآمد بپای اندیشه
# 25 چو جان خوش است از اندیشه تو دل گرچه %~% که خوش دلی نبود اقتضای اندیشه
# 26 درخت طوبی قد تو در بهشت وصال %~% وگر برسد ره رسد منتهای اندیشه
# 27 جزین نبود مراد دلم در اول فکر %~% خبر همین است از مبتدای اندیشه
# 28 چو نیست بخت مرا آن اثر که من روزی %~% بخدمتت رسم ای مبتغای اندیشه
# 29 بیاد مجلس وصلت خورم مدام شراب %~% بجام بی می گیتی نمای اندیشه
# 30 مرا که آتش شوق تو دل بجوش آورد %~% ز وصف تست نمک در ابای اندیشه
# 31 ز بهر پختن سودای وصل تست مدام %~% نهاده دیگ هوس بر سه پای اندیشه
# 32 بناخن ار رگ جانم چو چنگ بخراشی %~% ایا دلم ز غمت مبتلای اندیشه
# 33 ز راستی که منم برنیارم آوازی %~% مخالف تو پس پردهای اندیشه
# 34 چو ماه روی تو دیدم ستاره شعری %~% طلوع کرد مرا بر سمای اندیشه
# 35 وز آفتاب جمالت که ماه ازو خجل است %~% هلال وار فزون شد سهای اندیشه
# 36 بشعر زآن سبب اندیشه کردم از دل دور %~% که می نکرد تحمل وعای اندیشه
# 37 برآرد آتش غم دودم از دل ار نکند %~% ترشح آب سخن از انای اندیشه
# 38 چو میر مجلس غم حکم کرد تا در دل %~% نهاد بزم طرب پادشای اندیشه
# 39 چو چنگ سر در پیشم بود که ساز کنم %~% ز قول خود غزلی بر سه تای اندیشه
# 40 دمم مده کی مرا شد چو زیر تیز آهنگ %~% ز چنگ عشق تو آواز نای اندیشه
# 41 اگرچه بر دل غمگین بنده نافذ شد %~% ز حکم مبرم عشقت قضای اندیشه
# 42 چنانکه یک نفس از تنگنای سینه من %~% قدم برون ننهد بی رضای اندیشه
# 43 ز علم عشق تو یک نکته حل نگشت هنوز %~% مرا بقوت مشکل گشای اندیشه
# 44 چو سعی کردم و همت نکرد قربانی %~% زکبش هستی من در منای اندیشه
# 45 بیمن خاک درت شد دل چو زمزم من %~% چو آب عکس پذیر از صفای اندیشه
# 46 جمال کعبه وصلت بدیده دل دید %~% دل من از سر کوه صفای اندیشه
# 47 اگر چو بادیه شعرم نداشت آب چنان %~% که می رمید شتر از حدای اندیشه
# 48 بوصف روی تو موزون شد و اصولی یافت %~% چو پردهای نگارین نوای اندیشه
# 49 کنون برقص درآرد بسیط عالم را %~% نشید بلبل نغمت سرای اندیشه
# 50 اگر بغیر تو اندیشه التفاتی داشت %~% تو رو نمودی وزآن گشت رای اندیشه
# 51 حدیث غیر تو کردن صواب می پنداشت %~% ببخش چون گنه من خطای اندیشه
# 52 چو دل بفکر تو مشغول شد بر وزین پس %~% بهم کنم در خلوت سرای اندیشه
# 53 تو آمدی همه اندیشها برفت از دل %~% بنور روی تو دیدم قفای اندیشه
# 54 من از نظاره بلقیس حسن تو حیران %~% شنود آصف عقلم ندای اندیشه
# 55 که پیش تخت سلیمان روح این ساعت %~% رسید هد هد و هم از سبای اندیشه
# 56 که گرچه هست پی کشف ساق بکر سخن %~% بکنج خانه دل انزوای اندیشه
# 57 بگوش بربط ناهید هم رسانیدی %~% ز ارغنون عبارت غنای اندیشه
# 58 درین مقام فروداشت کن که ممکن نیست %~% بشعر برتر ازین ارتقای اندیشه
# 59 چو زنگ دور همی دار سیف فرغانی %~% ز روی آینه دل جلای اندیشه
PageV1P871
### || [genre: Qt]
# 1 عروس چمن راست زیور شکوفه %~% سر شاخ راهست افسر شکوفه
# 2 کنون بر (سر) شاخ فرقی ندارد %~% شکوفه ز زیور ز زیور شکوفه
# 3 بفصل خزان بود صفراش غالب %~% کنون باغ را هست در خور شکوفه
# 4 بصد پرده بلبل نواساز گردد %~% چو بگشاد بر شاخ صد در شکوفه
# 5 در آن دم که شاخ آستین برفشاند %~% همی آر دامان و می بر شکوفه
# 6 یکی عاشق نازنین است بلبل %~% یکی شاهدی نازپرور شکوفه
# 7 چو آگه شد از بی نوایی بلبل %~% ز دوری خویش آن سمن بر شکوفه
# 8 درختان بی برگ را کرد آنک %~% بسیم و زر خود توانگر شکوفه
# 9 برغم زمستان ممسک بهر سو %~% گل سیمتن می کند زر شکوفه
# 10 بیک هفته چون گل جهانگیر گردد %~% که سلطان بهارست و لشکر شکوفه
# 11 درختست طوبی صفت زآنکه بستان %~% بهشتست از آن حور پیکر شکوفه
# 12 ز نامحرم و مست چون باغ پر شد %~% زاستار غیب آن مستر شکوفه
# 13 برون آمد و مادر خویشتن (را) %~% در آورد در زیر چادر شکوفه
# 14 شراب از کجا خورد مطرب که بودش %~% که شاخست سرمست و ساغر شکوفه
# 15 چو نقاش قدرت روان کرد خامه %~% قلم راند بر نقش آزر شکوفه
# 16 ز نفخ لواحق شود همچو عیسی %~% بروح نباتی مصور شکوفه
# 17 ازین پس کند شاخ همچون عصا را %~% چو دست کلیم پیمبر شکوفه
# 18 زمین مدتی بود چون خارپشتی %~% کشیده درون چون کشف سر شکوفه
# 19 کنون زینت بال طاوس یابد %~% چو بگشاد در گلستان پر شکوفه
# 20 ازین پیش با خار و خس بود ملحق %~% که در شاخ تر بود مضمر شکوفه
# 21 کنون سبزه را خفته در زیر سایه %~% در آغوش گل بین و در بر شکوفه
# 22 جهان آنچنان شد که هرجا که باشد %~% کند مست پیوسته قی بر شکوفه
# 23 چو آوازه روی آن سروگل رخ %~% بگیرد همی هفت کشور شکوفه
# 24 ببستان درآی و ببین بامدادان %~% بیاد گل روی دلبر شکوفه
# 25 سهی سرو باغ جمال آن نگاری %~% که از حسن باغیست یکسر شکوفه
# 26 زهی روی تو خوشتر از هر شکوفه %~% نباشد چو تو خوب منظر شکوفه
# 27 ورقهای گل را یکایک بدیدم %~% ز حسن تو جزویست در هر شکوفه
# 28 بآب رخت گر برآید نبیند %~% از آتش زیان چون سمندر شکوفه
# 29 بباغ جمالت که فردوس جان شد %~% صنوبر دهد میوه عرعر شکوفه
# 30 تو آن آهوی مشک مویی که گردد %~% چو نافه ببویت معطر شکوفه
# 31 اگر باد بویت بآتش رساند %~% کند عود در عین مجمر شکوفه
# 32 بیاد تو در قعر دوزخ بروید %~% از آتش بنفشه از اخگر شکوفه
# 33 اگر پرتوی از رخت بر گل آید %~% مه و آفتاب آورد بر شکوفه
# 34 ور از روی خوبت عرق بر وی افتد %~% برون آید از شاخ شکر شکوفه
# 35 وگر بوی زلفت ببستان درآید %~% چو موی تو گردد معنبر شکوفه
# 36 مدد گر ز رویت نیابد برآید %~% چو برگ خزانی مزعفر شکوفه
# 37 صفا گر از آن رخ نگیرد بماند %~% چو آب بهاری مکدر شکوفه
# 38 اگر تو بنزدیک این عاشق آیی %~% از آن روی تا پا نهی بر شکوفه
# 39 ز خاک سر کوی ما گل بروید %~% بدان سان که از شاخه تر شکوفه
# 40 تو چون بگذری از برت گل بریزد %~% صبا بر زمین گو مگستر شکوفه
# 41 گر از خاک کوی تو صابون نسازد %~% نشوید رخ خود منور شکوفه
# 42 بکافور برفی شود زنگی آسا %~% سیه روی چون داغ گازر شکوفه
# 43 بباغ ار درآیی ز بهر نثارت %~% ایا مر رخت را ثناگر شکوفه
# 44 کند میوه را همچو باران نیسان %~% صدف وار در سینه گوهر شکوفه
# 45 رخ از پرده بنمود وز شرم رویت %~% ایا گل ترا بنده چاکر شکوفه
# 46 بیکبار چون مه فرو رفت اگرچه %~% که یک یک برآمد چو اختر شکوفه
# 47 نظر کرد و در گلستان پرتوی دید %~% از آن روی همچون مه و خور شکوفه
# 48 بوصف گل روی تو داستانی %~% شنود و نمی داشت باور شکوفه
# 49 ببادی چنان از هوا اندر آمد %~% که با خاک ره شد برابر شکوفه
# 50 خوهد از پی آنکه روی تو بیند %~% همه چشم خود را چو عبهر شکوفه
# 51 مه و خور بحسنند همشیره تو %~% از آن سان که گل را برادر شکوفه
# 52 درین فصل گل با چو تو لاله رویی %~% چو زنبورم افتاده اندر شکوفه
# 53 ز وصف گل روی تو گشت شعرم %~% چو باغ از بهاران سراسر شکوفه
# 54 زمستان عشقت درین موسم گل %~% زمن کس نکردست خوشتر شکوفه
# 55 بدل گفت حسنت که در باغ مهرم %~% اگر میوه داری بیاور شکوفه
# 56 ببست این چنین نخل و گفتا ازین پس %~% ببازار دوران برآور شکوفه
# 57 درخت عبارت که شاخش بلندست %~% یکی میوه دارد معبر شکوفه
# 58 بر چون تو سروی که از خاک پایت %~% همی روید از گل نکوتر شکوفه
# 59 درخت گل آور بود نخلبندی %~% که از موم سازد مزور شکوفه
# 60 چو اجزای شعر مرا برفشانی %~% بریزد ز اوراق دفتر شکوفه
# 61 ز لب انگبین می دهی عاشقان را %~% ازین شعر چون نحل می خور شکوفه
# 62 گر از قامتت برنخوردیم شاید %~% نیاید ز سرو و صنوبر شکوفه
# 63 نگارا اگر شاخ وصل تو پنهان %~% ز من می کند جای دیگر شکوفه
# 64 بدین شعر بوسی طمع دارم از تو %~% طلب می کنم میوه را در شکوفه
# 65 مرا کام خوش کن بآب دهانت %~% که خوش نبود ای دوست بی بر شکوفه
# 66 کبوتر بوقتی که دلجوی گردد %~% کند در دهان کبوتر شکوفه
# 67 نظر کن زمانی بباغ ضمیرم %~% که بی حد برآورد و بی مر شکوفه
# 68 درخت افگن دعوی شاعران شد %~% زبان من آن تیغ جوهر شکوفه
# 69 ز بستان خاطر برند این جماعت %~% برای علف نزد هر خر شکوفه
# 70 نه خوش بوی گردد بسعی کس ار چه %~% کند در دهان غضنفر شکوفه
# 71 تو می نشنوی ورنه در گوش عارف %~% چو طوطیست دایم سخن ور شکوفه
# 72 بسی بی زبان از دل پاک هردم %~% همی گوید الله اکبر شکوفه
# 73 ز دیوان فطرت خط نور دارد %~% نوشته بر آن روی انور شکوفه
# 74 که عالم همه محضر حسن یارست %~% یکی از گواهان محضر شکوفه
# 75 برافراز اغصان شهابیست ثاقب %~% مشعشع بروی منور شکوفه
# 76 دل پاک را چون صفات مقدس %~% مذکر ز ذات مطهر شکوفه
# 77 کتابیست عالم ز افعال و اسما %~% وزآن جمله جزویست ابتر شکوفه
# 78 اگر درس معنی بخوانی بدانی %~% که فعلی دگر راست مصدر شکوفه
# 79 وگر علم باطن بدانی ببینی %~% که ظاهر جمالست و مظهر شکوفه
# 80 چو تو عندلیب گلستان عشقی %~% ترا گل میسر مسخر شکوفه
# 81 مربع نشین در چمن چون برآمد %~% ز شاخ مطول مدور شکوفه
# 82 مثلث خور از جام عشق و مثنی %~% سخن می سرابر گل و بر شکوفه
# 83 بذین شعر دیوان من هست باغی %~% بهر فصل در وی میسر شکوفه
# 84 هرآنکس که محرور عشقست اورا %~% شراب گلست این مکرر شکوفه
# 85 درخت ضمیرت که بارش زرآمد %~% کند شاخ او در و گوهر شکوفه
# 86 ز شعر تو عارف ملالت نبیند %~% بهشتی کند ز آب کوثر شکوفه
PageV1P872
### || [genre: Qt]
# 1 ای ز عکس روی تو چون مه منور آینه %~% آن چنان رو را نشاید جز مه و خور آینه
# 2 ای ز تاب حسن تو آیینه صورت آفتاب %~% وز فروغ روی تو خورشید پیکر آینه
# 3 من همی گویم چو رویت در دو عالم روی نیست %~% تا مرا باور کنی برگیر و بنگر آینه
# 4 پیش روی تو که آب از لطف دارد می کند %~% از خوی خجلت زمین خشک را تر آینه
# 5 از ملاقات رخت شاید که ماند بعد ازین %~% سرخ رو همچون شفق تا صبح محشر آینه
# 6 گرچه دودش برنمی آید ز سوز عشق تو %~% آتش اندر سینه دارد همچو مجمر آینه
# 7 معدن حسنی و از تأثیر خورشید رخت %~% همچو خاک کان شود یک روز گوهر آینه
# 8 آینه از روح باید کرد رویت را ازآنک %~% بر نتابد پرتو روی ترا هر آینه
# 9 آب روی تو ببیند در رخت از روشنی %~% با رخ و روی تو کس را نیست در خور آینه
# 10 بهر روی تو بجز آیینه چینی مهر %~% دیدم اندر روم لایق نیست دیگر آینه
# 11 چون تو در رویش نظر کردی ببیند بعد ازین %~% چون عروسان پشت خود در زر و زیور آینه
# 12 پسته تنگت تبسم کرد چون آیینه دید %~% همچو اجزای قصب شد پر ز شکر آینه
# 13 شاید ار در وصف چون تو شکر ستانی شود %~% بعد ازین ای دوست چون طوطی سخنور آینه
# 14 گفت خواهد چون مؤذن ای امام نیکوان %~% پیش نقش روی تو الله اکبر آینه
# 15 چون رخ تو کی شود حاصل مر او را آب لطف %~% ور چو آهن سرخ رو گردد در آذر آینه
# 16 زیر پای رخش آهن سم تو گیرد چو نعل %~% عاشق سرگشته را گر رو بود در آینه
# 17 عشق از آن سان محو گردانید رسمم را که من %~% می نبینم روی خود گر بنگرم در آینه
# 18 عاشق رویت بدم آیینها روشن کند %~% وز دم این دیگران گردد مکدر آینه
# 19 گر چه شاهان بنده داری روز درویشان متاب %~% گرچه زر دارد نسازد زو توانگر آینه
# 20 آینه از زر توان کرد از پی زینت ولیک %~% بهر رو دیدن نشاید کردن از زر آینه
# 21 غره روز رخت چون پرتوی بر وی فگند %~% هر شبی چون ماه نو گردد فزون تر آینه
# 22 آفتاب رویت ار تابان شود محتاج نیست %~% صبح اگر دیگر برون آرد ز خاور آینه
# 23 تا تو پیدا آمدی ما را دگر حکمی نماند %~% تو نمودی روی و پنهان شد سراسر آینه
# 24 کی بود زیبا چو رنگ روی غمخواران تو %~% گر بآب زر کسی صورت کند بر آینه
# 25 زاغ اگر بر اوج تو بالی زند روزی شود %~% بر جناحش چون دم طاوس هر پر آینه
# 26 صورت احوال خود زین شعر کردم بر تو عرض %~% داشتم خورشید را اندر برابر آینه
# 27 چون خضر آب حیات عشق تو خوردم سزد %~% گر بسازم بهر تو همچون سکندر آینه
# 28 گر تو بی آیینه رو بنموده ای عشاق را %~% بعد ازین ای جان ز تو روی وز چاکر آینه
# 29 حد نیکویی روی اینست و نتوان نیز ساخت %~% آن نکو رو گر بخواهد زین نکوتر آینه
# 30 در جهان تیره جز روشن دلان عشق را %~% همچنین در طبع کی گردد مصور آینه
# 31 عشق تو دل را مسلم گشت و طبعم را سخن %~% بر سکندر ملک و بر وی شد مقرر آینه
# 32 من درین آیینه ار رویت نشان دادم بخلق %~% بهر کوران ساختم سوی تو رهبر آینه
# 33 از دل روشن برای روی چون تو دلبری %~% همچو خون از رگ برون کردم بنشتر آینه
# 34 زین چنین صورت گریها گر دلت نقشی گرفت %~% آهنی داری که در وی هست مضمر آینه
# 35 از گهرهایی که در وی طبع من ترصیع کرد %~% چون عرض زین پس جدا نبود ز جوهر آینه
# 36 سیف فرغانی دلت آیینه دان مهر اوست %~% از درون چون صبح روشن گر بر آور آینه
PageV1P873
### || [genre: Qt]
# 1 زهی ز طره تو آفتاب در سایه %~% بپیش پرتو روی تو ماه و خور سایه
# 2 هوای عشق ترا مهر و ماه چون ذره %~% درخت لطف ترا هر دو کون در سایه
# 3 بنزد عقل چو خورشید روشنست که نیست %~% کسی بقامت و بالای تو مگر سایه
# 4 چو سایه بر من بی نور افگنی گویند %~% که آفتاب فگندست سایه بر سایه
# 5 چنان گرفت جهان نور آفتاب رخت %~% که بر زمین نفتد بعد ازین دگر سایه
# 6 چو تاب مهر تو چون ریسمان گرفت بدل %~% چو شمع نور شد از پای تا بسر سایه
# 7 ز تاب و پرتو رویت در آب و خاک کند %~% گر آفتاب نباشد همان اثر سایه
# 8 چو خواست کز من شیرین سخن برآرد شور %~% نبات خط تو افگند بر شکر سایه
# 9 چه گرد نان که کله زیر پایت اندازند %~% چو افگند سر زلف تو بر کمر سایه
# 10 ز بهر آنکه نهی پای بر گهر در راه %~% چو آفتاب کند خاک را گهر سایه
# 11 ز روز اول هستند روشن و تاریک %~% ز روی و موی تو گر آفتاب و گر سایه
# 12 باعتدال شود چون هوای فصل ربیع %~% اگر بیفگنی از لطف بر سقر سایه
# 13 تو آفتاب جمالی و لطف تو چون ابر %~% که او دریغ ندارد ز خشک و تر سایه
# 14 تو آفتاب زمینی و گر خوهی ندهد %~% بآسمان و بماه از تو زیب و فر سایه
# 15 ز پرتو تو چو خورشید ذره را باشد %~% مدام در شب تاریک جلوه گر سایه
# 16 ز تاب مهر تو در روی ذرهای حقیر %~% چو آفتاب کند بعد ازین نظر سایه
# 17 رقیب آمد و افگند سایه بر سر تو %~% تو آفتاب رخی دور کن ز سر سایه
# 18 که ماه روشن بر آسمان گرفته شود %~% زمین تیره چو افگند بر قمر سایه
# 19 مفر من در تست آنچنانک مردم را %~% در آفتاب تموزی بود مفر سایه
# 20 چو من بپای طلب گرد کوی عشق بسی %~% بجست و جوی تو می گشت دربدر سایه
# 21 چو یافت بوی تو در خانهای درویشان %~% دگر نمی رود از خانها بدر سایه
# 22 از آفتاب فراقت چو خاک گرم شد %~% مراست ز ابر وصال تو منتظر سایه
# 23 دلم ز دیدن غیر تو کور شد چو فگند %~% مرا غشاوه عشق تو بر بصر سایه
# 24 تو ساکنی و من اندر پی تو سرگردان %~% بلی درخت مقیمست و در سفر سایه
# 25 ز نور مهر تو بی بهره بود دل زآن سانک %~% ز تاب طلعت خورشید بی خبر سایه
# 26 بزیر سایه زلفت مقام ساخت کنون %~% چنانکه زیر درختان کند مقر سایه
# 27 ز ابر محنت طوفان غم اگر خواهی %~% برو ببار که نگریزد از مطر سایه
# 28 تو در گشاده ای و من چو حلقه مانده برون %~% از آنکه نبود چون باد پرده در سایه
# 29 نظر کنم بتو از روزن آنچنانکه کند %~% بآفتاب نظر از شکاف در سایه
# 30 مکن تواضع با عاشقان خود زنهار %~% ایا ز طره تو آفتاب در سایه
# 31 چو آفتاب نماید بسوی پستی میل %~% کند بلندی با اصل خویشتن هر سایه
# 32 اگر تو تیغ زنی با مه ستاره حشم %~% چو آفتاب ز ذره کند حشر سایه
# 33 سزد که عاشق بر خاک زر فشاند و سیم %~% که تا فتد ز تو بر روی سیم و زر سایه
# 34 بقدر خویش کند هرکسی ترا خدمت %~% ز برگ میوه طمع نیست وزز هر سایه
# 35 در آفرینش هر عین را جدا اثری است %~% چو آفتاب ندیدی همی نگر سایه
# 36 فشاند میوه تر شاخ بارور در باغ %~% فگند بر سر ره بید بی هنر سایه
# 37 چو بر درت من بی برگ سایه یی گردم %~% وگر چه نیست مراد کس از شجر سایه
# 38 قبول کن ز من این بیتها که نزد کرام %~% بجای بربود از بید بی ثمر سایه
# 39 بنور ماه جمالت چو پرتو خورشید %~% بشرق و غرب رسد از من این قدر سایه
# 40 نخواستم که رسد تیغ آفتاب بتو %~% بپیش ماه رخت ساختم سپر سایه
PageV1P874
### || [genre: Qt]
# 1 ای دل بنه سر و مکش از کوی یار پای %~% بیرون ز کوی دوست منه زینهار پای
# 2 گر دولتست در سرت امروز وامگیر %~% از تیغ دوست گردن و از بند یار پای
# 3 تا آن زمان که دست دهد شادیی ترا %~% با غصه سر درآور و با غم بدار پای
# 4 بنشین زآستانه او برمگیر سر %~% برخیز لیکن از در او برمدار پای
# 5 سربالجام عشق درآور که در مسیر %~% بی ضبط می نهد شتر بی مهار پای
# 6 گر عشق حکم کرد بآتش درآردست %~% ور دوست امر کرد بنه بر شرار پای
# 7 سودای عشق در سر هرکس که خانه کرد %~% بیرون نهاد از دل او اختیار پای
# 8 چون تو مقیم دایره عشق او شدی %~% در مرکز ثبات بنه استوار پای
# 9 ور نقطه سر از الف تن جدا شود %~% بیرون منه ز دایره پرگاروار پای
# 10 یاری گزیده ام که نهد پیش روی او %~% مه بر سر بساط ادب شرمسار پای
# 11 از بس که گشت گرد سر زلف او شدست %~% اندیشه را چو دست عروس از نگار پای
# 12 وز بحر عشق او که ندارد کرانه یی %~% آن برد سر که باز کشید از کنار پای
# 13 مانند سایه این مه خورشید روی را %~% در پی بسی دویدم و کردم فگار پای
# 14 گفتم که پای بر سر (من) نه بطنز گفت %~% هرچند سر عزیز بود نیست خوار پای
# 15 کار تو نیست عشق برو زو بدار دست %~% بنشین بگوشه یی و بدامن درآر پای
# 16 با دست برد عشق نماند بجای سر %~% بر تیزنای تیغ نگیرد قرار پای
# 17 ای دلبری که حسن تو چون آفتاب دست %~% بر روی آسمان نهد از افتخار پای
# 18 چون بر خط تو نیست نباشد عزیز سر %~% چون در ره تو نیست نیاید بکار پای
# 19 در محفلی که دست تو بوسند عاشقان %~% نوبت چون آن بنده بود پیش دار پای
# 20 تا چون رکاب پا بنهی در دهان مرا %~% من دست در عنان تو گویم بیار پای
# 21 دست امید در تو زدم از برای آنک %~% باشد که بر سرم ننهد روزگار پای
# 22 بنگر که تا بدامن گل در زدست دست %~% چون بر بساط سبزه نهادست خار پای
# 23 در سایه عنایت تو ذره از شرف %~% بر روی آفتاب نهد ابروار پای
# 24 خود را مگر بقد تو مانند کرد سرو %~% کندر نگار سبزه گرفتش بهار پای
# 25 بیهوده سرکشی چه کند سرو گو بیا %~% پیش قد تو از گل خجلت برآر پای
# 26 بر هر دلی که کژدم عشق تو نیش زد %~% از سینه ساخت در طلبت همچو مار پای
# 27 از خاک کوی تو نکند ذره یی بدست %~% آنکس که بر هوا ننهد چون غبار پای
# 28 سر بر فلک برد ز علو آنکه مر ترا %~% چون دامن تو بوسه دهد یک دو بار پای
# 29 رویم چو کاه گشت چو در دل ز هجر تو %~% قوت گرفت غصه چو از جوچهار پای
# 30 من آب روی یابم اگر تو بپرسشی %~% رنجه کنی ز بهر من سوگوار پای
# 31 زآن دم که دست یافت غم عشق بر دلم %~% ای جان ز عشق تو چو ز تن زیر بار پای
# 32 شادی نمی نهد قدم اندر دلم چنانک %~% در ملک غیر مردم پرهیزکار پای
# 33 ای گل بسی دریده زرشک تو پیرهن %~% عشق از چو من گدا که ندارم ازار پای
# 34 تا برگ هستیم بتمامی نخورد دست %~% نگرفت باز چون ملخ از کشت زار پای
# 35 با آتش هوای تو چون باد تر نگشت %~% جویای در وصل ترا از بحار پای
# 36 بی گلستان روی تو در بوستان خلد %~% دستم ز گل برنج بود چون زخار پای
# 37 خار از زمین چو سبزه برآید اگر نهی %~% بر خاک راه ای صنم گل عذار پای
# 38 ای سامری سحر سخن گر تو می نهی %~% در کوی عشق او ز سر اضطرار پای
# 39 بر طور شوق او ز سر درد می نهند %~% هر دم هزار عاشق موسی شعار پای
# 40 از خود پیاده شو چو بر او روی ازآنک %~% ننهند بر بساط سلاطین سوار پای
# 41 خود را مدار خسته بهنگام کار دست %~% سگ را مدار بسته بوقت شکار پای
# 42 بستان دولت تو نه جاییست کز علو %~% در وی نهد مسافر لیل و نهار پای
# 43 مفتاح فتح خواهی در دست خود چو سگ %~% بر آستانه نه سر و بیرون گذار پای
# 44 عارست مدح مردم و ننگست نامشان %~% یک ره بمال بر سر این ننگ و عار پای
# 45 زآن روضه غافلی که ترا دست آرزو %~% بستست چون بهیمه درین مرغزار پای
# 46 ای شمع می خوهم که ببینم شبی ترا %~% چون شمعدان گرفته من اندر کنار پای
# 47 از بهر آنکه نام تو گویند بر سرم %~% ای کاش بودمی همه تن چون منار پای
# 48 مجروح کرد بر سر کوی امید وصل %~% این دست مطلق تو مرا زانتظار پای
# 49 شعری چنین کمال سماعیل گفته است %~% کای دل چو نیست صبر ترا برقرار پای
# 50 وز بعد آن بغیر صف اندر نماز عید %~% کس هیچ جا ندید چنین بر قطار پای
# 51 با او چو در سخن نتوان کرد همسری %~% کوتاه کرد بنده بدین اعتبار پای
# 52 گفتم اگرچه نیست هنر زین قبیل شعر %~% کردم و گرچه نیست ادب آشکار پای
# 53 سر در ره تو باخته بودم بدست شوق %~% عیبم مکن اگر دهمت یاذگار پای
# 54 شعرم روان شدست و بخدمت نمی رسد %~% با آنکه کرده ام (رده) نقش هزار پای
# 55 کردم نثار این در ناسفته بر سرت %~% بر چین بدست لطف (و) منه بر نثار پای
# 56 در شاه راه نظم حقایق بطبع خویش %~% من گام می زنم تو برو می شمار پای
# 57 در راه وصف تو که کس آن را بسر نبرد %~% زین پیش عقل را نکند هیچ کار پای
# 58 ای گل یقین شناس که ننهد بهیچ وقت %~% در گلستان وصف تو (چون) من هزار پای
# 59 گردست رد برو ننهی از سر ملال %~% در جمله گوشه یی برود این هزار پای
# 60 بر گوشه بساط بقا ماند تا بحشر %~% نام ترا ازین سخن پایدار پای
# 61 چون ساق لکلکست دراز این قصیده سیف %~% همچون عقاب جمع کن اندر مطار پای
PageV1P875
### || [genre: Qt]
# 1 با حسن چو لطف یار کردی %~% ای جان بنگر چه کار کردی
# 2 دل را بسخن گشاد دادی %~% دی را بنفس بهار کردی
# 3 با چاکر خرد خود بسی لطف %~% ای صدر بزرگوار کردی
# 4 چون شعر رهی نهان نماند %~% فضلی که تو آشکار کردی
# 5 از وصل بریده بود امیدم %~% بازم تو امیدوار کردی
# 6 از نامه خود طویله در %~% در گردن روزگار کردی
# 7 چون دست عروس نامه یی را %~% از خامه پر از نگار کردی
# 8 زین نامه که دام مرغ روح است %~% چون من ز غنی شکار کردی
# 9 از بهر جمال وصل خود باز %~% چشم املم چهار کردی
# 10 زین چند لقب که حد من نیست %~% بر مزبله در نثار کردی
PageV1P876
### || [genre: Qt]
# 1 ای فرستاده بداعی استری %~% دلدلی دیگر بزیبی و فری
# 2 به ز شبدیزی بگامی و تگی %~% کم ز طاوسی ببالی و پری
# 3 نام او پیک صبا شاید که هست %~% گام او از کشوری تا کشوری
# 4 هر کجا یک جفته بر دیوار زد %~% در دم از دیوار بگشاید دری
# 5 سنگ زیر دست آهن سم او %~% هست چون در زیر سنگی ساغری
# 6 حمله یی زو و زگوران گله یی %~% جفته یی زو وز دشمن لشکری
# 7 قطع کن نان سپاهی چون ترا %~% هست در اصطبل ازین سان صفدری
# 8 گر بگویم در صفات او سخن %~% در عروسی می فزایم زیوری
# 9 من شتردل را که ترسانم ز گاو %~% استری باید بخاموشی خری
# 10 معنی این قطعه می دانی که چیست %~% این زمن بستان بمن ده دیگری
# 11 بهتری دارم طمع از خدمتت %~% زآنک در آخر بود زین بهتری
PageV1P877
### || [genre: Qt]
# 1 ای ز بازار جهان حاصل تو گفتاری %~% عمر تو موسم کارست و جهان بازاری
# 2 اندرآن روز که کردار نکو سود کند %~% نکند فایده گر خرج کنی گفتاری
# 3 همچو بلبل که برافراز گلی بنشیند %~% چند گفتی سخن و هیچ نکردی کاری
# 4 ظاهر آنست که بی زاد و تهی دست رود %~% گر ازین مزرعه کس پر نکند انباری
# 5 زر طاعت زن و اخلاص عیار آن ساز %~% خواجه تا سود کنی بر درمی دیناری
# 6 هرچه گویی بجز از ذکر همه بیهوده است %~% سخن بیهده زهرست و زبانت ماری
# 7 شعر نیکو که خموشیست از آن نیکوتر %~% اگرت دست دهد نیز مگو بسیاری
# 8 راست چون واعظ نان جوی بدین شاد مشو %~% که سخن گویی و جهال بگویند آری
# 9 از ثنای امرا نیک نگهدار زبان %~% گرچه رنگین سخنی نقش مکن دیواری
# 10 مدح این قوم دل روشن تو تیره کند %~% همچو رو را کلف و آینه را زنگاری
# 11 آن جماعت که سخن از پی ایشان گفتند %~% راست چون نامیه بستند گلی بر خاری
# 12 از چنین مرده دلان راحت جان چشم مدار %~% چون ز رنجور شفا کسب کند بیماری
# 13 شاعر از خرمن این قوم بکاهی نرسد %~% گر ازین نقد بیک جو بدهد خرواری
# 14 شاعری چیست که آزاده از آن گیرد نام %~% ننگ خلقی گر ازین نام نداری عاری
# 15 گربه زاهدی و حیله کنی چون روباه %~% تا سگ نفس تو زهری بخورد یا ماری
# 16 پیل را خر شمر آنگه که کشد بار کسی %~% شیر را سگ شمر آنگه که خورد مرداری
# 17 بهر مخدوم مجازی دل و دین ترک کنی %~% تا ترا دست دهد پایه خدمتکاری
# 18 هردم از سفره انعام خداوند کریم %~% خورده صد نعمت و یک شکر نگفته باری
# 19 نزد آنکس که چو من سلطنت دل دارد %~% شه گزیری بود و میر چوده سالاری
# 20 ظالمی را که همه ساله بود کارش فسق %~% بطمع نام منه عادل نیکوکاری
# 21 نیت طاعت او هست ترا معصیتی %~% کمر خدمت او هست ترا زناری
# 22 هر کرا زین امرا مدح کنی ظلم بود %~% خاصه امروز که از عدل نماند آثاری
# 23 کژروی پیشه کنی جمله ترا یار شوند %~% ور ره راست روی هیچ نیابی یاری
# 24 کله مدح تو بر فرق چنین تاجوران %~% راست چون بر سر انگشت بود دستاری
# 25 صورت جان تو در چشم دل معنی دار %~% زشت گردد بنکو گفتن بدکرداری
# 26 اسدالمعر که خوانی تو کسی را که بود %~% روبه حیله گری یا سگ مردم خواری
# 27 و گرت دست قریحت در انشا کوبد %~% مدح این طایفه بگذار و غزل گوباری
# 28 شعر نیکو را چون نقطه دلی باید جمع %~% همچو خط را قلم و دایره را پرگاری
# 29 سیف فرغانی اگر چند درین دور ترا %~% بلبل روح حزینست چو بو تیماری
# 30 نه ترا هیچ کسی جز غم جان دلجویی %~% نه ترا هیچ کسی جز دل تو غمخواری
# 31 گر چه کس نیست ز تو شاد برو شادی کن %~% همچو غم گر نرسانی بدلی آزاری
# 32 شکر منعم بدعای سحری کن نه بمدح %~% کندرین عهد ترا نیست جز او دلداری
# 33 صورتند این امرا جمله ز معنی خالی %~% اوست چون در نگری صورت معنی داری
# 34 چون ازین شیوه سخن طبع تو فصلی پرداخت %~% بعد ازین بر در این باب بزن مسماری
# 35 بسخن گفتن بیهوده بپایان شد عمر %~% صرف کن باقی ایام باستغفاری
PageV1P878
### || [genre: Qt]
# 1 ای تن آرامی که خون جان بگردن می بری %~% راحت جان ترک کرده زحمت تن می بری
# 2 تن پرستی ترک کن چون عشق کردی اختیار %~% رو بکار دوست داری بار دشمن می بری
# 3 با یزید انبازی اندر خون شاهی چون حسین %~% چون تو در حرب از برای شمر جوشن می بری
# 4 رنج بردن در طریق عاشقی بیهوده نیست %~% در نکویان بدگمانی گر چنین ظن می بری
# 5 گر ز عشقت محنت آید صبر کن کز وصل دوست %~% راحتی بینی اگر رنجی درین فن می بری
# 6 هم عصایی هم صفورایی بدست آرد کلیم %~% ور بچوپانی ز مصرش سوی مدین می بری
# 7 گر چو خسرو چند روز از دست داذی ملک پارس %~% همچو شیرین شکرستانی زار من می بری
# 8 نیستی شاکر که خشنودی شیرین حاصلست %~% رنج اگر در سنگ چون فرهاد که کن می بری
# 9 همچو رستم سهل گردد راه توران بر دلت %~% چون سوی ایران سپهداری چو بیژن می بری
# 10 به ز بیداری بود جای دگر سگ را و گر %~% بر در اصحاب کهفش بهر خفتن می بری
# 11 دوست چون گل جلوه رخسار خود کرده است و تو %~% همچو بلبل روزگار خود بگفتن می بری
# 12 گر بقو الان آن حضرت فرستی شعر خود %~% نزد آواز جلاجل بانگ هاون می بری
# 13 شعر خود نزدیک او آگه نه ای ای زنده دل %~% کز چراغ مرده پیش شمع روغن می بری
# 14 سیف فرغانی ازین کشت ار نچیدی خوشه یی %~% شکر کن چون دانه یی زاطراف خرمن می بری
PageV1P879
### || [genre: Qt]
# 1 در باغ دهر چون گل گر سربسر جمالی %~% در روز زندگانی گر جمله مه چوسالی
# 2 با لطف طبع اگرچه در قلب روح روحی %~% با حسن روی اگر چه بر روی حسن خالی
# 3 این نکته نیست دعوی نزدیک اهل معنی %~% کز من چو دور ماندی ریحان بی سفالی
# 4 گرچه بشه نشانی لشکرشکن چو سامی %~% ورچه بپهلوانی رستم هنر چو زالی
# 5 بی جان حسن معنی صورت بکار ناید %~% گر تو جمال یوسف یا یوسف جمالی
# 6 تا بدر تام گردی از آفتاب دانش %~% هر روز (نور) می گیر اکنون که چون هلالی
# 7 روحست علم و در تن جان قالبست او را %~% کس را مباد نفسی از روح علم خالی
# 8 چون خانه نهادت زین دانه خالی آمد %~% کر جامه شعرپوشی چون کاه در جوالی
# 9 از علمهای قالی اصلاح حال می کن %~% تا رمزهای حالی دانی ز نقش قالی
# 10 تا می زند طبیعت بر چنگ لهو ناخن %~% زاستاد همچو بربط محتاج گوشمالی
# 11 تو ذره حقیری واز آفتاب عرفان %~% گر تو شرف پذیری خورشید بی زوالی
# 12 می جوی تا نمانی بی حاصل از مکارم %~% می کوش تا نباشی بی بهره از معالی
# 13 با اهل جهل منشین کآن پایه یی است نازل %~% با اهل علم بنشین کین مجلسی است عالی
# 14 خوش گوی باش با خلق از هر دری که گویی %~% خارج منال چون نی از هر دمی که نالی
# 15 محبوب مردم آمد عاقل بنرم گویی %~% شایسته شکر شد طوطی بخوش مقالی
# 16 فارغ مباش یکدم از بندگی ایزد %~% اکنون که چون من آزاد از بند جاه و مالی
# 17 فردا که دل ز غصه دنیا خراب گردد %~% اندوه دین نیارد گشتن در آن حوالی
# 18 مال و عیال اینجا بی شک وبال مردند %~% شاذ آنک بگذراند عمری ببی وبالی
# 19 از بهر مال قارون چون گنج در زمین شد %~% بر چرخ چارم آمد عیسی ز بی عیالی
# 20 هر باطلی که کردی از بهر آن بمحشر %~% می دان یقین که از حق در معرض سؤالی
# 21 از بحر خاطر خود چندین در نصیحت %~% بر تو نثار کردم از نظم این لآلی
PageV1P880
### || [genre: Qt]
# 1 نام تو چون بر زبان آید همی %~% آب حیوان در دهان آید همی
# 2 در تن مرده چه کار آید ز جان %~% در دل از یاد تو آن آید همی
# 3 در دل من آتش سودای تست %~% آب در چشمم از آن آید همی
# 4 خود مرا زآن چشم و روی از رو و چشم %~% آب رفت و خون روان آید همی
# 5 اشک من بر سوزن مژگان من %~% چون در اندر ریسمان آید همی
# 6 تا من اندر چنگ هجرانم چو نی %~% ناله از من بی دهان آید همی
# 7 گر دهانم را بلب گیری چه سود %~% خون ز هر چشمم دوان آید همی
# 8 می روی چون دلبران وز هر طرف %~% بی دلی در پی بجان آید همی
# 9 تو بسنگی آب روی او مبر %~% کز تو سگ را بوی نان آید همی
# 10 دیگران را هر نفس بر دست لطف %~% از سماط وصل خوان آید همی
# 11 ما بجای سگ درین در خفته ایم %~% قسم ما زآن استخوان آید همی
# 12 وصف یک موی تو کردن مشکلست %~% ورچه هر مویم زبان آید همی
# 13 وصف تو در طبع کژ بنده راست %~% همچو تیراندر کمان آید همی
# 14 وز گشاد دل که در بند غمست %~% چون رها شد بر نشان آید همی
# 15 غرقه بحر غم تو از جهان %~% همچو دریا بر کران آید همی
# 16 چون فرشته با کسش پیوند نیست %~% بهر امری در جهان آید همی
# 17 پای او زنجیر تو دارد چو در %~% زآن مقیم آستان آید همی
# 18 تا گشادی باشدش روزی ز تو %~% پای بر جان و روان آید همی
# 19 دل چو گل خنده زنان آید همی %~% کآن بهار بی خزان آید همی
# 20 چون خبر سوی گلستان آورند %~% کو بسوی گلستان آید همی
# 21 روی گل از شرم چون لاله شود %~% کآن رخ چون ارغوان آید همی
# 22 لاله را چهره شود چون شنبلید %~% کو چو گل در بوستان آید همی
# 23 بر سریر چرخ از خورشید و مه %~% روی او سلطان نشان آید همی
# 24 از بساط حسن او یک بیدقست %~% مه که شاه اختران آید همی
# 25 پیش درگاهش زمین بوسد نخست %~% آنگهی بر آسمان آید همی
# 26 ما در آن دم زهر حسرت می خوریم %~% کو ز لب شکرفشان آید همی
# 27 رزق سوی مرد مسکین چون رود %~% او بنزد ما چنان آید همی
# 28 نزد مردم چون سخن هست آشکار %~% کو چو اندیشه نهان آید همی
# 29 هرکه گرید در هوای او چو ابر %~% بر هوا دامن کشان آید همی
# 30 هرکه ترک سر کند در کوی دوست %~% پای او بر لامکان آید همی
# 31 عاشقان تنگ دل را در رهش %~% بار سر بر تن گران آید همی
# 32 طالب او تاجر ترسنده نیست %~% کو چو خر با کاروان آید همی
# 33 چون شتر خاموش راهی می رود %~% نی چو زنگ افغان کنان آید همی
# 34 عاشق منبرنشین قرب را %~% آسمانها نردبان آید همی
# 35 همت عاشق ز دنیا فارغست %~% نفرتش زین خاکدان آید همی
# 36 بام گردون زابر چون بالاترست %~% بی نیاز از ناودان آید همی
# 37 دل تهی کن از خودی چون دایره %~% کینت سود بی زیان آید همی
# 38 زآنکه جانان مردل چون صفر را %~% همچو نقطه در میان آید همی
# 39 راعی احوال خود باش ار چه عشق %~% روح را حرز امان آید همی
# 40 گوسپندان را ز گرگ ایمن مدان %~% ورچه موسی شان شبان آید همی
# 41 گر ز دولت خانه قسمت مرا %~% قرعه بر ملک جهان آید همی
# 42 خاک کوی او خوهم کز هر سوش %~% «باد جوی مولیان آید همی »
# 43 در بهاران کز گل آراسته %~% باغها همچون جنان آید همی
# 44 سوی گل زآن می روم کز وی مرا %~% «بوی یار مهربان آید همی »
# 45 در رکاب اوست دایم حسن از آن %~% عشق با دل هم عنان آید همی
# 46 همت ما را نفاد از عشق اوست %~% تیزی تیغ از فسان آید همی
# 47 گوهر وصفش ز طبع من چنانک %~% در ز دریا زر ز کان آید همی
# 48 مدعی گوید فلانی تا بکی %~% شعر گو و بیت خوان آید همی
# 49 در دلم از تاب عشقت آتشیست %~% شعر از آن آتش دخان آید همی
# 50 شعر من آتش بمن در زد چو شمع %~% سوختی زآنت گمان آید همی
# 51 چون چراغم می بسوزد روغنی %~% کز دلم سوی زبان آید همی
PageV1P881
### || [genre: Qt]
# 1 مال دنیا بآخرت نرود %~% گرنه صرفش کنی باحسانی
# 2 با تو اینجا نماند ار از خیر %~% نگماری برو نگهبانی
# 3 در قیامت زند بر آتشت آب %~% گر تو اینجا بکس دهی نانی
PageV1P882
### || [genre: Qt]
# 1 دلبرا تا تو یار خویشتنی %~% در پی اختیار خویشتنی
# 2 بی قرارند مردم از تو و تو %~% همچنان برقرار خویشتنی
# 3 عالم آیینه جمال تو شد %~% هم تو آیینه دار خویشتنی
# 4 با چنین زلف و رخ نه فتنه ما %~% فتنه روزگار خویشتنی
# 5 تو منقش بسان دست عروس %~% از رخ چو نگار خویشتنی
# 6 زینت تو ز دست غیری نیست %~% تو چو گل از بهار خویشتنی
# 7 در شب زلف خود چو مه تابان %~% از رخ چون بهار خویشتنی
# 8 من هزار توام بصد دستان %~% گلستان هزار خویشتنی
# 9 کس بتو ره نمی برد هم تو %~% حاجب روز بار خویشتنی
# 10 کار تو کس نمی تواند کرد %~% تو بخود مرد کار خویشتنی
# 11 بار تو دل بقوت تو کشد %~% پس تو حمال بار خویشتنی
# 12 من کیم در میانه واسطه یی %~% ورنه تو دوستدار خویشتنی
# 13 ای شتر دل که زیر بار فراق %~% طالب وصل یار خویشتنی
# 14 جرس ناله از گلو مگشای %~% چون جدا از قطار خویشتنی
# 15 میوه نارسیده افتاده %~% از سر شاخسار خویشتنی
# 16 خاک او سرمه چون توانی کرد %~% تو که کور از غبار خویشتنی
# 17 قلب اندوده ای بزرین روی %~% بی خبر از عیار خویشتنی
# 18 صفر بی مغزی و بصد انگشت %~% روز و شب در شمار خویشتنی
# 19 شعر تو رنج تست و راحت خلق %~% تو گل غیر و خار خویشتنی
# 20 رو که چون گاو سامری دایم %~% بی خبر از خوار خویشتنی
# 21 چنگ در این وآن مزن زنهار %~% که تو نالان ز بار خویشتنی
PageV1P883
### || [genre: Qt]
# 1 ملک دنیا و مردمان در وی %~% گور خانه است و مردگان در وی
# 2 نیست بستان تو مباش در او %~% هست زندان تو ممان در وی
# 3 هرکرا دل در او قرار گرفت %~% گرچه زنده است نیست جان در وی
# 4 این جهان بر مثال مرداریست %~% اوفتاده بسی سگان در وی
# 5 آدمی زاده چون خورد چیزی %~% که سگان را دهان بود در وی
# 6 گوشتی لاغرست و چندین سگ %~% زده چون گربه ناخنان در وی
# 7 عدل را ساق لاغرست ولیک %~% ظلم را فربهست ران در وی
# 8 اندرین آزمون سرا ای پیر %~% طفل بودی شدی جوان در وی
# 9 چشم بگشا ببین که نامده ای %~% بهر بازی چو کودکان در وی
# 10 خاک دنیاست چون وحل زنهار %~% مرکب خویشتن مران در وی
# 11 اندرین غبر هیچ آب مخور %~% که گلوگیر گشت نان در وی
# 12 آرزوها نواله چربست %~% نیست چون پیه استخوان در وی
# 13 گرچه شیرین بود چو نوش کنی %~% نیش بینی بسی نهان در وی
# 14 عرصه ملک پر ز دیو شدست %~% نیست از آدمی نشان در وی
# 15 همه را یک سر و دو رو دیدم %~% آزمودم یکان یکان در وی
# 16 جمله از بهر لقمه یی چو سگان %~% دشمنانند دوستان در وی
# 17 چون زر کم عیار قلب آمد %~% هر کرا کردم امتحان در وی
# 18 اهل معنی در او نه و مردان %~% صورت آرای چون زنان در وی
# 19 شد بدی عام آن چنان که دمی %~% نیک بودن نمی توان در وی
# 20 زندگانی عذاب و غیر از مرگ %~% زنده را راحتی مدان در وی
# 21 تن او را تعب نیامد کم %~% چون کسی بیش کند جان در وی
# 22 منشین بر زمین او که چو ابر %~% سیل بارست آسمان در وی
# 23 موج افگنده شور در دریا %~% تو چو کشتی شده روان در وی
# 24 بر تو از غرق نیستم ایمن %~% که ز بار خودی گران در وی
# 25 بر بساط زمین که از پی ملک %~% خسروان باختند جان در وی
# 26 دیدم از اسب دولت افتاده %~% مات گشته بسی شهان در وی
# 27 صاحب تیغ و تیر را که بجنگ %~% نکشیدی کسی کمان در وی
# 28 سپر از روی دور کن بنگر %~% زده رمح اجل سنان در وی
# 29 از جهان رفت سیف فرغانی %~% ماند اشعار ازو نشان در وی
PageV1P884
### || [genre: Qt]
# 1 گر خوهی ای محتشم کز جمع درویشان شوی %~% ترک خود کن تا تو نیز از زمره ایشان شو
# 2 رو بدست عشق زنجیر ادب بر پای نه %~% وآنگه این در زن که اندر حلقه مردان شوی
# 3 گر وصال دوست خواهی دوست گردی عاقبت %~% هرچه اول همتت باشد بآخر آن شوی
# 4 مردم بی عشق مارند و جهان ویرانه یی %~% دل بعشق آباد کن تا گنج این ویران شوی
# 5 عشق سلطانست و بی عدلی او شهری خراب %~% ملک این سلطان شو ار خواهی که آبادان شوی
# 6 عشق سلطانی و دنیا داشتن نان جستنست %~% ای گدای نان طلب می کوش تا سلطان شوی
# 7 بهر تو جای دگر تخت شهی آراسته %~% تو برآنی تا درین ویرانه ده دهقان شوی
# 8 چون چنین اندر شکم دارد ترا این نفس تو %~% تا نزایی نوبتی دیگر کجا انسان شوی
# 9 تا چو شمع از آتش عشقش نریزی آب چشم %~% باد باشد حاصلت با خاک اگر یکسان شوی
# 10 هستی خود را چو عود از بهر این مجلس بسوز %~% تا همه دل نور گردی تا همه تن جان شوی
# 11 خویشتن را حبس کن در خانه ترک مراد %~% گر بتن رنجور باشی ور بدل نالان شوی
# 12 عاقبت چون یوسف اندر ملک مصر و مصر ملک %~% عزتی یابی چو روزی چند در زندان شوی
# 13 گر ز خار هجر گریی سیف فرغانی چو ابر %~% از نسیم وصل روزی همچو گل خندان شوی
PageV1P885
### || [genre: Qt]
# 1 قرآن چه بود مخزن اسرار الهی %~% گنج حکم و حکمت آن نامتناهی
# 2 در صورت الفاظ معانیش کنوزست %~% وین حرف طلسمیست بر آن گنج الهی
# 3 لفظش بقراآت بخوانی و ندانی %~% معنی وی ای حاصلت از حرف سیاهی
# 4 گلهای معانیش نبویند چو هستند %~% آن مردم بی علم ستوران گیاهی
# 5 بحریست درو گوهر علم و در حکمت %~% غواص شو و در طلب از بحر نه ماهی
# 6 ز اعراب و نقط هست پس و پیش حروفش %~% آراسته چون درگه سلطان بسپاهی
# 7 قرآن رهاننده ز دوزخ چو بهشتست %~% زیرا که بیابی تو درو هرچه بخواهی
# 8 تا پرده صورت نگشایی ننماید %~% اسرار و معانیش بتو (روی کماهی)
# 9 آنها که یکی حرف بدانند ز قرآن %~% بر جمله کتب مفتخرانند (و مباهی)
# 10 بی معرفتی بر لب دریای حروفند %~% چون تشنه بی دلو و رسن بر سر چاهی
# 11 حق است که گویند همه کاتب (او را) %~% کای بر سر کتاب (ترا منصب شاهی)
# 12 هر سو که برد نفس ندا از چپ و از راست %~% گر پشت بقرآن بکنی روی (سیاهی)
# 13 در محکمه دین کتب منزله یک یک %~% داده همه بر محضر صدق تو گواهی
# 14 سرمست می موعظتت بهر شکستن %~% بر سنگ ندامت بزند جام ملاهی
# 15 بر لوح که از خلق نهان در شب غیب است %~% آن جمله کتب همچو ستاره تو چو ماهی
PageV1P886
### || [genre: Qt]
# 1 ای صبا بادم من کن نفسی همراهی %~% بسوی شاه بر از من سخنی گر خواهی
# 2 قدوه و عمده شاهان جهان غازان را %~% از پریشانی این ملک بده آگاهی
# 3 گو درین مصر که فرعون درو صد بیشست %~% نان عزیزست که شد یوسف گندم چاهی
# 4 گو بدان ای بوجود تو گرفته زینت %~% کرسی مملکت و مسند شاهنشاهی
# 5 شیر چون گربه درین ملک کند موش شکار %~% بهر نان گربه کند نزد سگان روباهی
# 6 سرورانی که بهر گرسنه نان می دادند %~% استخوان جوی شده همچو سگ درگاهی
# 7 امن ازین خاک چنان رفته که گر یابد باز %~% خوف آنست که از آب بترسد ماهی
# 8 فتنه از هر طرفی پیش نهد پای دراز %~% گر بگیرد پس ازین دست ستم کوتاهی
# 9 خانها لانه روباه شد از ویرانی %~% شهرها خانه شطرنج (شد) از بی شاهی
# 10 حاکمان در دم از او قبجروتمغا خواهند %~% عنکبوت ار بنهد گارگه جولاهی
# 11 خرمن سوخته شد ملک و بر ایشان بجوی %~% اسب شطرنج کجا غم خورد از بی کاهی
# 12 ترکمان خسری هر نفس از هر طرفی %~% بر ولایت بزند چون اجل ناگاهی
# 13 نیست در روم از اسلام بجز نام و شدست %~% قطب دین مضطرب ورکن شریعت واهی
# 14 بیم آنست که ابدال خضر را گویند %~% گر سوی روم روی مردن خود می خواهی
# 15 مملکت جمله پر از منکر و معروفی نه %~% که بخیر امر کند یا بود از شرناهی
# 16 خلق بیم است که چون ذره پراگنده شوند %~% گر بایشان نرسد سایه ظل اللهی
# 17 گر نیایی برود این رمقی نیز که هست %~% ور بیایی کندت بخت و ظفر همراهی
# 18 آفتابا بشرف خانه خویش آی و بپاش %~% نور بر خلق کز استاره نیاید ماهی
# 19 بعد فضل احدی مانع و دافع نبود %~% اینچنین داهیه را غیر تو شاهی داهی
PageV1P887
### || [genre: Qt]
# 1 ای زبده جهان ز جهان نازنین تویی %~% واندر خور ثنای جهان آفرین تویی
# 2 در پای تو فشانم اگر دست رس بود %~% این نازدیده جان که چو جان نازنین تویی
# 3 از پشت آسمانت ملک می کند خطاب %~% کای به ز روی مه مه روی زمین تویی
# 4 تو برتری ز وصف و نهاذن نمی توان %~% حدی درو که گفت توان این چنین تویی
# 5 بحریست نعت تو و درو خوض مشکل است %~% زیرا که گوهر صدف ما وطین تویی
# 6 قدرت که پای جمله اشیا بدست اوست %~% گویی یدالله است و ورا آستین تویی
# 7 ای مسندت بلند شده در مقام قرب %~% بنگر بزیر دست که بالانشین تویی
# 8 عالم چو خاتمست در انگشت قبض و بسط %~% اشیا نفوس خاتم وزیشان نگین تویی
# 9 هر رطب ویابسی که رقم دارد از وجود %~% در خویشتن طلب که کتاب المبین تویی
# 10 شد رتبت تو بیشتر اندر حساب حس %~% همچون الف اگر چه چویاواپسین تویی
# 11 زآن لعل آبدار که همرنگ آتش است %~% ما تشنه ایم و چشمه ما معین تویی
# 12 بر روی چرخ دیده ای ای جان هلال و بدر %~% در عشق و حسن آن منم ای جان و این تویی
# 13 ای زلف یار باز رسن باز جان ما %~% در تو ز دست دست که حبل المتین تویی
# 14 ما جمله دل بمهر تو اسپرده ایم از آنک %~% دلها خزانه ملک است و امین تویی
# 15 بر ما بنور لامع اسلام روشنست %~% کای عشق یار غیر تو کفرست و دین تویی
# 16 علم ار چه صادقست در اخبار خود چو صبح %~% لیک آفتاب مشرق حق الیقین تویی
# 17 یارم صریح گفت اگر چند این زمان %~% چون عقل در بزرگی ما خرده بین تویی
# 18 تا تو تویی ترا نکند عشق ما قبول %~% کوهست چون فرشته و عجل سمین تویی
# 19 خرمهره وار جوهر دل را که هست فرد %~% بر ریسمان مبند که در ثمین تویی
# 20 اندوه عشق گفت که هرگز ترا نبود %~% نعم الرفیق جز من و بئس القرین تویی
# 21 با مرد درد عشق کسی را چه نسبتست %~% او رشح کوثر ست ونم پارگین تویی
# 22 ای زآب چشم شسته بسی آستان دوست %~% مسکین ز خاک درگه او بوسه چین تویی
# 23 وقتست اگر شوی چو زلیخا بوصل شاد %~% یعقوب وار در غم یوسف حزین تویی
# 24 با شعر همچو شهد ازین پس بباغ وصل %~% بر گل نشین که نحل چنین انگبین تویی
PageV1P888
### || [genre: Qt]
# 1 گرت از سیم زبانست و سخن زر گویی %~% از زر و سیم به آنست که کمتر گویی
# 2 شعر در دولت این سیم پرستان گدا %~% کمتر از خاک بود گر ز پی زر گویی
# 3 شعر با همت عارف که چو چرخست بلند %~% پست باشد اگر (از) عرش فروتر گویی
# 4 گر ترا در چمن روح گل عشق شکفت %~% قول با بلبل خوش نغمه برابر گویی
# 5 جهد کن تا ز سحاب غم جانان چو صدف %~% قطره یی در دهنت افتد و گوهر گویی
# 6 در غزل دلبر یوسف رخ عیسی دم را %~% سزد ار همچو ملک روح مصور گویی
# 7 دل خود سرد کن از غیر و ز شور عشقش %~% نفسی گرم بزن تا سخنی تر گویی
# 8 از پی جلوه طاوس جمالش خود را %~% طوق زرین کنی ار سجع کبوتر گویی
# 9 بلبل ناطقه را شور چو در طبع افتد %~% از پی گل رخ خود شعر چو شکر گویی
# 10 ملک از چرخ فرود آید و در رقص آید %~% گر تو زین پرده چو مطرب غزلی برگویی
# 11 خلق را شعر تو از دوست مذکر باشد %~% همچو واعظ سخن ار بر سر منبر گویی
# 12 در شب گور تو چون روز چراغی گردد %~% هر سخن کز پی آن شمع منور گویی
# 13 چون کف دوست کند دست سؤالت را پر %~% همچو خواهنده نان هرچه برین در گویی
# 14 گر چه هر چیز که تکرار کنی خوش نبود %~% خوش بود گر سخن دوست مکرر گویی
# 15 سیف فرغانی دم در کش و او را مستای %~% مشک را مدح بناشد که معطر گویی
PageV1P889
### || [genre: R]
# 1 در دیدن این مدینه زمزم آب %~% از مکه اگر سعی کنی هست صواب
# 2 زیرا که درو مقام دادر امروز %~% رکنی که ازو کعبه دلهاست خراب
PageV1P890
### || [genre: R]
# 1 ایام چو بست کهربا بر دستت %~% بی جرم بریخت خون ما بر دستت
# 2 سلطان غمت خنجر خود سوهان زد %~% تا کشته شود چو من گدا بردستت
PageV1P891
### || [genre: R]
# 1 ای نقطه دهن خطت عجب دایره است %~% وز مشک ترابگرد لب دایره است
# 2 بر روز رخت چو صبح صادق پیداست %~% کین خط تو گرد مه ز شب دایره است
PageV1P892
### || [genre: R]
# 1 ای سوخته شمع مه ز تاب رویت %~% وز خط تو افزون شده آب رویت
# 2 این طرفه که دل گرم نشد با تو مرا %~% جز وقت زوال آفتاب رویت
PageV1P893
### || [genre: R]
# 1 دل در طلب تو خستگیها دارد %~% کارش زغم تو بستگیها دارد
# 2 هر چند که پشت لشکر هستیم اوست %~% زان روی بسی شکستگیها دارد
PageV1P894
### || [genre: R]
# 1 در خانه دل عشق تو مجمع دارد %~% و از دادن جان کار تو مقطع دارد
# 2 در شعر تخلص بتو کردم که وجود %~% نظمیست که از روی تو مطلع دارد
PageV1P895
### || [genre: R]
# 1 جعفرکه زرخ ماه تمامی دارد %~% در شهر بلطف وحسن نامی دارد
# 2 با لشکر حسن در میان خوبان %~% زآنست مظفر که حسامی دارد
PageV1P896
### || [genre: R]
# 1 کردم همه عمر آنچه نمی بایدکرد %~% از کرده او حذر نمی شاید کرد
# 2 امروز چنینم و ندانم فردا %~% تا با من بیچاره چه فرماید کرد
PageV1P897
### || [genre: R]
# 1 شب نیست که از غمت دلم جوش نکرد %~% واز بهر تو زهر اندهی نوش نکرد
# 2 ای جان جهان هیچ نیاوردی یاد %~% آن را که تراهیچ فراموش نکرد
PageV1P898
### || [genre: R]
# 1 عشقت جگرم خورد و بدل روی آورد %~% رنگ از رخ من برد زتو بوی آورد
# 2 پای از در تو باز نگیرم که مرا %~% سودای توسر گشته درین کوی آورد
PageV1P899
### || [genre: R]
# 1 عشقت که بدل گرفته ام چون جانش %~% در دست و بصبر می کنم درمانش
# 2 وز غایت عزت که خیالت دارد %~% در خانه چشم کرده ام پنهانش
PageV1P900
### || [genre: R]
# 1 خط تو که ننوشت کسی زآن سان خوش %~% چون شمع وصال در شب هجران خوش
# 2 آورد ببنده شاهدی خوش گرچه %~% شاهد که خط آرد نبود چندان خوش
PageV1P901
### || [genre: R]
# 1 ای من همه بد کرده و دیده ز تو نیک %~% بد گفته همه عمر و شنیده زتو نیک
# 2 حد بدی و غایت نیکی اینست %~% کز من بتوبد بمن رسیده زتونیک
PageV1P902
### || [genre: R]
# 1 ای کرده غم عشق تو غمخواری دل %~% درد تو شده شفای بیماری دل
# 2 رویت که بخواب درندیست کسش %~% دیده نشود مگر بیداری دل
PageV1P903
### || [genre: R]
# 1 برکرده خویشتن چو بگمارم چشم %~% بر هم زدن از ترس نمی یارم چشم
# 2 ای دیده شوخ بین که من چندین سال %~% بد کردم و نیکی از تو میدارم چشم !
PageV1P904
### || [genre: R]
# 1 دل را چو بعشق توسپردم چکنم %~% دل دادم و اندوه توبردم چکنم
# 2 من زنده بعشق توام ای دوست و لیک %~% از آرزوی روی تو مردم چکنم
PageV1P905
### || [genre: R]
# 1 ای سلسله عشق تو اندر پایم %~% بندیست ز گیسوی تو برهر پایم
# 2 این شعرا اگر بدستت افتد روزی %~% گردن مکش وبنه سری بر پایم
PageV1P906
### || [genre: R]
# 1 گر زان توام هردو جهانم بستان %~% باکی نبود سود و زیانم بستان
# 2 باز آی بپرسش و ببین چشم ترم %~% لب برلب خشکم نه و جانم بستان
PageV1P907
### || [genre: R]
# 1 ای جوهر دینت بزرو سیم گرو %~% بانقد نبهر نزد صراف مرو
# 2 روسکه بدل کن که در آن دارالضرب %~% این ناسره دینار تو نرزد بدو جو
PageV1P908
### || [genre: R]
# 1 ای نور تو آمده نقاب روح تو %~% خورشید زکاتی ز نصاب رخ تو
# 2 هر دل که هوای تو بر و سایه تو فگند %~% در ذره ببیند آفتاب رخ تو
PageV1P909
### || [genre: R]
# 1 آنی که منورست آفاق از تو %~% محروم بماندم من مشتاق از تو
# 2 این محنت نو نگر که در خلوت وصل %~% تو باد گری جفتی ومن طاق از تو
PageV1P910
### || [genre: R]
# 1 هر بوسه کز آن تنگ دهان می خواهی %~% عمریست که از معدن جان می خواهی
# 2 در ظلمت خط او نگر زیر لبش %~% از آب حیوه اگر نشان می خواهی
PageV1P911