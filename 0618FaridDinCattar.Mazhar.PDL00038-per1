######OpenITI#


#META# title: mazhar
#META# ed_info: Ed. n.n. (n.d.), , Ganjoor corpus: n.n..
#META# url: https://ganjoor.net/attar/mazhar/


#META#Header#End#

# 1 گهنکارم ز فعل خود گنه کار %~% خداوندا توئی دانای اسرار
# 2 گنهکارم که فرمانت نبردم %~% ولیکن باده لطفت بخوردم
# 3 بکردی توبه همچون نصوحا %~% بدادند جام معنیت مصفا
# 4 تو گشتی پاک و معصوم و مطهر %~% گرفتی دامن اولاد حیدر
# 5 از آنکه شربت ایشان چشیدی %~% دوعالم پیش خود چون بیضه دیدی
# 6 ز مشرق تا بمغرب کو جوانی %~% که گوید همچو مظهر داستانی
# 7 اگر یک قطره از جامش کنی نوش %~% کنی تو هستی خود را فراموش
# 8 شوی واصل بدریای یقینی %~% اناالحق گوئی و منصور بینی
# 9 اگر از جام او نوشی تو باده %~% نگردی تو بگرد شیخ لاده
# 10 اگر از جام او داری تو نامی %~% بکن عطار مسکین را سلامی
# 11 اگر از جام او داری تو شوقی %~% تو داری در معانیهاش ذوقی
# 12 اگر از جام او خوردی پیاله %~% نمی‌خواهی ز اعظم یک نواله
# 13 اگر از جام او داری تو لذت %~% نه‌ای با شافعی محتاج صحبت
# 14 اگر از جام او گردی تو سالک %~% ترا کاری نباشد خود به مالک
# 15 اگر از جام او گردی مکمل %~% تو گردی فارغ ز گفتار حنبل
# 16 اگر از جام او نوشی بعالم %~% ببینی جملگی اسرار آدم
# 17 اگر از جام او نوشی بتحقیق %~% شود گفتار ما آن جات صدیق
# 18 ز مشرق تا بمغرب نام دارم %~% ز فضل او هزاران جام دارم
# 19 اگر از جام او نوشی بمعنی %~% نهند بر فرق تو صد تاج تقوی
# 20 اگر از جام او نوشی به اسرار %~% ببینی نور او در عین دیدار
# 21 اگر از جام او نوشی دمادم %~% تو را باشد سلیمانی و خاتم
# 22 اگر از جام او نوشی چو احمد %~% شریعت را بدانی همچو ابجد
# 23 اگر از جام او نوشی چو حیدر %~% دو عالم بیشکت گردد مسخر
# 24 اگر از جام او نوشی حسن وار %~% خدا یار تو باشد در همه کار
# 25 اگر نوشی تو از جام حسینی %~% بظاهر هم بباطن نور عینی
# 26 اگر تو جام او نوشی چو سجاد %~% تو باشی جان و روح جمله عباد
# 27 اگر تو جام او نوشی چو باقر %~% شود بر تو همه اسرار ظاهر
# 28 اگر تو جام او نوشی چو صادق %~% تو باشی بر تمام علم حاذق
# 29 اگر تو جام او نوشی چو کاظم %~% بمانی از بلای نفس سالم
# 30 اگر تو جام او نوشی رضا گوی %~% درا در دین و دنیا پیشوا گوی
# 31 اگر تو جام او نوشی تقی وار %~% شوی از خواب غفلت زود بیدار
# 32 اگر از جام او نوشی نقی بین %~% مبین خود دشمنان آل یاسین
# 33 اگر تو جام او نوشی چو عسکر %~% تو را قطره نماید حوض کوثر
# 34 اگر تو جام او نوشی چو مهدی %~% تو باشی در زمان خویش هادی
# 35 اگر تو جام او نوشی امینی %~% ظهور اولین و آخرینی
# 36 اگر تو جام او نوشی چو منصور %~% اناالحق گوئی و باشی همه نور
# 37 اگر تو جام او نوشی چو سلمان %~% محقق گردی اندر عین عرفان
# 38 اگر تو جام او نوشی چوبوذر %~% ترا باشد مقام قرب قنبر
# 39 اگر تو جام او نوشی چو اشتر %~% شود شمشیر تو مانند آذر
# 40 اگر تو جام او نوشی چو مختار %~% چو ابراهیم اشتر باش سردار
# 41 اگر تو جام او نوشی چو حارث %~% شوی شمشیر بابش را تو وارث
# 42 اگر تو جام او نوشی چو عمار %~% مسیب بینی اندر عین این کار
# 43 اگر تو جام او نوشی چو مسلم %~% چو ز مجی از بلا باشی تو سالم
# 44 اگر تو جام او نوشی بایام %~% ببینی بایزیدش را به بسطام
# 45 اگر تو جام او نوشی به آبی %~% تمامی علمها را خود جوابی
# 46 اگر تو جام او نوشی شوی مست %~% بگوئی عشق خوددر پیش ما هست
# 47 نبی این باده خورد و نعره‌ها زد %~% هزاران آتش اندر جان ما زد
# 48 نبی این باده خورد و حال ما گفت %~% طریق عاشقان را بر ملا گفت
# 49 نبی این باده خورد و گفت ای جان %~% چرا غافل شدی از شاه مردان
# 50 نبی این باده خورد و گفت اوداد %~% زسر بگذشتم و از پای آزاد
# 51 نبی این باده خورد و شادمان شد %~% به پیش عارفان اسرار خوان شد
# 52 نبی این باده خورد و بیخودی کرد %~% دلم را پر ز نور سرمدی کرد
# 53 نبی این باده خورد و گشت عاشق %~% ز درد باده‌اش منصور عاشق
# 54 نبی این باده خورد و گفت والله %~% توئی در جان و دل بیدارو آگاه
# 55 نبی این باده خورد و جان فدا کرد %~% به اسرار خدایم آشنا کرد
# 56 نبی این باده خورد و گفت عطار %~% توی اندر میان عاشقان یار
# 57 نبی این باده خورد و گفت مظهر %~% درون سالکان را کرد انور
# 58  نبی این باده خورد و رفت در راه %~% همی نالید و میگفت ای تو آگاه
# 59 نبی این باده خورد و دستها زد %~% سماع گرم را او با صفا زد
# 60 نبی این باده خورد و از چه درآمد %~% خروش و غلغل آن شه برآمد
# 61 همه گویند عشق این تخم کشته است %~% که حق او را بدست خودسرشته است
# 62 ز اسرارش همه دلها شود شاد %~% که داده خرمن هستی خود باد
# 63 ز اسرارش جهان آباد گردد %~% دل عشاق دانا شاد گردد
# 64 ز اسرارش منور جان عاشق %~% که انور گشته زآن ایمان عاشق
# 65 ز اسرار تو مظهر گشته عارف %~% ازو آواز میآید که هاتف
# 66 تو هاتف را ندانی کو بغیب است %~% سر خود در گریبان کش که جیب است
# 67 ز جیب او همه اسرار دیدم %~% همه ملک وملک عطار دیدم
# 68 ز اسرارش همه دیدار دیدم %~% خدا را پیش آن دلدار دیدم
# 69 محمد هست دلدار الهی %~% گواه پاکی او ماه و ماهی
# 70 شریعت با طریقت حق او دان %~% ظهور اوست اندر ذات ایشان
# 71 شریعت خانه امن و امانست %~% طریقت راه قرب راستانست
# 72 حقیقت اصل وصل آن امین شد %~% چو نوری سوی رب العالمین شد
# 73 از آن می خورد هر کو مست حق شد %~% وجودش پاک و صافی چون ورق شد
# 74 از آن می هر که خورد او بی هوس شد %~% فغان و ناله او چون جرس شد
# 75 وجود من پر از نور ولی جو %~% همی خواهم که گویم با تو نیکو
# 76 ولی ازدست این مشتی منافق %~% نمی گویم من این اسرار لایق
# 77 وگر گویند عطار است رافض %~% هر آن کو این بگوید هست حایض
# 78 به پیشم کمتر از حیض زنان است %~% هر آن کس کو ورا خود این گمانست
# 79 دو و پانصد کتاب اولیا را %~% دوباره خوانده‌ام هم انبیا را
# 80 دگر با اولیا بسیار بودم %~% حدیث اولیا چون جان شنودم
# 81 دگر احمد بحیدر راز گویم %~% ز اهل فضل کی اسرار جویم
# 82 مرا یاریست اندر پرده پنهان %~% کسی گوید که رو تو راز خود دان
# 83 دگر می‌گویدم آن یار برگو %~% باو کن ختم معنی این زمان تو
# 84 نبی اسرار و عرفان مرتضی شد %~% همی درجان منصور او خدا شد
# 85 همو معنی و آیات کلام است %~% ز غزت بر محمد او پیام است
# 86 امین کبریا چون جبرئیلست %~% بخلق و لطف و عصمت چون خلیل است
# 87 خدا او را ولی الله خوانده %~% برفعت مصطفایش شاه خوانده
# 88 بهر قرنی برون آید به لونی %~% ازو آباد میدان این دو کونی
# 89 محمد با علی از نور ذاتند %~% درون جان عاشق خود حیاتند
# 90 خدا نور است و او نور خدای است %~% به شرعم این معانی مقتدایست
# 91 محمد از وجود خویش برخاست %~% تمام نور خود با نورش آراست
# 92 چو قطره سوی بحر آمد نکو شد %~% اناالحق گوی در معنی هم او شد
# 93 چه می‌گوئی تو ای فاضل بیا گو %~% برو انسان کامل را دعاگو
# 94 ز انسان نور تابد در معانی %~% تو از انسان کامل وا نمانی
# 95 حقیقت را درون جان ما بین %~% شریعت آستان آن سرا بین
# 96 دو عالم پیش من خود یک نگین است %~% به تحقیق و یقین دانم چنین است
# 97 من این دعوی ز اصل کار دارم %~% جهان را اندرو مردار دارم
# 98 من این دعوی بمعنی باز گویم %~% به پیش شاه خود این راز گویم
# 99 من این دعوی به دانا کی توانم %~% از آنکو گفت باشد در زبانم
# 100 مرا دعوی به غیری باشد ای یار %~% که او دو بین شده در عین پندار
# 101 مرا دعوی مسلم گشت در دین %~% که شرعم از محمد هست تلقین
# 102 مرا دعوی رسد در کل آفاق %~% که هستم در معانیهای او طاق
# 103 مرا دعوی رسد کز وی بگویم %~% نشان پای او را من بجویم
# 104 بعمر خویش مدح کس نگفتم %~% دری از بهر دنیا من نسفتم
# 105 مرا گنج معانی شد مسخر %~% بیمن همت اولاد حیدر
# 106 مرا گنج معانی همنشین است %~% ترا استاد شیطان لعین است
# 107 مرا گنج معانی راهبر شد %~% ترا از این معانی گوش کر شد
# 108 مرا گنج معانی در درونست %~% به پیشم دین بی‌دینان زبونست
# 109 مرا گنج معانی بیشمار است %~% حضور ذوق من دیدار یار است
# 110 مرا گنج معانی هست در دل %~% کتبهایم شده فضل فضایم
# 111 مرا گنج معانی بی زوال است %~% تو را سر معانی قیل و قال است
# 112 مرا گنج معانی در قطار است %~% که اشترهای مستم بی مهار است
# 113 مرا گنج معانی در ظهور است %~% از آن این مظهر من گنج نور است
# 114 مرا گنج معانی بی کلید است %~% مگو کین از جنید و بایزید است
# 115 مرا گنج معانی رهنمایست %~% امیرالمؤمنینم پیشوای است
# 116 مرا گنج معانی در ضمیر است %~% ز اسرارم خوارج در زحیر است
# 117 مرا گنج معانی بس کبیر است %~% امیرالمؤمنینم دستگیر است
# 118 مرا گنج معانی خود زعشق است %~% نه جانم کوفه و مصر و دمشق است
# 119 مرا گنج معانی گفت برخیز %~% برو از جمع بی‌دینان بپرهیز
# 120 مرا گنج معانی مرتضایست %~% که او خود تاج و عین اولیایست
# 121 مرا گنج معانی در کتاب است %~% که نام یار من دروی خطاب است
# 122 مرا گنج معانی آن امام است %~% که او را جبرئیل از جان غلام است
# 123 مرا گنج معانی آن امیر است %~% که او جبار اکبر را وزیر است
# 124 مرا گنج معانی جعفر آمد %~% که او باب علی را چون درآمد
# 125 مرا گنج معانی شاه داده است %~% چنانکه قبرش را ماه داده است
# 126 مرا گنج معانی جفر شاه است %~% که هر دو کون پیشش چون گیاه است
# 127 مرا گنج معانی نهج او شد %~% از آن گفتار من در دین نکوشد
# 128 مرا گنج معانی او بداده %~% منم خاک ره آن شاهزاده
PageV01P1
# 1 شه من در خراسان چون دفین شد %~% همه ملک خراسان را نگین شد
# 2 امام هشتم و نقد محمد %~% رضای حق بد او در دین احمد
# 3 هم او بد قرة العین ولایت %~% به او همراه بد کل عبادت
# 4 بدان تو کعبه بر حق مرقدش را %~% از آنکه هست محبوب حق آنجا
# 5 بقول مصطفا حج شد طوافش %~% چرا کردی تو ای ملعون خلافش
# 6 ز کعبه بس مراتب دان بلندش %~% بگویم لیک نتوانی فکندش
# 7 درون کعبه ما نقد شاه است %~% که او محبوب و مطلوب اله است
# 8 بحال کودکی در آستانش %~% به شبها خوانده‌ام ورد زبانش
# 9 مرا از روح او آمد مددها %~% دگر گفتا که شابورت بود جا
# 10 بوقت کودکی من هیجده سال %~% بمشهد بوده‌ام خوشوقت و خوشحال
# 11 دگر رفتم بنیشابور و تون هم %~% به آخر گشت شاپورم چو همدم
# 12 به شاپورم بدندی سالکان جمع %~% از ایشان داشتم اسرارها سمع
PageV01P2
# 1 به اول سه کتب تقریر کردم %~% به آخر یک از آن تحریر کردم
# 2 جواهر نامه با مختار نامه %~% بشرح القلب من رهبر بخانه
# 3 ترا معراج نامه پیش حق خواند %~% جواهر نامه‌ات خود این سبق خواند
# 4 ترا مختار نامه چون بهشت است %~% بشرح القلب معنا چون کنشت است
# 5 ز بعد این کتب خوان سه کتب را %~% که تا گردد وجودت خود مصفا
# 6 بوصلت نامه دان وصل معانی %~% ز بلبل نامه ما وا نمانی
# 7 زهیلاجم جهان در لرزش آمد %~% فلک از قدرتش در گردش آمد
# 8 کتب بسیار دارم گر بخوانی %~% ازو دنیا و عقبی را بدانی
# 9 ازو ناجی شوی و سالک آیی %~% براه دیگران خودهالک آیی
# 10 بدان کین مظهرم جان کتبها است %~% درو اسرار دین حق هویداست
# 11 بیا در جان من مقصود جان بین %~% بعین عین خود عین العیان بین
# 12 بیا بین آنچه مقصود اله است %~% که او ملک وملایک را پناه است
# 13 بیا بین نور حق رادر معانی %~% که نور اوست نور جاودانی
# 14 بیا بین نور او را در وجودت %~% بشکرانه بکن او را سجودت
# 15 چو آدم نور حق را پیش خود دید %~% ورا بود آن چنان روزی دو صد عید
# 16 به عدل او را اشارت خود همو کرد %~% که ای باب همه مردان توئی فرد
# 17 بکن عدل ارز ما خواهی دگر بار %~% وگرنه پیش ما نبود ترا بار
# 18 بکن عدل ار محب مصطفائی %~% غلام و چاکر آل عبائی
# 19 بکن عدل ارز حکمت با نصیبی %~% که علم و عدل باشد خود حسیبی
# 20 بکن عدل و امین شو در جهان تو %~% که تا باشی سعادت جاودان تو
# 21 بکن عدل و کرم با خلق آفاق %~% که تا باشی میان صالحان طاق
# 22 بکن عدل و کرم گر میتوانی %~% که این ماند بدنیا جاودانی
# 23 بکن عدل و کرم ای نقد آدم %~% که تا باشی میان حاتمان یم
# 24 بکن عدل و کرم تا نام یابی %~% میان عاشقان آرام یابی
# 25 بکن عدل و کرم گر تاج خواهی %~% ز شاهان جهان اخراج خواهی
# 26 بکن عدل و کرم در ملک دنیا %~% که تا باشد ترا عقبی مهیا
# 27 بکن عدل و کرم تا راه یابی %~% بزیر جبه‌ات صد ماه یابی
# 28 بکن عدل و کرم تا جان دهندت %~% بوقت مرگ خود ایمان دهندت
# 29 بکن عدل و کرم ای فخر ایام %~% اگر داری تو بر این قصر ما کام
# 30 بکن عدل وکرم گر ملک خواهی %~% که این باشد نشان پادشاهی
# 31 بکن عدل و کرم گر میتوانی %~% کتاب ظلم را دیگر نخوانی
# 32 بکن عدل و کرم کین فخر دین است %~% نشان اولیآ ملک دین است
# 33 بکن عدل و کرم تا شاد گردی %~% ز دوزخ بیشکی آزاد گردی
# 34 بکن عدل و کرم تا زنده باشی %~% میان اولیآ فرخنده باشی
# 35 بکن عدل و کرم ای جان درویش %~% که خورشید است قرص خوان درویش
# 36 بکن عدل و کرم ورنه زبون شو %~% درون دوزخ تابان نگون شو
# 37 بکن عدل و کرم ورنه خرابی %~% درون آتش سوزان کبابی
# 38 بکن عدل و کرم ورنه بمردی %~% ز دنیا حسرت واندوه بردی
# 39 بکن عدل و کرم ورنه اسیری %~% بغل و بند در زندان بمیری
# 40 بکن عدل و کرم ورنه فتادی %~% تو برخود این در محنت گشادی
# 41 بتو هرچند گویم از معانی %~% تو این را بشنوی افسانه خوانی
# 42 معانیهای عالم جمع کردم %~% ز دستش باده عرفان بخوردم
# 43 شدم مست و ببحرش راه بردم %~% ز جسم هستی خود جمله مردم
# 44 ز علم دوست گشتم حی موجود %~% هم او بوده مرا از علم مقصود
# 45 ز بحر علم در آرم بخروار %~% کنم در راه جانان جمله ایثار
# 46 ز بحر علم دارم صد کتب من %~% در آن بنهاده‌ام اسرار لب من
# 47 ز بحر علم دارم جامه‌ها پر %~% برو بستان تو از الفاظ من در
# 48 تو آن در را نگهدار و رهی شو %~% بکوی راستان همچون شهی شو
# 49 ز بحر علم دارد جان من جوش %~% ولی علم صور کردم فراموش
# 50 ز علم انبیا خواندم سبقها %~% ز شرح اولیا دارم ورقها
# 51 کتابی را که از ایمان نویسم %~% ز علم معنی قرآن نویسم
# 52 کتابی را که با جانان قرین است %~% ز گفتار نبی المرسلین است
# 53 کتابی را که من از آن نویسم %~% بود بحر و دگر را چون نویسم
# 54 کمال علم او دانستن جان %~% ولی در ذات انسانست پنهان
# 55 چو انسان نیستی علمت نباشد %~% میان مردمان حلمت نباشد
# 56 چو آن سان نیستی تو سر ندانی %~% توسر خویش را از برندانی
# 57 هر آنکس را که دنیا خویش باشد %~% ورا زقوم دوزخ پیش باشد
# 58 هر آنکس را که دنیا همنشین است %~% ورا شیطان ملعون در کمین است
# 59 هر آنکس را که دنیا یار دانست %~% ز خود عقبی همه بیزار دانست
# 60 هر آنکس را که دنیا رهنمونست %~% بتحقیق و یقین خود بس زبونست
# 61 هر آنکس را که دنیا برده از راه %~% نباشد از خدای خویش آگاه
# 62 هر آنکس کو زدنیا کام ور شد %~% به آخر او ز دین حق بدر شد
# 63 هر آنکس کو ز دنیا شاد کام است %~% مقام آخرت بروی حرام است
# 64 هر آنکس را که دنیا برقع افکند %~% ورا کرد او بزیر پرده در بند
# 65 هر آنکس را که دنیا خود مقامست %~% ورا در عالم قدسی نه کام است
# 66 هر آنکس را که دنیا برگزیده است %~% فلک را زیر گردش خود خمیده است
# 67 هر آنکس را که دنیا برکشیده است %~% فلک او را بزیر پنجه دیده است
# 68 هر آنکس را که دنیا پیشوا شد %~% محمد با علی از وی جدا شد
# 69 هر آنکس را که دنیا دام باشد %~% شیاطین جملگی بر بام باشد
# 70 هر آنکس را که دنیا ذکر باشد %~% ز ذکر جنتش کی فکر باشد
# 71 هر آنکس را که دنیا درنگین است %~% ورا صد دشمن بد در کمین است
# 72 هر آنکس را که دنیا چون شکر شد %~% ورا تیغ چو زهرش در جگر شد
# 73 هر آنکس را که دنیا خود حیاتست %~% به آخر اصل حال او ممات است
# 74 هر آنکس را که دنیا آرزو شد %~% سیه رو گشت و حال او چو مو شد
# 75 هر آنکس را که دنیا شد زبون شد %~% چو عیسی بر فلک بر گو که چون شد
# 76 برو تو حب دنیا را چو مردان %~% برون کن از دل و خود را مرنجان
# 77 برو تو حب دنیا بی ثمر دان %~% تو اصل دانش و دین چون قمر دان
# 78 برو با یار گو اسرار رازم %~% برویش باب معنی کن تو بازم
# 79 هر آنکو دین ندارد مرد ما نیست %~% میان عاشقان و با صفا نیست
# 80 برو ای یار دینم را وطن کن %~% پس آنکه با کتبهایم سخن کن
# 81 برو ای یار با عطار بنشین %~% که تا یابی بوقت مرگ تلقین
# 82 چو تلقین یافتی اندر بهشتی %~% وگرنه دین و ایمانت بهشتی
# 83 ترا عطار از اسرارگوید %~% نه با نفس و هوایت یار گوید
# 84 ترا ازمعنی قرآن دهد پند %~% برو خود را بقرآن کن تو پیوند
# 85 که تا محکم شود ایمان و دینت %~% شود جمله نهانیها یقینت
# 86 تو دانستی یقین تو یار ما باش %~% درون جبه اسرار ما باش
# 87 برو با اهل معنی خلوتی کن %~% ز جام اهل معنی شربتی کن
# 88 برو ای یار پیش یار درویش %~% که او باشد ترا پیوند و هم خویش
# 89 برو ای یار سالک را دعا کن %~% تو این دنیای دون را خود رها کن
# 90 برو ای یار خاک آن قدم شو %~% پش آنکه سرفراز و محترم شو
# 91 برو ای یار با او همنشین باش %~% بجور بردباری چون زمین باش
# 92 برو ای یار با او همقرین شو %~% پس آنگه باملایک همنشین شو
# 93 اگر تا نی بیائی اندرین راه %~% ترا مظهر کند از حال آگاه
# 94 اگر در منزل او راه یابی %~% بهر دو کون بیشک جاه یابی
# 95 اگردانا دهد جاهت بشاهی %~% بگیری این فلک با ماه و ماهی
# 96 اگر دانا ترا افکند از پای %~% سرت رفت و نیابی هیچ جا جای
# 97 برو تو دانش دانا زبر کن %~% ز دانشهای نادان تو حذر کن
# 98 ز دانشهای نادان در چه افتی %~% چه خوک تیر خورده در ره افتی
# 99 ز دانشهای نادان کرده ره گم %~% نخوردی یک دمی از آب زمزم
# 100 ترا چون آب زمزم نیست در جان %~% وصال کعبه کی یابی چو مردان
# 101 ز کعبه یافتم مقصود کعبه %~% از آنم مشتری گشته چو زهره 
# 102 مرا با شاه کعبه حالها شد %~% که نی از درد من در ناله‌ها شد
# 103 زهرجا نعره‌ها آمد زصخره %~% که رو چون بیت مقدس گیر بهره
# 104 در آن بهره تو مقصودی طلب کن %~% ز مقصودم تو محبوبی طلب کن
# 105 در آن مطلوب محبوبم هویداست %~% ز سر تا پای او انوار پیداست
# 106 مرا با اوست بیعت در معانی %~% تو این اسرار معنی را چه دانی
# 107 مرا با اوست این دنیا و دینم %~% ظهور او شده عین الیقینم
# 108 مرا ازاوست این جانی که بینی %~% ترا کفر است با او همنشینی
# 109 اگر شخصی بگوید دین من اوست %~% به خونش میدهی فتوی که نیکوست
# 110 ترا از بهر کشتن نافریدند %~% ز بهر وصل کردن آفریدند
# 111 تو بشناس آنکه او باب الجنانست %~% بشهرستان احمد چون جنان است
# 112 تو بشناس آنکه او ما را یقین گفت %~% یقین از گفت شاه المرسلین گفت
# 113 تو بشناس آنکه او سر معالیست %~% درون نی ز غیر او چه خالیست
# 114 که بود آنکه محمد گفت جانش %~% بحال نزع بوسید اودهانش
# 115 به آن بوسه باو اسرارها گفت %~% دگر او را سر و سردارها گفت
# 116 هم او سردار باشد اولیآ را %~% هم او دیدار باشد انبیآ را
# 117 اگر خواهی بدانی پیشوایت %~% بگویم تا بدانی مقتدایت
# 118 امیرالمؤمنین حیدر ولیم %~% محمد فخر آدم شد نبیم
# 119 امیرالمؤمنین اسم وی آمد %~% ز بهر دیگران این خود کی آمد
# 120 امیرالمؤمنین باشد امامم %~% که مهر اوست وابسته بجانم
# 121 امیرالمؤمنین نور خدایست %~% دگر او نطق و نفس مصطفایست
# 122 امیرالمؤمنین روح روانم %~% بمعنی نطق گشته در زبانم
# 123 امیرالمؤمنین میدان که شاه است %~% مرا در کل آفتها پناه است
# 124 امیرالمؤمنین درویش آمد %~% درین عالم ز جمله پیش آمد
# 125 امیرالمؤمنین دانای سرها %~% امیرالمؤمنین از جان هویدا
# 126 امیرالمؤمنین شد اسم اعظم %~% امیرالمؤمنین باشد مکرم
# 127 امیرالمؤمنین در هر زمانی %~% امیرالمؤمنین در هر مکانی
# 128 امیرالمؤمنین شاه ولایت %~% امیرالمؤمنین جاه ولایت
# 129 امیرالمؤمنین راه و طریقست %~% امیرالمؤمنین بحر عمیقست
# 130 امیرالمؤمنین شمشیر بران %~% امیرالمؤمنین خود شیر غران
# 131 امیرالمؤمنین چون ماه تابان %~% امیرالمؤمنین آن اصل قرآن
# 132 امیرالمؤمنین قهار آمد %~% امیرالمؤمنین جبار آمد
# 133 امیرالمؤمنین در حکم محکم %~% امیرالمؤمنین با روح همدم
# 134 امیرالمؤمنین را تو چه دانی %~% که بغضش رامیان جان نشانی
# 135 ز بغضش راه دوزخ پیش گیری %~% ز حبش درولای او نمیری
# 136 تراگر دین و ایمان پابجای است %~% ترا حبش ز حق در دین عطایست
# 137 در این عالم بسی من راه دیدم %~% همه این راهرا در چاه دیدم
# 138 بغیر راه او کآن راه حق است %~% دگرها جمله مکروهات فسق است
# 139 تو اندر وقف راهی ساختستی %~% که ازدرس معانی باز رستی
# 140 برو در مدرسه تو علم حق خوان %~% مده تغییر در معنی قرآن
# 141 بقرآن وقف ترکان کی حلالست %~% ترا این خدمت و منصب وبالست
# 142 به پیشم حیله شرعی میاور %~% به پیش من نباشد حیله باور
# 143 ترا از بهر دانش آوریدند %~% ز بهر بینشت خود پروریدند
# 144 ترا انسان کامل نام کردند %~% میان سالکانت جام کردند
# 145 پس آنگه ریختند در وی شرابی %~% که انسان و ملک خوردند آبی
# 146 همه از جرعه‌اش مدهوش و مستند %~% همه از جوی بیراهی بجستند
# 147 همه هستند و سر مستند و هشیار %~% در این دنیای دون و دون گرفتار
# 148 برون آ از گرفتاری این چرخ %~% که تا گردی چو معروفی در آن کرخ
# 149 ز کرخ دل برون آی و تو جان بین %~% تو معروف حقیقی بیگمان بین
# 150 مرا خود آرزوی لامکانست %~% که آجا سر ما اوحی عیانست
# 151 جهان خود پر ز انوارتجلی است %~% ولیکن دیده تو مثل اعمی است
# 152 ترا انوار جانان نیست روشن %~% از آن افتادی اندر چاه بیژن
# 153 چو افتادی بدان چه کی برآئی %~% درون آتش هجران درآئی
# 154 برون آ خانه را روشن کن از نور %~% رفیقی اندرو بنشان به از حور
# 155 که تا از راه بد آرد براهت %~% بمعنی باشد او پشت و پناهت
# 156 ترا باشد رفیق نیک ایمان %~% باین عالم تو باشی چون سلیمان
# 157 بیا تا ما و تو اسرار گوئیم %~% میان خانه و بازار گوئیم
# 158 به اسرارت نمایم راه توفیق %~% بکن این قول حقانی تو تصدیق
# 159 اگر این قول را خوانی بتکرار %~% به او واصل شوی درعین دیدار
# 160 بیا و علم حقانی زبر کن %~% تو انسان را ز علم حق خبر کن
# 161 برو تو علم عاشق گیر در دین %~% که تا گردی چو منصور خدابین
# 162 برو تو واقف اسرار من باش %~% درون کلبه عطار من باش
# 163 که تا بینی که سرمستان کیانند %~% میان دیده بینا عیانند
# 164 هرآنکس کو از این جرعه چشیده است %~% دو عالم را مثال ذره دیده است
# 165 ملایک با همه انسان عالم %~% طفیل مصطفا اند بلکه آدم
# 166 محمد هست محبوب خداوند %~% هم او بوده است مطلوب خداوند
# 167 هم او باشد به این اسرار محرم %~% هم او باشد به یاران یار همدم
# 168 تو یار یار را نشناختستی %~% از آن ایمان و دین در باختستی
# 169 تو یار یار محبوب محمد %~% بدان تا گردی از معنی مؤید
# 170 تو بشناس آنکه او اسرار دیده است %~% میان اولیآ دیدار دیده است
# 171 تو بشناس آنکه او را حق ولی خواند %~% محمد بعد خویشش خود وصی خواند
# 172 تو بشناس آنکه مقصود جنان است %~% معین و رهبر این کاروان شد
# 173 تو بشناس آنکه او دانای راز است %~% تو بشناس آنکه او بینای راز است
# 174 تو بشناس آنکه او در عین دید است %~% همه گلهای معنی او بچیده است
# 175 توبشناس آنکه او دید الهست %~% هم او مولای خود را عذر خواه است
# 176 ترا حیله است ورد جان و تلقین %~% از آن گندیده گشتی همچو سرگین
# 177 مرا با حال پاکان کار باشد %~% که در پاکی همه انوار باشد
# 178 مرا با اهل معنی ذوق باشد %~% که از عشقش درونم شوق باشد
# 179 مرا با اهل عرفان رازهایست %~% که از دردش درونم ناله‌هایست
# 180 مرا جز اهل وحدت گفتگونیست %~% که گفت دیگرانم همچو بونیست
# 181 مرا از بحر عشقش یکدوجو نیست %~% که پیشم بحر نادان چون سبو نیست
# 182 مرا هر دو جهان بر مثل موئیست %~% به آتش سوزمش این دم که هوئیست
# 183 مرا از دست نادان خون شده دل %~% بنادان گفتن اسرار مشکل
# 184 مرا کاری دگر در پیش راه است %~% که عالم بر دو چشم من سیاه است
# 185 مقید مانده‌ام در دست اطفال %~% یکان وقتی بدرد آید مرا حال
# 186 مرا از درد ایشان درد زاید %~% زمانه دایمم انگشت خاید
# 187 خداوندا بحق جود و فضلت %~% بحق رحمت و احسان و بذلت
# 188 بحق جمله محبوبان درگاه %~% بحق جمله مطلوبان درگاه
# 189 بحق اولیا و انبیایت %~% بحق اصفیا و اتقیایت
# 190 بحق جمله قرآن و کلامت %~% به بیداری که داری در قیامت
# 191 بحق جمله کروبیانت %~% به فضل جمله روحانیانت
# 192 بحق آتش شوق محبان %~% بحق حالت ذوق محبان
# 193 بحق آن یتیم زار و بیمار %~% بحق آن اسیران نگونسار
# 194 بحق عاشقان مست اسرار %~% بحق عارفان سینه افکار
# 195 بحق جام وصل واصلانت %~% بحق ذکر و اوراد مهانت
# 196 بحق آن شهیدان کفن تر %~% بحق آن یتیم دیده بردر
# 197 بحق آن شجاع سر فدایت %~% بحق آنکه دادیش از عطایت
# 198 بحق آنکه چون منصور مست است %~% بحق آنکه او مست الست است
# 199 بحق آدم و نوح و سلیمان %~% بحق شیث با موسی عمران
# 200 بحق خضر و با الیاس و یعقوب %~% بحق ارمیا با هود وایوب
# 201 بحق دانیال ادریس و یحیی %~% به اسمعیل و اسحق و به عیسی
# 202 بحق یونس ابراهیم امجد %~% بصدق آن شعیب پاک و اسعد
# 203 بحق اولیا ما تقدم %~% بحق انبیا دیده پرنم
# 204 بحق مصطفی و آل یسین %~% بحق مرتضی آن نور تلقین
# 205 بحق جمله فرزندان پاکش %~% بحق عابدان خاک راهش
# 206 بحق پیروان آل حیدر %~% بحق جانشینان مطهر
# 207 بحق شیعه شبیر و شبر %~% بآب دیده عابد بشب تر
# 208 بحق باقر آن دریای رحمت %~% بحق صادق آن نور حقیقت
# 209 بحق کاظم آن بحر تحمل %~% بحق آن رضا کان توکل
# 210 بحق آن تقی چون باب معصوم %~% بحق آن نقی کشته مظلوم
# 211 بحق عسکری آن تاج ایمان %~% بحق مهدی آن هادی ایمان
# 212 بحق بوذر و سلمان و قنبر %~% بحق یاسر و عمار و اشتر
# 213 بحق بصری ومالک به دینار %~% بحق آن محمد واسع کار
# 214 بحق آن حبیب اعجمیم %~% بحق خالد مکی ولیم
# 215 بحق عتبه با شیخ فضیلم %~% بحق رابع سلطان کمیلم
# 216 بحق شاه ابراهیم ادهم %~% به بشر حافی آن شیخ مکرم
# 217 بحق شیخ آن ذوالنون مصری %~% به بازید و شقیق آن شیخ بلخی
# 218 بحق عبد آن شیخ مبارک %~% بحق آنکه بگرفت او سه تارک
# 219 بحق داود طائی و حارث %~% بحق احمد حرب و بوارث
# 220 بحق عبدسهل معروف و اعلم %~% به سماک و بدارا و به اسلم
# 221 بحق پیر رضی الدین لالا %~% به حاتم اصم آن نور والا
# 222 بحق سری و آن فتح موصل %~% به شیخ احمد آن عباد فاضل
# 223 بحق بوتراب و خضرویه %~% به یحیی معاذ آن پیر خرقه
# 224 بحق شه شجاع و مجد بغداد %~% به یوسف بن حسن با شیخ حداد
# 225 بحق شیخ دین منصور عماد %~% بحمدون قصار آن بحر اسرار
# 226 بحق مرد حق احمد عاصم %~% به شیخ ما جنید آن مست قائم
# 227 بحق عمرو و آن عثمان مکی %~% به خراز و ابوسفیان ثوری
# 228 بحق آن محمد بحر رویم %~% به ابراهیم رقی با عطایم
# 229 بحق یوسف و اسباط و یعقوب %~% بسمنون محب و شیخ ایوب
# 230 بحق شیخ بوشنجی و وراق %~% بحق مرتعش آن شیخ دقاق
# 231 بحق فضل دین با شیخ مغرب %~% بحق حمزه طوسی و مهلب
# 232 بحق شیخ علی مرحبانی %~% بحق احمد مسروق فانی
# 233 بحق شیخ عبدالله روعد %~% بحق شیخ مرشد کوست سرمد
# 234 بحق پیر ذخار کبیرم %~% که او بوده بدین عالم منیرم
# 235 بحق شاه سرمستان آفاق %~%  که نامش مستطر بوده به نه طاق
# 236 بحق شیخ محمد حریری %~% که او را بوده انفاس کبیری
# 237 بحق شیخ دشت خاورانی %~% که او را بوده حکم کامرانی
# 238 بحق نالش عطار مسکین %~% بحق رهروان راه این دین
# 239 بحق کعبه و بطحا و زمزم %~% بحق سجده گاه باب آدم
# 240 که اهل علم را ده تو صفائی %~% و یا بر سرنهش تاج وفائی
# 241 ویا رحمی بده یارب ورا تو %~% که تا سازد دل درویش نیکو
# 242 دگر اهل معانی را حضوری %~% بده تا طاعتش باشد چو نوری
# 243 دگر دست عدو کوتاه گردان %~% بدرویشی و فقرم شاه گردان
# 244 چو درویشی و فقرم شد مسلم %~% زنم در کاینات الله اعلم
# 245 دگر اهل و عیال و خیل وخالم %~% تو شان جمعیتی ده در وصالم
# 246 دگر این بنده را کنج حضوری %~% خداوندا بده یا خود صبوری
# 247 دگر از خلق دوری ذوق دارم %~% ازین دوری بخود بس شوق دارم
# 248 وگر از خلق دارم من نفوری %~% ندارم من بایشان دست زوری
# 249 وگر من ازگنه بسیاردارم %~% ولیکن عفو تو من یار دارم
PageV01P3
# 1 خداوندا دلم آزاد گردان %~% به فضل خود تنم را شادگردان
# 2 خداوندا گنه بسیار دارم %~% ولکین جمله را اقرار دارم
# 3 قلم درکش باین طومار عصیان %~% که غرقم اندرین دریای طوفان
# 4 خداوندا ترا زیبد حکومت %~% که وصفت را ندانم حد وغایت
# 5 خداوندا بسی من دردمندم %~% درین دنیای دون بس مستمندم
# 6 خداوندا مرا دنیا زبون کرد %~% ز کوی عاشقان تو برون کرد
# 7 خاوندا ازین کویم برون کن %~% بکوی عاشقانم خود درون کن
# 8 خداوندا بلا بسیار دیدم %~% درین کو من جفا بسیار دیدم
# 9 محل آن شده کازاده باشم %~% میان سالکان استاده باشم
# 10 خداوندا نباشد حال بیتو %~% خداوندا نباشد قال بی تو
# 11 توئی حال و توئی قال و توئی روح %~% ز تو گردان شده کشتی هر نوح
# 12 هر آنکس را که خواهی تاج بدهی %~% ز ملک عافیت صد باج بدهی
# 13 هرآنکس را که خود را یار خوانی %~% ز خواب غفلتش بیدار خوانی
# 14 خداوندا توئی درمان و دردم %~% برحمت سرخ گردان روی زردم
# 15 خداوندا مرا مقصود دین است %~% کزویم علم شرعی در نگین است
# 16 خداوندا مرا در علم جان ده %~% تو این اسرار پنهانم عیان ده
# 17 خداوندا توئی حلال مشکل %~% ز تو باشد مرا دیدار حاصل
# 18 خداوندا ز تو خواهم امانی %~% که حل مشکلات این جهانی
# 19 خداوندا اگرچه اهل عالم %~% بسوی دیگران دارند مقدم
# 20 مرا چون تونباشد یارو همدم %~% ز دین مصطفی هستم مکرم
# 21 بحمدالله که عطار فقیرت %~% شده در ملک معنی چون اسیرت
# 22 خداوندا باو فضل و کرم کن %~% برو علم معانی خوان و دم کن
# 23 خداوندا ز تو انعام خواهم %~% ز خنب عافیت صد جام خواهم
# 24 خداوندا مرا از تن رها کن %~% ز فضل خویشتن اینم عطا کن
# 25 خداوندا دگر طاقت ندارم %~% تو زین وحشت سرا بیرون درآرم
# 26 تمام اولیا از وی بجستند %~% که از مکر چنین مکاره رستند
# 27 خداوندا ز تو اینم مراد است %~% که آزادی و فردی در نهاد است
# 28 خداوندا به پیشت سهل باشد %~% که کار این چنین مسکین برآید
# 29 خداوندا فراغت خواهم از تو %~% بده تا گرددم زاینحال نیکو
# 30 خداوندا ازین دریای جودت %~% بده یک قطره تا آرم سجودت
# 31 مرا از بحر جودت شبنمی بس %~% ز داروخانه‌ات یک مرهمی بس
# 32 اگربدهی تو از خورشید نورم %~% برد ماه معانی تا به طورم
# 33 خداوندا تو احمد کن شفیعم %~% که تادنیا و دین گردد مطیعم
# 34 خداوندا بذات پاک حیدر %~% بکن این جسم و جانم را منور
# 35 خداوندا مراده آشیانی %~% بکنج عافیت بدهم مکانی
# 36 که تا این پنج روزه عمر باقی %~% بطاعت صرف سازم همچو ساقی
# 37 خداوندا از آن ساقی کوثر %~% شرابم ده که تاگردم منور
# 38 خداوندا ز تو خواهم پناهی %~% که از ظلمت شدم مثل گیاهی
# 39 خلاصی ده از این ظلمت تو ما را %~% که تا یابم ز تو نور بقا را
# 40 خداوندا درین محنت فسردم %~% ز هستیهای خود کلی بمردم
# 41 خداوندا مرا انعام دادی %~% ز بحر حیرتم صد جام دادی
# 42 خداوندا ترا حکم جلالست %~% از آنم شاعری سحر حلالست
# 43 خداوندا ز تو گفتم عطایست %~% که اوراد ملایک در سمایست
# 44 خداوندا مرانظمی روانست %~% که مقصود همه انسانیانست
# 45 خداوندا توام این نطق دادی %~% نظام ملک عالم را نهادی
# 46 خداوندا تو میدانی که عطار %~% نرفته یک قدم بی نظم اسرار
# 47 خداوندا نیم زراق و سالوس %~% نکردم تخته خسران بکالوس
# 48 خداوندا بدین مصطفایم %~% به اسرار علی مرتضایم
# 49 خداوندا بفرزندان حیدر %~% گناه بنده را بخشی چو بوذر
# 50 خداوندا دعازین به ندارم %~% شفیعم او بود روز شمارم
# 51 شفاعت خواه من در روز محشر %~% علی مرتضا شبیر وشبر
# 52 مناجاتم بنام مرتضا ختم %~% که او بوده میان اولیا ختم
PageV01P4
# 1 سخنها دارم از سر معانی %~% ولی موقوف کردم تا ندانی
# 2 بگفتار عجایب در پریدم %~% ازو مقصود صد معنی بدیدم
# 3 در این معنی مرا حالی عجیب است %~% که درگفتار من سری غریب است
# 4 یکی روزی مرا یک مشکلی بود %~% که درآن مشکلم بس حاصلی بود
# 5 بخود گفتم که این مشکل کجا حل %~% کنم چون هست پیشم نامحصل
# 6 روان سوی کتب خانه دویدم %~% ز بعد ساعتی بروی رسیدم
# 7 کتبها را ز یکدیگر گشادم %~% کلید علم را دروی نهادم
# 8 به آخر گشت آن مشکل مرا حل %~% نماندی از معانی هیچ مهمل
# 9 بشد کلی همه حل مشکلاتم %~% ازین قصه چکید آب حیاتم
# 10 نظر در روی دیگر نیز کردم %~% از او یک شربتی دیگر بخوردم
# 11 چنین گوید حکیم روح افزای %~% که در ملک هری بودی سه تن رای
# 12 سه عیار و دلیر ملک و شبگیر %~% که در رفتار پر می‌برد از تیر
# 13 سه عیاری که از تزویر ایشان %~% تمام ملک در تدویر ایشان
# 14 بغایت در کمال علم و دانش %~% عجایب نامشان در آفرینش
# 15 بزور فکر و مکر و علم تلبیس %~% ببرده گوی از میدان ابلیس
# 16 همه شاهان بایشان فخر کردی %~% که دشمن را به ایشان مکر کردی
# 17 بسی در ملک عالم سیر کردند %~% مساجدهای عالم دیر کردند
# 18 بنوک نیزه تنها چاک کردند %~% بسی مردم بزیر خاک کردند
# 19 بسی خوردند مال مستمندان %~% بسی بردند تاج جمله شاهان
# 20 یکی پیری و استادی در این کار %~% بدایشان را که اسمش بود عیار
# 21 بعیاری و مردی بود مشهور %~% ولکین این جهان را بود مزدور
# 22 هرآنکس کو بعالم شهسوار است %~% به آخر زیر مرکب استوار است
# 23 هرآنکس کو ز دنیائی شود مست %~% شود این همت امید او پست
# 24 هرآنکس کو بمکر و حیله یار است %~% به آخر گردنش در زیر بار است
# 25 هر آنکس کو شود مزدور مخلوق %~% بناله نای حلقومش چوآن بوق
# 26 هر آنکس کو بمخلوقی زند دست %~% شود این همت والای او پست
# 27 کمال خدمت مخلوق حیف است %~% نیازی بهر خالق چون صحیف است
# 28 هرآنکس کو سری دارد براهش %~% خدا دارد مراورا در پناهش
# 29 وگرنه سر رود گر سر بتابی %~% به هر دو کون خود عزت نیابی
# 30 اگر تو مرد حقی‌ای برادر %~% چرا گردی بگرد آنچنان در
# 31 هر آنکس کو در مخلوق داند %~% خدا او را ازین درزود راند
# 32 برو پیش حق و آن باب احمد %~% کزین در نور بینی مثل اوحد
# 33 من از باب نبی دربان شدستم %~% ولی آن در بروی غیر بستم
# 34 بعیاری ربودم گوی توحید %~% ز میدان سخن کو مرد تجرید
# 35 مکن از پیر عیارت فراموش %~% که او بد در جهان خود دیگ پر جوش
# 36 بسی فتنه ازودر دین بزائید %~% بسی انگشت درویشان بخائید
# 37 در آن عصر او دومه میریمن بود %~% به سالی او دو ساعت پیش زن بود
# 38 ور عزت نبود و دانش دین %~% ولیکن نیک میدانست او کین
# 39 به بدکاری و حیله بد چو شیطان %~% نبد کس در جهان چون او زبان دان
# 40 زبان بکری و عمری و تازی %~% زبان هندوی پیشش چو بازی
# 41 زبان ترک و لر و کور و شل هم %~% زبان فارسی و اعراب خل هم
# 42 زبان ازبکی با لفظ قلماق %~% همه دانسته بودی تا به او یماق
# 43 زبان اهل چین و ملک نیمروز %~% همه دانسته بود و گشته فیروز
# 44 ورا درعلم عیاری کتبها %~% همه را درس گفته او بشبها
# 45 بعیاران عالم خنده کردی %~% بطراران هرجا حیله بردی
# 46 بدند آن سه نفر خود زیر دستش %~% که در این علم بودند پای بستش
# 47 بروز و شب به پیش حیله آموز %~% تمام خلق از ایشان در جگر سوز
# 48 یکی روزی بهم در مکر عالم %~% همی گفتند بس ازدور آدم
# 49 بگفت آن پیر با ایشان که یاران %~% بعیاری سبق بردم ز شیطان
# 50 چو من درملک عالم نیست عیار %~% همه شاهان مرا باشد خریدار
# 51 چو عجب و نخوت آمد در دماغش %~% یکی روغن بریزد درچراغش
# 52 کز آن روغن بسوزد همچو عودی %~% برآید از دماغش زود دودی
# 53 یکی گفتار ز یارانش که ای پیر %~% ز عیاری شنیدم من بشبگیر
# 54 بگفت او همچو عیاران بغداد %~% ندارد در همه عالم کسی یاد
# 55 بملک این جهان مشهور شانند %~% که کس این علم به ز ایشان ندانند
# 56 ز میدانشان نبرده خلق این گوی %~% که باشد پیش ایشان مثل یک جوی
# 57 هم ایشان قلعه زابل گرفتند %~% هم ایشان خاک عیاری برفتند
# 58 چو بشنید این سخن آن پیر عیار %~% بگفتا من نیم چون نقش دیوار
# 59 بعالم مثل من عیار نبود %~% بطراری من طرار نبود
# 60 روم از بهر عیاری ببغداد %~% کنم بر جان عیارانش بیداد
# 61 بطراران بغداد آن کنم من %~% که در ملک همه جاروب بی تن
# 62 بعیاران نهم من بار خود را %~% که تا ایشان بدانند کار خود را
# 63 بعیاری ببندم پای ایشان %~% کنم ویرانه من خود جای ایشان
# 64 بعیاری سر ایشان بیارم %~% تمام ملک را زرچوبه دارم
# 65 ز ایشان نام عیاری برآرم %~% شود این نام در دنیا چو یارم
# 66 به ایشان آن کنم که گربه با موش %~% ز ایشان من برم هم عقل و هم هوش
# 67 در این بودند سلطان کس فرستاد %~% به پیش آن ظهیر ملک بیداد
# 68 روان شد پیش شاه و گفت حالش %~% ز طراران بغداد و زمالش
# 69 بگفتا صد تمن از مال بغداد %~% بیارم نزد تو ای شاه با داد
# 70 در این عالم بعیاری از ایشان %~% برم خود تاج شاهانشان چو خویشان
# 71 بعیاری حکیمم نه بهایم %~% به ایشان در دمم من صد عزایم
# 72 بشه گفت و اجازت داد شاهش %~% ز عیاران خود پرسید راهش
# 73 بگفتند ای بزرگ ملک ایران %~% کمر بندیم پیشت همچو مردان
# 74 به جان بازیم سر در پیش پایت %~% عطا دانیم ما خود هر بلایت
# 75 ز تو دوری نخواهیم ای خداوند %~% گر اندازی تو ما را در غل و بند
# 76 ترا تنها نمانیم اندرین راه %~% ز حال و کار تو باشیم آگاه
# 77 بگفتا پیر تنها کارم افتاد %~% ز عیاری من صد بارم افتاد
# 78 به تنهائی کنم اینکار در دهر %~% که بعد از من بگویند در همه شهر
# 79 به غیر از نام من نامی نباشد %~% بصید من دگر دامی نباشد
# 80 بخود این راه را خواهم بریدن %~% بخود این زهر را خواهم چشیدن
# 81 ز یاران یک نفر را کرد همراه %~% که تا باشد ز راه و شهر آگاه
# 82 وداعی کرد با یاران همدم %~% بگفتا خود مرا بودید محرم
# 83 بهمت یار من باشید هر روز %~% که تا آیم ازین ره شاد و فیروز
# 84 بگفتند ای تو ما را نور دیده %~% ز خوردی جمله ما را پروریده
# 85 تمام همت و صد دیک جوشان %~% دهیم از بهر تو با خرقه پوشان
# 86 بغیر ذکر خلقت ما نگوئیم %~% بغیر خاکپایت ما نجوئیم
# 87 بغیر آنکه گوئیمت دعائی %~% ز دست ما چه آید جز ثنائی
# 88 روان شد شیخشان با یک مریدی %~% ز من بشنو که در معنی رسیدی
# 89 بسوی ملک بغداد او روان شد %~% بزیر میغ عیاری نهان شد
# 90 در آن ره کس ندید او را که چون رفت %~% که تا در ملک بغداد او درون رفت
# 91 به یک میلی ز بغداد او باستاد %~% بگفتا ای رفیق نیک اسناد
# 92 تو اینجا باش تا در شهر سیری %~% کنم تا خود ازو بینیم خیری
# 93 بطور روستائی شهر گردم %~% که کس نشناسدم که من چه مردم
# 94 بطور روستائی یک حماری %~% بیاورد و سواره شد چو عاری
# 95 دگر آورده بر یک بز زجائی %~% بگردن خود ببستش یک درائی
# 96 بسوی شهر بغداد او روان شد %~% مر او را آن بزک از پس دوان شد
# 97 چو دروازه بدید آن مرد عیار %~% بگفتا سخت دارد برج و دیوار
# 98 بدروازه رسید ودر درون شد %~% بتقدیر خدا او خود زبون شد
# 99 بتقدیر خدا تن در قضا ده %~% بحکم او قضایش را رضا ده
# 100 هرانکو از قضا گردن بتابد %~% بجنت او معین جا نیابد
# 101 بتقدیر خدا جمعی حریفان %~% همی رفتند تا خانه بعمران
# 102 بشب بودند عیاران بغداد %~% بیکجا جمع بر دستور شداد
# 103 بیکدیگر ز احوالات عالم %~% همی گفتند خود از بیش و از کم
# 104 مقرر بود هر سه تن به یک روز %~% بیارند نعمتی از خوان فیروز
# 105 در آن روزی که عیار جهان گرد %~% بیامد پیش دروازه یکان فرد
# 106 بدند آن سه نفر آنجا ملازم %~% که حکم این چنین برگشت جازم
# 107 که ناگه اندر آمد خر سواری %~% به پشت مرکبش خود بود باری
# 108 دگر با او بزی فر به چو ماهی %~% بگفتند اوست مقصود کماهی
# 109 یکی گفتا بزک را میربایم %~% که تا باشد به پیش او عطایم
# 110 دگر گفتا خرک خود حق من شد %~% مثال جان که درمعنی بتن شد
# 111 دگر گفتا لباس و جامه‌اش را %~% برم تا خود بگردد مست و شیدا
# 112 مراورا چون علایق بوده بسیار %~% از آنش من مجرد سازم این بار
# 113 هر آن رستائیی کاینشهر بیند %~% مجرد بایدش تا بهر بیند
# 114 مجرد شو که تا لؤلؤ بیابی %~% وگرنه اندرین دریا چو آبی
# 115 گر این رستای را شهری کنم من %~% در این ملک چنین بهری کنم من
# 116 مراورا پاک سازم از علایق %~% که تا بیند بدو نیک خلایق
# 117 بیکدیگر دویدند از پیش زود %~% که تا او را بسوزانند چون عود
# 118 یکی برجست وبز را زود بگشاد %~% به پردم بست زنگش را چو استاد
# 119 دگر گفتا به پیشش کای عزیزم %~% غریب ملک باشی تو در این دم
# 120 جهت آنکه بشهر مایکان زنگ %~% بپای اسب می‌بندند خود تنگ
# 121 بر آن پر دم چرا بستی تو این را %~% ندانستی تو خود آیین زین را
# 122 چو بشنید این سخن آن مرد عیار %~% نظر اندر عقب کرد او چو پرکار
# 123 بدید او که بزک را برده بودند %~% به او این شعبده خوش کرده بودند
# 124 یکی اندر عقب آمد چو برقی %~% ازو پرسید کی دانای شرقی
# 125 یکی بز داشتم همچون نبیدی %~% ز من بردند این ساعت تو دیدی
# 126 بگفتا دیدم ایندم یک بزک را %~% یکی شخصی همی بردش بد آنجا
# 127 به این کوچه ببرد او زود دریاب %~% که تاگیری بزت را همچو سیماب
# 128 بگفتا ای برادر تو خرم را %~% دمی از بهر حق میدار اینجا
# 129 بگفتا زود رو ای مرد ابله %~% که گیری تو بزت را برهمین ره
# 130 بگفتا من مؤذن باشم اینجا %~% در این مسجد همی خوانم من اسما
# 131 معطل خود مکن ما را در این کوی %~% روان نزد من آی و حال خود گوی
# 132 خر خود را سپرد او روان شد %~% بسوی کوی بزغاله دوان شد
# 133 یکی عیار پیش راه او رفت %~% گرفت او دامن او را یکان رفت
# 134 که از بهر خدا فریاد من رس %~% که هستم من دراین ملک تو بی کس
# 135 غریب و مستمند و زار و افکار %~% درین ساعت بحال خود گرفتار
# 136 ز من بشنو که گویم حال خود را %~% بدرد آید دل تو بر من اینجا
# 137 یکی دکان صرافی گشادم %~% شه این ملک بس جوهر بدادم
# 138 مرا در گنج او خود راه باشد %~% به پیش شاه ما را جاه باشد
# 139 جواهرهای او سازم نگین‌ها %~% کنم بر تاج او پرچین بیک جا
# 140 من آن تاجش بصندوقی نهادم %~% بزیر جبه‌اش طوقی نهادم
# 141 رسیدم من باین موضع که هستی %~% بلا بر جان من آمد زمستی
# 142 یکان جامی ز دست شه چشیدم %~% من این زهر هلاهل را ندیدم
# 143 فتاد از دست من صندوق جوهر %~% در این چاه ای برادر بهر داور
# 144 اگر صندوق من از چه برآری %~% دو صد دینار حق تست یاری
# 145 دگر تا زنده باشم من غلامت %~% بجان خود نیوشم من پیامت
# 146 بهر چه حکم فرمائی چنانم %~% سر کوی تو باشد چون جنانم
# 147 گر این صندوق من از چه برآید %~% مرا دنیا و دین بیشک سرآید
# 148 چو بشنید این سخن عیار نادان %~% بگفتا یافتم من گنج پنهان
# 149 بفرصت گنج شه ازوی ربایم %~% به پیش شه روم با او بیایم
# 150 همه احوال عالم باز دانم %~% من این تاج مرصع را ربایم
# 151 مرا از او بسی نیکو شود کار %~% که او باشد درین ملکم هوادار
# 152 بجان و دل بگفتا ای برادر %~% برآرم ازچهت صندوق جوهر
# 153 نگیرم از تو من خود هیچ انعام %~% که داری در مقام قرب شه کام
# 154 مرا باید چو تو یاری در آفاق %~% که تا خلقان مرا گردند مشتاق
# 155 بیاری توام باشد مددها %~% که خلق نیک داری روی زیبا
# 156 کشید از تن تمام جامه‌اش را %~% درون چاه شد عیار رعنا
# 157 چو اندر چاه رفت آن مرد ساده %~% گرفت آن جامه‌هایش رند زاده
# 158 روان شد سوی عیاران دیگر %~% که کرده بدمرا ورا خاک بر سر
# 159 چو عیاران بهم اندر رسیدند %~% همه اسباب خودرا پخته دیدند
# 160 روان گشتند دردم پیش یاران %~% برو تاریک گشت آنچه چو زندان
# 161 چو اندر ته رسید و خار و خس دید %~% برآمد از درونش آه تجرید
# 162 بگفتا ختم عیاری همین است %~% که چاهی این چنین زیر نگین است
# 163 در این چه کار تو اکنون تباه است %~% که این چه بر تو چون قطران سیاه است
# 164 توخلقی سالها افکنده در چاه %~% به آخر اوفتادی خود درین راه
# 165 ز بهر مردمان چه‌ها بکندی %~% به آخر خویش را دروی فکندی
# 166 بگشت افلاک و افکندت بدین خاک %~% ز بس که شعبده کردی در افلاک
# 167 ز بس که داغها بر جان خلقان %~% نهادی اوفتادی خودبدین سان
# 168 ز بس که ناله بیدل شنیدی %~% نکردی رحم تا آخر بدیدی
# 169 ز بس که کرده دلها جراحت %~% به آخر اوفتادی در قباحت
# 170 ز بس که راه رفتی در سیاهی %~% سپیدی کم نمودی در سیاهی
# 171 ز بس که جامه مردم کشیدی %~% به آخر با تو کردند آنچه دیدی
# 172 ز بس که در علویها پریدی %~% بآخر خویش در سفلی بدیدی
# 173 ز بس که خلق را بازی بدادی %~% به آخر خویش در بازی نهادی
# 174 ز بس که در جهان برجان خلقان %~% تو بار غم نهادی خود بدین سان
# 175 به آخر زیر باری لنگ و مجروح %~% ز تو یک قالبی مانده است بی‌روح
# 176 هر آن چیزی که در این مرز کاری %~% ببار آرد اگر صدلون باری
# 177 همان خود کشته را هم بدروی تو %~% چنین گفته است آن استاد نیکو
# 178 به آخر آنکسی کو زجر کرده است %~% همه طاعات خود بی اجر کرده است
# 179 هر آنکس کو گرفتار بدن شد %~% درون چاه او بی‌خویشتن شد
# 180 هر آن عارف که در دل نور حق داشت %~% ز توحید معانی صد سبق داشت
# 181 برو ای یار با حق راست می‌باش %~% جهان گو آتش خود خواست میباش
# 182 اگر خلقان همه دشمن شوندت %~% چو او خواهی کجا باشد گزندت
# 183 برو خود راز مکر و حیله کن پاک %~% برون آ از چنین چاهی تو چالاک
# 184 هر آنکو در چنین چاهی درون شد %~% بچاه هستی خود سرنگون شد
# 185 ز هستی مکر زاید علم تقلید %~% برو تو نیست شو در علم توحید
# 186 که تاگردی تو هست هر دو عالم %~% به انسان خود رسد فیضت دمادم
PageV01P5
# 1 ترا در علم معنی راه دادند %~% بدستت پنجه الله دادند
# 2 ترا از شیر رحمت پروریدند %~% براه چرخ قدرت آوریدند
# 3 ز عرشت ساختند خود سایبانها %~% مر او را ساختند از در زبانها
# 4 ز بهر فرش اقدامت ورقها %~% میان آب ماهی کرد پیدا
# 5 ز سیصد شصت و شش انهار مقصود %~% میان چار عنصر کرده موجود
# 6 خدا انسان بقدرت آفریده است %~% درو بسیار حکمت آفریده است
# 7 باول نطفه‌اش را در رحم کرد %~% چهل روزش نگاهی کرد خود فرد
# 8 بگرم و سرد دادش خود قمر قوت %~% که تا گردید او برمثل یاقوت
# 9 چهل روز دگر کردش عطارد %~% نظرها خود بسی در عین وارد
# 10 چهل روز دگر زهره رفیقش %~% باو می‌خواند خود علم طریقش
# 11 چهل روز دگر خود آفتابش %~% بنور خود گرفته در نقابش
# 12 ز بعد این بیاید روح انسان %~% که هستم من بتو خود جان ایمان
# 13 ز بعد این نظر مریخ دارد %~% چهل روز دگر او بیخ دارد
# 14 پس از مریخ آمد مشتری‌اش %~% نظرها بود با او بس قوی‌اش
# 15 نظر کردش زحل آنگه بزادش %~% از آن عالم به این عالم نهادش
# 16 ز بعد این نگر تا چار سالش %~% نظر دارد قمر در عمر و مالش
# 17 ز بعد چارتا پانزده نظر شد %~% عطارد را از این معنی خبر شد
# 18 مراو را پرورش دارد عطارد %~% باو صد بازی آرد همچو شاهد
# 19 ز پانزده تا به سی و پنج سالش %~% کند زهره نظر در عین حالش
# 20 ازین چون بگذرد تا پنج و چل سال %~% نظر دارد باو خورشید در حال
# 21 وزین چون بگذرد خوشحال گردد %~% به پنجاه و به پنجش سال گردد
# 22 نظر دروی کند مریخ چون نور %~% که تا گردد هم او دانا و مستور
# 23 ازین تاریخ هم تا شصت و پنج سال %~% بود او مشتری را در نظر فال
# 24 بدور دیگرش دارد ز حل فکر %~% که این معنی بود در حکمتش بکر
# 25 ترادر پرورش این جاه دادند %~% ز اسرارت دل آگاه دادند
# 26 هر آن چیزی که در کل جهان است %~% بعرش و فرش و کرسی‌اش نهان است
# 27 همه همراه تو کرده است ای نور %~% ز بهر آنکه باشی پاک و مستور
# 28 اگر تو خویش را نشناختستی %~% بنامت نام کل انعام بستی
# 29 ز تو بر جاست نام عز و شاهی %~% ز تو بهتر شده هر شیی که خواهی
# 30 هر آنکس کو نشد انسان کامل %~% مراو را کی بود زاد ورواحل
# 31 ترا حق درکمال خود چه‌ها گفت %~% ز انوار تجلی‌ات عطا گفت
# 32 ز قرآن سنگدل را نیست تبدیل %~% ولی سنگش پس از طیر ابابیل
# 33 عدوی حق که بت از سنگ دارد %~% عجب نبود که بروی سنگ بارد
# 34 تو اندر اینجهان از بهر اوئی %~% نه درچوگان دنیا همچو گوئی
# 35 تو اندر این جهان آزاد و فردی %~% بکن کاری تو گر امروز مردی
# 36 چو مردان راه مردان رو در این راه %~% اگر هستی ز سر کار آگاه
# 37 ز سر کار آنکس آگهی یافت %~% که او باسالک ره همرهی یافت
# 38 برو تا سالکت این ره نماید %~% میان چاه کفرت مه نماید
# 39 ز سالک جمله ایمان می‌توان یافت %~% درون باغ ریحان می‌توان یافت
# 40 ز ریحان بوی سنبلهای شاهی است %~% ترا آن بوی از فیض الهی است
# 41 مدار ملک عالم بر تو ختم است %~% ولی بر مرد نادان رحم حتم است
# 42 بدان ای مرد دانا اصل خود را %~% ز بعد اصل میدان وصل خود را
# 43 بهر چه در زمین وآسمانست %~% بتو همره مثال کاروانست
# 44 بتو گویم یکایک گوش گیرش %~% ز جام باده من نوش گیرش
# 45 بدان کافلاک نه باشد بحکمت %~% که آن عالم کبیر آمد بقدرت
# 46 وجود تو صحیفه است همچو ایشان %~% بظاهر او صغیر است پیش نادان
# 47 بگویم تا بدانیش یکایک %~% معاد و مبدأت بشناسی اندک
# 48 به اول موی باشد خود دوم پوست %~% سیم عرق و چهارم گوشت با اوست
# 49 عصب پنجم به ششم هست فضله %~% بهفتم مغز و هشتم هست عضله
# 50 چو اندر نه رسی میدان تو ناخن %~% برو با نه فلک تو خود صفا کن
# 51 دگر جمله کواکب هفت میدان %~% بروی آدمیش نغز میخوان
# 52 بتو همراه این هفت همچو سد است %~% یکایک گویمت این دم که حد است
# 53 دلت شمس است و معده چون قمردان %~% زحل شش باشد و او را ثمر دان
# 54 جگر باشد رفیق مشتری‌ات %~% ازو باشد حرارت پس قوی‌ات
# 55 بود مریخ زهره زهره کرده %~% عطارد دان سپرز و غیر روده
# 56 بقول دیگران نوع دگر دان %~% بتو کردم من این گفتار آسان
# 57 ز اجسامت شماری گر بگویم %~% وجودت را به آب روح شویم
# 58 هر آن چیزی که در آفاق باشد %~% به انفس همنشین با طاق باشد
# 59 ز احوال بروجت خود خبر نیست %~% ز اشجار وجودت خود ثمر نیست
# 60 بگویم شمه از برج افلاک %~% که با تو همرهندی خود باین خاک
# 61 به آن عالم که کبری نام دارد %~% دوانزده بروجش نام دارد
# 62 در اجسامت شمار او بگویم %~% دو عالم را نثار او بگویم
# 63 دو چشمت با دو گوش و بادوبینی %~% دهان و ناف بادو مقعدینی
# 64 دو سینه را شماره کن به آن ده %~% دوانزده ببین در عینت ایمه
# 65 قمر را دان منازل بیست و هشت است %~% بر افلاک بروجش جای گشت است
# 66 درون جسم آدم هفت عضو است %~% بهر عضوی مرا او را چار جزواست
# 67 دگر ارکان عنصر چار میدان %~% تو نامش امهات کون میخوان
# 68 ز سر تا گردنت خود آتشین است %~% ز سینه تا بنافت بادبین است
# 69 ز نافت تا برکبه آب رحمت %~% از او پایان نگر خود خاک قدرت
# 70 بقول دیگران این نکته دانی %~% بیا برگو که عمر رفته دانی
# 71 بنوع دیگری گویم تو بینوش %~% که خون آدمی باد است در جوش
# 72 چو بلغم آب و سودا خاک باشد %~% که در چشم بدان غمناک باشد
# 73 ز صفرا آتش آمد دروجودم %~% به آخر سوخت در عشقش چو عودم
# 74 دگر از عالم کبری بگویم %~% حدیث عالم صغری بگویم
# 75 چهار و صد چهل با چار کوه است %~% بهمراهی انسان باشکوه است
# 76 بدین جسم محقر نیز نیکوست %~% که چنداست استخوان عضو در پوست
# 77 دگر گویند کوه قاف اعلا %~% در آن سیمرغ باشد مرغ زیبا
# 78 تو میدان روح انسانی است سیمرغ %~% به آخر می‌شود این جسم بی مرغ
# 79 دگر در این جهان هفت است دریا %~% در اجسامت بمثل اوست برپا
# 80 بگویم هفت دریا در وجودت %~% به اول چشم و دیگر شد دو گوشت
# 81 دگر آب دهن با آب بینی %~% دگر شاش و منی را هفت بینی
# 82 دگردر این جهانست هفت اقلیم %~% بجسمت هفت عضو آمد به تسلیم
# 83 دگر میدان حواس ظاهری را %~% تو حس مشترک دان باطنی را
# 84 اگر داری ز بهر این فلک نهر %~% فلک اعظم شناس و گرد شش قهر
# 85 به قهر خود همه افلاک اعلا %~% بگرداند بمثل آسیاها
# 86 مر او را در شبانروزی چه سیراست %~% بسیصد شصت و پنج از دهر دیر است
# 87 درین درجات او خود سیر دارد %~% بدرجه شصت دقیقه خیر دارد
# 88 بود هر یک دقیقه ثانیه شصت %~% چو هر ثانیه باشد ثالثه شصت
# 89 ز ثالث تا بعاشر در حساب است %~% که بیست و دو هزار و بیست بابست
# 90 تو بیست و دوی دیگر کن شماره %~% که نقش این دم تست این ستاره
# 91 هر آنکس کو ز رحمت بهره‌مند است %~% مر او را این مراتب خود پسند است
# 92 همه همراه تو باشند ای جان %~% تو غافل بوده ازحال ایشان
# 93 همه اشیا ز بهرت خادمانند %~% ملایک راهدار تو چو جانند
# 94 هر آن سالک که پیشم راه دارد %~% بعالم او دل آگاه دارد
# 95 تو ای انسان بمعنی کان لطفی %~% همه اشیا درون تست مخفی
# 96 بدان خود را که تا خود از کجائی %~% که با نور الهی آشنائی
# 97 بدان خود را که توذات شریفی %~% چو آب زمزم و کوثر لطیفی
# 98 بدان خود را که تو با جان رفیقی %~% به حکمت خود شفیقان را شفیقی
# 99 بدان خود را و آزاد جهان شو %~% چو عیسی برفراز آسمان شو
# 100 بدان خود را و واقف شو ز سرها %~% که سر باشد رفیق مرد دانا
# 101 بدان خود را و با حق آشنا شو %~% تمام اولیا را پیشوا شو
# 102 بدان خود را که تو از بحر اوئی %~% چو قطره غیر بحر او نجوئی
# 103 بدان خود را که تا عطار گردی %~% بگرد نقطه چون پرگار گردی
# 104 بدان خود را که آخر گر ندانی %~% درون دایره در جهل ما نی
# 105 بدان خود را و با درد آشنا شو %~% ز کوی عاقبت بیرون چو ما شو
# 106 بدان خود را اگر تو یار مائی %~% وگرنه ژاژ با خلقان بخایی
# 107 بدان خود را و در خود بین تو او را %~% شکن بر سنگ تقوی این سبورا
# 108 بدان خود را که هم تو جسم و جانی %~% به آخر در معانی لامکانی
# 109 بدان خود را که شمس از خادمین است %~% شده از آسمان شمع زمین است
# 110 بدان خود را که چرخ و کوکب و ماه %~% همه هستند خادم پیشت ای شاه
# 111 بدان خود را که مقصود الهی %~% بدرویشی توسالک پادشاهی
PageV01P6
# 1 بدان خود را و خود را کن فراموش %~% تو جوهر ذات را میدان و بخروش
# 2 بدان خود را که تا مظهر ببینی %~% ز وصلت نامه‌ام اظهر ببینی
# 3 بدان خود را که حلاجم چنین گفت %~% که از اسرارنامه در توان سفت
# 4 بدان خود را که مرغ لامکانی %~% کتاب طیر ما را آشیانی
# 5 بدان خود را و خسرو دان تو معنا %~% الهی نامه گفتست این معما
# 6 بدان خود را که پند من شفیق است %~% مصیبت نامه‌ات این دم رفیقست
# 7 بدان خود را که بلبل نامه‌داری %~% به اشترنامه کی همخانه داری
# 8 بدان خود را اگر تذکیره خوانی %~% جمیع اولیا را دیده دانی
# 9 بدان خود را که این معراج نامه %~% به هفتم آسمان دارد علامه
# 10 بدان خود را که این مختارنامه است %~% دو عالم را از و دانه و دام است
# 11 بدان خود را جواهر نامه کن کوش %~% بشرح القلب من فی الحال می نوش
# 12 بدان خود را که این هفده کتب را %~% نهادم بر طریق علم اسما
# 13 شمار بیت اینها را بگویم %~% من از کشف معانی تخم جویم
# 14 دویست و دو هزار و شصت بیت است %~% برای سالکان هر بیت بیت است
# 15 مرا در علم و حکمت بس کتبها است %~% ولیکن آن به پیش مرد داناست
# 16 هر آن شخصی که خواند او تمامش %~% بهشت عدن می‌باشد مقامش
# 17 همه علمی به پیش او مکمل %~% همه حکمت به پیش او مسجل
# 18 هر آن دانا که آن جمله نیابد %~% بجهد وسعی خود دو سه بیابد
# 19 تمام علم و حکمت اندرین دوست %~% طریق اولیا میدان در این کوست
# 20 همه در این کتب پیدا ببیند %~% ازو مقصود هر دو کون چیند
# 21 کدامند این کتب ای یار شبخیز %~% که دارد او دمی همچون قمر تیز
# 22 کتاب جوهر الذاتست و مظهر %~% بود در پیش دانای مطهر
# 23 همه در پیش دانا هست روشن %~% به پیش عارفانش همچو گلشن
# 24 هر آنکس را که دولت بختیار است %~% مراورا این کتبها در کنار است
# 25 هر آنکس کو بحیدر راه بین شد %~% بجوهر ذات و مظهر همنشین شد
# 26 هر آنکس کو محب هر دو پور است %~% مراورا این کتبها همچو نور است
# 27 دو پور و دو کتب از بهر شاه است %~% دگرها غرق دریای گناه است
# 28 هر آنکس کو ازین بحر است آگاه %~% صفات ذات او شد قل هوالله
# 29 محمد بود از بهر حق آگاه %~% نمی‌دانی از آن گم کرده راه
# 30 به ره از هستی خود شو گریزان %~% که تایابی مقام قرب جانان
# 31 ترا چندانکه گفتم غیر کردی %~% بمعنی خویش را در دیر کردی
# 32 دریغا سی ونه سال تمامت %~% بکردم درمعانیها سلامت
# 33 همه اوقات من در پیش نادان %~% برفت از دست کو مرد صفادان
# 34 ولیکن شکر گویم صد هزاری %~% که دارد ملک اسرارم مداری
# 35 دوعالم گر ازین اسرار گویند %~% نه براین شیوه عطار گویند
# 36 بحمدالله که عارف راز دار است %~% چو اشترهای مستم در قطار است
# 37 مرا ملک سلیمان درنگین است %~% که انسانم بمعنی همنشین است
# 38 ز بهر عارفان دارم کتبها %~% که گویندم دعا در صبح اعلا
# 39 هلا ای عاشق مست سخندان %~% ترا باشد همه اسرار در جان
# 40 بگویم با تو حال دین و تقوا %~% اگرداری دمی با من مدارا
# 41 ز آدم تا به این دم علم دارم %~% چو تخم عشق درجانت بکارم
# 42 ز آدم نور عرفان گشت پیدا %~% ولی در پرده پنهان بود آنجا
# 43 بدور مصطفی کرد اوظهوری %~% بجان حیدر آمد او چو نوری
# 44 ز حیدر شاه بشنید و نبی گفت %~% به همراهان اهل فسق کی گفت
# 45 ز آدم تا بایندم سر همو گفت %~% یکی منصور بی دانش فرو گفت
# 46 سرش اندر سر اینکار رفت او %~% مرا خود او همی گوید که رو گو
# 47 وگرنه من کیم یک مستمندی %~% چو صیدی اوفتاده درکمندی
# 48 کمندم او فکند و صید اویم %~% ز چوگانش در این میدان چو گویم
# 49 رو ای درویش سالک راه او گیر %~% شنو اسرار معنیهاش از پیر
# 50 برو در لو کشف بنگر زمانی %~% اگر داری بکویش آشیانی
# 51 که تا حل گرددت اسرار مشکل %~% شوی اندر طریقت مرد کامل
# 52 ترا انسان کامل می‌توان گفت %~% منافق را چو جاهل می‌توان گفت
# 53 اگرداری ز علم دین تونوری %~% تو داری در دو عالم خوش حضوری
# 54 تو داری آنچه مقصود جهان است %~% از آن جایت بچارم آسمانست
# 55 بیا این گنج را سرپوش بردار %~% که تا بینی تو روی خوب دلدار
# 56 بیک صورت بیک معنی بیک حال %~% همو باشد درون این زمان قال
# 57 ولیکن خاص دیگر یار دیگر %~% برون پرده خود اغیار دیگر
# 58 بیک جوزی که نامش چار مغز است %~% تو اصل روغنش میدان که نغز است
# 59 دگرها را بباید سوختن زود %~% که تا از وی برآید بوی چون دود
# 60 دگر آن روغنش گر در چراغی %~% بمانی و بسوزیش چو داغی
# 61 ازو مقصود دیگر نیز زاید %~% که پیش اهل معنی رو نماید
# 62 شعاع او نمی‌دانی و رفتی %~% همان بهتر که اندر خاک خفتی
# 63 تو این خورشید انور را نبینی %~% چو کوران بر سر رهها نشینی
# 64 کسی کو روز این خورشید نادید %~% بشب او شمع ما را او کجا دید
# 65 جهان اندر جهان خورشید و نور است %~% وگراندر جنان رضوان و حور است
# 66 مرا با اصل اینها کار باشد %~% هم اویم دلبرو دلدارباشد
# 67 چو بد اصلی ندانی اصل خود را %~% ترا کی باشد اندر کوی ما جا
# 68 تو ناپاکی و هم ناپاک زاده %~% ز حت شهسوار ما پیاده
# 69 هر آنکس را که حب حیدری نیست %~% شعاع روی او خود انوری نیست
# 70 هر آنکس کو باین ره راه برده %~% ز عرش هفتمین خرگاه برده
# 71 بیا در راه حق جان را فدا کن %~% پس آنگه کار خود با او رها کن
# 72 بیا و صدق خود بر صادقان خوان %~% تو حال معنوی بر عاشقان خوان
# 73 میا درخانه مستان تو هشیار %~% اگر هستی تو واقف خود ز اسرار
# 74 اگر آئی چو ایشان مست گردی %~% بدور مالکان پابست گردی
# 75 ولیکن هر که صالح نیست چون ما %~% ندارد او میان اولیا جا
# 76 اگر هستی تو قابل جای داری %~% تو بی‌شک در بهشت خود پای داری
# 77 وگرنه میشوی همچون حماری %~% به انسانت نباشد هیچ کاری
# 78 دریغا و دریغا و دریغا %~% که کردی خویش را در دین تو رسوا
# 79 تو انسان بودی و انسان تو بودی %~% میان اولیا برهان تو بودی
# 80 تو انسان بودی و انسان رفیقت %~% محمد بود در عقبی شفیقت
# 81 تو انسان بودی و انسانت میثاق %~% ولیکن در معانی گشته عاق
# 82 تو انسان بودی و انسان امیرت %~% امیرالمؤمنین بد دستگیرت
# 83 ولیکن خویش را نشناختی تو %~% تو ایمان را بیک جو باختی تو
# 84 دریغا نام فرزندی آدم %~% که باشد بر تو این نام مسلم
# 85 تو شرعش را چو من دان ای برادر %~% بکن از لفظ عطار این تو باور
# 86 بهر چه الله گفت احمد چنان کرد %~% نماز خویش را بر آسمان کرد
# 87 بخاطر هیچ غیر او میآور %~% تمامی ورد او الله اکبر
# 88 تو گر اندر نمازی خواب داری %~% ز رحمت روی خود بی آب داری
# 89 نماز و روزه‌ات بر هیچ باشد %~% ز طوق لعنتت صد پیچ باشد
# 90 بخاطر فکر دنیا همچو نمرود %~% شدستی پیش اهل الله مردود
# 91 اگر خواهی که با مقدار باشی %~% به این عالم تو با اسرار باشی
# 92 بکن پیشه تو عزلت را بعالم %~% که گویندت توئی فرزند آدم
# 93 بکن همره تو علم عارفان را %~% که تا همره شوی تو صالحان را
# 94 بکن با علم معنی آشنائی %~% که تا آید به قلبت روشنائی
# 95 بکن اصلاح ملکت ای برادر %~% اگر هستی تو خود ازنسل بوذر
# 96 ز نسل بوذر غفار دیدم %~% بتون از وی معانیها شنیدم
# 97 ازو احوال جانان گشت معلوم %~% نبد پیش من این اسرار مفهوم
# 98 هر آنکس کو ز اسرارش خبر یافت %~% چو جبریل آسمان در زیر پر یافت
# 99 هر آنکس کو معانی را بداند %~% کلام الله را از بر بخواند
# 100 مرا مقصود معنیهاش باشد %~% میان جان من غوغاش باشد
# 101 ز معنی کلام الله محوم %~% نه چون مفتی بیمعنی است صحوم
# 102 مرا فتوی ز حکم این کلام است %~% نه ازگفتار شیخ و شرح عامست
# 103 ز شرح عام بگذر شرح او خوان %~% که تا گردی معانی دان قرآن
# 104 به پیشم کفر باشد قول مفتی %~% بدام زرق و سالوسش نیفتی
# 105 تو گرد فش و دستار بلندش %~% نگردی تا نیفتی در کمندش
# 106 تو ایشان را مدان انسان عاقل %~% که ایشانند مثل خر در آن گل
# 107 تو از ایشان مجو معنی قرآن %~% از ایشان گرروایت هست برخوان
# 108 روایت حق ایشان شد به تقلید %~% مرا خود نطق قرآنست و توحید
# 109 تو گرد عارفان راه حق گرد %~% بدین مصطفی میباش خود فرد
# 110 تو شرع مصطفی چون شاه من دان %~% که او بوده است نص و بطن قرآن
# 111 امیرالمؤمنین انسان کامل %~% به پیشش هر دوعالم یک منازل
# 112 تو منزلگاه شاه ما چه دانی %~% وگردانی چرا مظهر نخوانی
# 113 ز مظهر گرددت روشن شریعت %~% معانی دان شوی در سر وحدت
# 114 ز مظهر تو طریقت را بیابی %~% بجوهر ذات من خود نور یابی
# 115 ز جوهر ذات من ذات خدابین %~% حقیقت در وجود انما بین
# 116 مرا دانای اسرار معانی %~% بگفتا ای رفیق من چه خوانی
# 117 بگفتم سوره یوسف ز اول %~% به آخر سوره طاها مکمل
# 118 بیا ای نور خود را نیک بشناس %~% ز شیطانان دنیا زود بهراس
# 119 تو این خلقان دنیا را شناسی %~% که ایشانند چون شیطان لباسی
# 120 کسی کو زین چنین شیطان جداشد %~% مراو را طوق ازگردن رها شد
# 121 ولیکن این چنین دولت که یابد %~% کسی کز جاه دنیا روی تابد
# 122 بگویم اصل درویشی کدام است %~% که این معنی بعالم نی بعام است
# 123 بگویم با تو ای درویش کن گوش %~% مکن ما را در این معنی فراموش
# 124 به اول آنکه پیش نور باشی %~% دوم آنکه ز دنیا دور باشی
# 125 سیم آنکه ز خلق این جهان تو %~% کناره گیری و باشی تو نیکو
# 126 ز اول نور میدانی چه باید %~% بود پیری که از وی علم زاید
# 127 نه آن علمی که زراقان بخوانند %~% نه آن علمی که سالوسان بدانند
# 128 بنور آن علم آموزد که حق گفت %~% نه آن علمی که او وی را سبق گفت
# 129 بتو از معنی قرآن بگوید %~% ز سر من عرف عرفان بگوید
# 130 بروای یار ازدنیا جدا شو %~% پس آنگه در معانی رهنما شو
# 131 هر آنکس کو خبر از بود دارد %~% همه دنیا و دین نابود دارد
# 132 مر او را با اناالحق کار باشد %~% چه پروایش ز پای دار باشد
# 133 ز اصل و وصل دارم من خبرها %~% که تا گردی تو واقف از خطرها
# 134 که این دنیا خطر بسیار دارد %~% بسی را همچو خود افگار دارد
# 135 خداوندا ازین جمله خطرها %~% نگهداری تو درویشان دین را
# 136 که درویشان ترا دانند و خوانند %~% ز اسرار تو خود درها فشاند
# 137 ز درویشی تو سلطانی و برهان %~% ترا باشد مراد از وصل جانان
# 138 توئی آنکه بحکمت همنشینی %~% طریق شرع را در خویش بینی
# 139 شریعت خانه دان همچو این بند %~% طریقت اندرو هم قفل و هم بند
# 140 حقیقت یار در خانه نشانده %~% همه مستان حق جانها فشانده
# 141 همه کروبیان لبیک گویان %~% بگرد خانه خود از بهر جانان
# 142 بیا ای دوست بنشین باهم آنجا %~% میفکن این چنین روزی بفردا
# 143 هر آنکس کو چنین نقدی ز کف داد %~% به نسیه عمر خود بر هیچ بنهاد
# 144 بنقد این سود در بازار عشق است %~% برای عاشقان اذکار عشق است
# 145 بذکر دوست مست مست مستم %~% بهشیاری او از جای جستم
# 146 تو هم پاداری و گوش و بصر هم %~% بکن از غیر حق این دم حذر هم
# 147 بجه از جوی این دریای پرخون %~% وگرنه اوفتی دروی هم اکنون
# 148 هر آنکس کو زجوی این جهان جست %~% بدریای جنانش هست صد شصت
# 149 بهر شستی هزاران ماهی حور %~% فتاده هم ز رضوان با چنان نور
# 150 اگر تو ای برادر هوشداری %~% سخنهای معانی گوش داری
# 151 در آیینی نهان صد بحر اسرار %~% بهر بحری هزاران در شهوار
# 152 تو آن در در همه الفاظ من دان %~% که تا گردد معانی بر تو آسان
# 153 هر آنکس کو معانی دان چو من شد %~% ملایک پیش او بی‌خویشتنشد
# 154 هر آنکو کو بداند سر جانان %~% برد همراه خود او کل ایمان
# 155 هر آنکس را که ایمان نیست مرده است %~% به آخر خویش با شیطان سپرده است
# 156 هرآنکس راکه حق شد رهنمایش %~% دو عالم شد تمامی زیر پایش
# 157 هرآنکس کو بحکمت پیش دیده %~% طریق شرع را در خویش دیده
# 158 هر آنکس کو نظاره کرد جان را %~% طلاقی داد او ملک جهان را
# 159 تو اندر این جهان تا چند باشی %~% به این مشت دغل در بند باشی
# 160 شکن این بند از دنیا برون شو %~% بکوی آخرت چون من درون شو
# 161 که تا بینی کیانند مست جبار %~% ولی درخلوت یارند هشیار
# 162 ز هشیاران عقبایت خبر نیست %~% بشیطانان دنیایت ظفر نیست
# 163 تو شیطان را بگیر و دور انداز %~% درون بوته دنیاش بگداز
# 164 که تا ایمن شوی از مکرش ای یار %~% وگرنه درجهان گردی تو مردار
# 165 هر آنکس کو شود مردار خواره %~% وجود او جراحت گشت و پاره
# 166 ز مردار جهان بگذر چو مردان %~% که تا گردی مطهر بهر جانان
# 167 هرآنکس کو ز آلایش برونست %~% هم او مقصود کل کاف ونونست
# 168 ز بهر تو سخن بسیار گفتم %~% دو صد من گوهر اسرار سفتم
# 169 دو عالم راز بهرت راست کردم %~% ز دوزخ من ترا در خواست کردم
# 170 چه حاصل چونکه ننیوشی تو پندم %~% برین اوقات بی معنیت خندم
# 171 ز اوقاتت هزاران گریه زاید %~% رهت مالک بدوزخ میگشاید
# 172 پس آنگه خط مردودی کشندت %~% بقعر دوزخ تابان برندت
# 173 ببین اوقات خود را ای برادر %~% مکن تو گفت شیطان هیچ باور
# 174 هزاران آدمی کو علم خوانده %~% بگرد خویشتن خطی کشانده
# 175 که من در علم خود ناجی شدستم %~% میان عالمان عالی شدستم
# 176 همی گوید دماغم پر ز علمست %~% همه اجسام من خود کان حلمست
# 177 مرا از علم و حلمت حال باید %~% نه همچون آن مدرس قال باید
# 178 ز حال انسان کامل نور گردد %~% ز قال بد مدرس کور گردد
# 179 غلطهای حماران درس گویند %~% میان مدرسه خود قرس گویند
# 180 ز قرس و درس بگذر راه او گیر %~% پس آنگه رو بخاک راه اومیر
# 181 وگرنه کور گردی اندرین راه %~% نگردد هیچکس از حالت آگاه
# 182 هرآنکس کو بباطن کور باشد %~% بباطن خود زعلمم عور باشد
# 183 هر آن کز علم معنی دیده کور است %~% باو این علم دنیا نیز زور است
# 184 بیا از علم معنی پرس ما را %~% اگرداری بحال خویش پروا
# 185 برو تو مظهرم را سر کل دان %~% درو گفتم همه اسرار آسان
# 186 برو او را ز سر تا پا بخوانش %~% که تا گردی تو نور آسمانش
# 187 بتابی بر جمیع خلق عالم %~% منور باشی همچون نور آدم
# 188 بدانش خود کلید علم معنا %~% بدانش خود تونور روح عیسی
# 189 کلید جمله توحید الاه است %~% بر این معنی شه مردان گواه است
# 190 شه مردانست علم وحال و گفتم %~% ازو من در هر اسرار سفتم
# 191 اگر صد قرن باشد عمر نوحت %~% بدنیا دمبدم باشد فتوحت
# 192 چو اسرارش ندانی خود تو گیجی %~% میان عارفان بر مثل هیجی
# 193 برو عارف شو و اسرار او دان %~% پس آنگه مظهر انوار او دان
# 194 که تاکشفت شود اسرار مبهم %~% شوی در پیش اهل الله محرم
# 195 مرا شوقش ز عالم کرد بیرون %~% بعشقش آمدم در عالم اکنون
# 196 بعشقش زنده باشم در جهان من %~% شدم دانای سر لامکان من
# 197 زنم لبیک منصوری بعالم %~% به دانا ختم شد والله اعلم
# 198 هر آنکس را که دانا همنشین است %~% بر او علم معانی خود یقین است
# 199 هر آنکس کو ز دانا روی تابد %~% به آخر او جزای خویش یابد
# 200 ترا دانا رفیق نیک باشد %~% که تا از چاه کفرت خود برآرد
# 201 ترا دانا رفیق ملک جانست %~% که در شهر معانی او زبان است
# 202 ترا دانا بسوی خویش خواند %~% بمحشر از صراطت بگذراند
# 203 ترا دانا دهد از حوض کوثر %~% شرابی همچو روح جان مطهر
# 204 ترا دانا کند واقف ز اسلام %~% مرو در کوی نادان کالأنعام
# 205 ترا دانا ز دانش راز گوید %~% طریق علم معنی بازگوید
# 206 ترا دانا کند ازحال آگاه %~% برو تو فکر خود کن اندرین راه
# 207 ترا دانا بحق واصل کند زود %~% اگر صافی کنی این جسم مقصود
# 208 ترا دانا همه توحید گوید %~% ز نوروز محبت عید گوید
# 209 ترا دانا کند خود عقل همراه %~% ترا دانا کند از حالت آگاه
# 210 ترا دانا بحکمت رهنمون کرد %~% پس آنگه روح حیوانی برون کرد
# 211 ترا دانا زاصل کار گوید %~% میان شرع و حکمت یار گوید
# 212 ترا دانا براه فقر آرد %~% درون توبه عشقت گذارد
# 213 ترا دانا زند از عشق اکسیر %~% که تا آرد ز غش فسق تطهیر
# 214 ترا دانا کند از من خبردار %~% که تا آئی بسوی من دگر بار
# 215 ترا دانا هم از عطار گوید %~% نه از قاضی و از طرار گوید
# 216 ترا دانا برون آرد ز تقلید %~% نماید خود ترا این راه توحید
# 217 ترا دانا ز فکر و شیخ و مفتی %~% برون آرد مثال نوح و کشتی
# 218 ترا دانا ز مکر او رهاند %~% چو نوحت اندر آن کشتی نشاند
# 219 ترا دانا مثال بحر باید %~% که لب خشک آید و خوش رخ گشاید
# 220 ترا دانا دهد از عشق بهره %~% تو باشی در معانیهاش شهره
# 221 ترا دانا رهاند از بدیها %~% مکن خود را چو شیخ بدتورسوا
# 222 ترا دانا بشرع مصطفی خواند %~% دگر بر تو طریق مرتضی خواند
# 223 طریق مرتضی ایمان کل دان %~% وزو هر دم کتاب عاشقان خوان
# 224 طریق مرتضی یک راه دارد %~% حقیقت را بمعنی شاه دارد
# 225 شریعت کرد او شد در طریقت %~% طریقت ورد او شد در حقیقت
# 226 حقیقت غیر او من غیر دانم %~% چو منصور این معانی من بخوانم
# 227 از آن درجسم عطار آمدی تو %~% که برگوئی اناالحق را تو نیکو
# 228 اناالحق هم توئی و هم تو باشی %~% میان عاشقان محرم تو باشی
# 229 درون شمع احمد راه دیدم %~% شه مردان از آن آگاه دیدم
# 230 کسی بهتر ازو این ره نرفته %~% وگر رفته رهش از وی شنفته
# 231 کسی دیگر ندارد حد این قرب %~% وگر گوید بحلقش ریز خود سرب
# 232 مرا تیز است مظهر سرب ریزان %~% میان جان دشمن نار سوزان
# 233 تو سربش ریز در حلق و برون شو %~% بجوهر ذات من چون درون شو
# 234 که تا گردی همچون شیخ مردان %~% از آنکو نخوتی دارد چو شیطان
# 235 هر آنکس را که نخوت یار باشد %~% امیر ما ازو بیزار باشد
# 236 امیرم آنکه مداحش خلیل است %~% تولدگاه او خانه جلیل است
# 237 بکعبه زاد از مادر امیرم %~% از آن شد حلقه او دستگیرم
# 238 بدانستم من این دم راه خود را %~% از آن گشتم بعالم مست و شیدا
# 239 هر آنکس را که حیدر راهبر شد %~% درون جنت او همچون قمر شد
# 240 هر آنکس را که حیدر دوستار است %~% محمد خود شفیعش در شمار است
# 241 هر آنکس را که حیدر میر دین شد %~% خوارج بیشکی با او بکین شد
# 242 هر آنکس را که حیدر مقتدایست %~% تمام جان و تن نور صفایست
# 243 هر آنکس را که حیدر میر باشد %~% چه پروایش ز شاه و میر باشد
# 244 هر آنکس را که حیدر پیش خواند %~% بدرب هیچکس او را نراند
# 245 هر آنکس را که حیدر خود شفیق است %~% خداوندش بمعنی دان رفیق است
# 246 هر آنکس را که حیدر شد طلبکار %~% هزارش یوسف مصری خریدار
# 247 هر آنکس را که حیدر شد امامش %~% همه اسرار معنی شد تمامش
# 248 هر آنکس را که حیدر یار غار است %~% چه پروایش ز زهر و نیش مار است
# 249 هر آنکس را که حیدر لطف دارد %~% بجنت حوریانش عطف دارد
# 250 هر آنکس را که حیدر کرد بیرون %~% خدا بیزار گشت ازوی هم اکنون
# 251 هر آنکس را که حیدر نور تن شد %~% مر او را حله ایمان کفن شد
# 252 هر آنکس را که حیدر جام دارد %~% در او مستی حق آرام دارد
# 253 هر آنکس را که حیدر شد زبانش %~% بخواند مظهر وداند بیانش
# 254 هر آنکس را که حیدر گفت سلمان %~% تو او را بوذر و غفار میخوان
# 255 هر آنکس را که حیدر شد محبش %~% طبیب حاذق آمد کل طبش
# 256 هر آنکس را که حیدر حق نماید %~% درخت دید از ذاتش برآید
# 257 برو ای یار برخطش بنه سر %~% که تا آزاد گردی همچو بوذر
# 258 برو ای یار گفتم گوش کن تو %~% میان عارفان خاموش کن تو
# 259 اگر خاموش بنشینی چو مردان %~% نباشد خود ترا ز اسرار نقصان
# 260 وگرگوئی بکشتن می‌کشندت %~% بگویندت توئی رافض برندت
# 261 ندانستی که رافض کیست ای سگ %~% بگویم تا شود خود خشکت این لب
# 262 روافض آنکه دین شه ندارد %~% بکوی مرتضی این ره ندارد
# 263 روافض آنکه ملعون شد در اسلام %~% ندارد او براه شاهم اقدام
# 264 روافض آنکه دین غیر دارد %~% بکوی غیر حیدر سیر دارد
# 265 روافض آنکه حق بیزار زو شد %~% بدوزخ مالکان دل زار ازو شد
# 266 روافض آنکه دین تغییر داده است %~% بغیر راه حق راهی نهاده است
# 267 روافض آنکه او اغیار دیده است %~% تمام آل احمد خار دیده است
# 268 روافض آنکه ازتوحید دور است %~% بعلم چار مذهب خود کفور است
# 269 مرا نام احد بس دل پسند است %~% که ایمانم بسی شیرین چو قنداست
# 270 مرا احمد بشرعش ره یکی داد %~% نهادی تو مراو را چار بنیاد
# 271 خدا و مصطفی را دور کردی %~% بهر دو کون خود را کور کردی
# 272 امیرمؤمنان را دین چو تو نیست %~% ویا چون حنبل و شافع نکو نیست
# 273 همه را راه راه احمدی هست %~% ولی در ذات بعضی بس بدی هست
# 274 ابابکر و عمر را دوست دارید %~% همه را پیرو احمد شمارید
# 275 همه را دین حق یک شد نه دو شد %~% ترا خار مغیلان در گلو شد
# 276 ترا ایمان سلمانیت باید %~% که تا خورشید از کوهت برآبد
# 277 ترا ایمان بایشان هست محکم %~% که ایشانند نورذات آدم
# 278 چرا غافل شدی از حال ایشان %~% مگر رفته است از ذات تو ایمان
# 279 مرا ایمان علی مرتضایست %~% که او در دین احمد مقتدایست
# 280 مرا دین نبی از وی مسلم %~% که او بد مصطفی را یارو همدم
# 281 مرا تعلیم دین مصطفی کرد %~% همه مذهب ز دین او جدا کرد
# 282 مرا کرد او اشارت خود بجعفر %~% که ازگفت ولی حق بمگدز
# 283 بگفتا گفت او گفت نبی است %~% بمعنی و بتقوی او ولی است
# 284 بزهد و پاکی او حق گواه است %~% تمام اولیآ را عذر خواه است
# 285 باو ختمست ایمان و توکل %~% تو بر غیرش مکن چنگ توسل
# 286 که دارد چون تو شاهی پاک و معصوم %~% مرا از لطف خود مگذار محروم
# 287 تو بحر حلم و کان جود و علمی %~% تو مست باده صافی و سلمی
# 288 ترا باده ز دست باب دادند %~% تمام اهل حق را آب دادند
# 289 کرا قدرت که آن باده بنوشد %~% مگر او جامه شاهی بپوشد
# 290 کرا قدرت که پا بر کتف احمد %~% نهد غیر از تو ای سلطان سرمد
# 291 کرا قدرت که گوید لو کشف را %~% و یا داند وجود من عرف را
# 292 کرا قدرت که گویدحق بدیدم %~% و یا گوید که از او این شنیدم
# 293 کرا قدرت که استادی جبریل %~% کند در علم قرآن تا به انجیل
# 294 کرا قدرت که او اسرار داند %~% به پیش او مگر عطار داند
# 295 چو عطار این زمان از سرگذشته‌است %~% به جان جان جان مهرت نوشته است
# 296 بگوید سر اسرارت به هر کو %~% برآرد نعره یاهو و من هو
# 297 ورای ذکر تو ذکری ندارم %~% ورای فکر تو فکری ندارم
# 298 توئی مظهر نمای کل مظهر %~% توی اندر وجود من منور
# 299 جهان از نور تو روشن شناسم %~% همین باشد بمعنی خود لباسم
# 300 به پیش احمق نادان چگویم %~% که یک گامی نرفته او بکویم
# 301 مرا از احمق نادان گریز است %~% که کار احمقان جنگ و ستیز است
# 302 برو بر گفت دانایان عمل کن %~% نه همچو احمقان مکر و دغل کن
# 303 مرا باشد زبان چون نور روشن %~% ترا باشد زبان گفت الکن
# 304 بمظهر گفته‌ام آنچه خدا گفت %~% که او در گوش جان من ندا گفت
# 305 که من روشن ترم از نور خورشید %~% گرفته همچو عاشق ملک جاوید
# 306 من این مظهر بلفظ عام گفتم %~% گهی پخته و گه خود خام گفتم
# 307 که فهم خلق دروی خوش برآید %~% ز جهل و کبر خود بیرون درآید
# 308 وگرنه خود بالفاظ شریفش %~% همی گفتم که می‌آید حریفش
# 309 دل درویش ازو محروم ماند %~% به پیش خادم و مخدوم ماند
# 310 بچشم دانش اندر وی نظر کرد %~% همه عباد عالم را خبر کن
# 311 درو گم کرده‌ای من علم عالم %~% ز دور خویشتن تا دور آدم
# 312 تو ختم این معما کن که بسیار %~% سخن دارم من از اسرار دلدار
PageV01P7