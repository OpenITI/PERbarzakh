######OpenITI#


#META# title: divan
#META# ed_info: Ed. n.n. (n.d.), , Ganjoor corpus: n.n..
#META# url: https://ganjoor.net/helali/divan/


#META#Header#End#

### || [genre: Gh]
# 1 مه من به جلوه‌گاهی که تو را شنودم آن‌جا %~% جگرم ز غصه خون شد که چرا نبودم آن‌جا
# 2 گه سجده خاک راهت به سرشک می‌کنم گل %~% غرض آن‌که دیر ماند اثر سجودم آن‌جا
# 3 من و خاک آستانت که همیشه سرخ‌رویم %~% به همین قدر که روزی رخ زرد سودم آن‌جا
# 4 به طواف کویت آیم همه شب به یاد روزی %~% که نیازمندی خود به تو می‌نمودم آن‌جا
# 5 پس ازین جفای خوبان ز کسی وفا نجویم %~% که دگر کسی نمانده که نیازمودم آن‌جا
# 6 به سر رهش هلالی ز هلاک من که را غم %~% چو تفاوتی ندارد عدم و وجودم آن‌جا
PageV1P001
### || [genre: Gh]
# 1 سعی کردم که شود یار ز اغیار جدا %~% آن نشد عاقبت و من شدم از یار جدا
# 2 از من امروز جدا می‌شود آن یار عزیز %~% همچو جانی که شود از تن بیمار جدا
# 3 گر جدا مانم از او خون مرا خواهد ریخت %~% دل خون‌گشته جدا دیده خون‌بار جدا
# 4 زیر دیوار سرایش تن کاهیده من %~% همچو کاهیست که افتاده ز دیوار جدا
# 5 من که یک بار به وصل تو رسیدم همه عمر %~% کی توانم که شوم از تو به یک بار جدا
# 6 دوستان قیمت صحبت بشناسید که چرخ %~% دوستان را ز هم انداخته بسیار جدا
# 7 غیر آن مه که هلالی به وصالش نرسید %~% ما درین باغ ندیدم گل از خار جدا
PageV1P002
### || [genre: Gh]
# 1 ای نور خدا در نظر از روی تو ما را %~% بگذار که در روی تو ببینیم خدا را
# 2 تا نکهت جان‌بخش تو همراه صبا شد %~% خاصیت عیسی‌ست دم باد صبا را
# 3 هر چند که در راه تو خوبان همه خاکند %~% حیف است که بر خاک نهی آن کف پا را
# 4 پیش تو دعا گفتم و دشنام شنیدم %~% هرگز اثری بهتر از این نیست دعا را
# 5 می‌خواستم آسوده به کنجی بنشینم %~% بالای تو ناگاه برانگیخت بلا را
# 6 آن روز که تعلیم تو می‌کرد معلم %~% بر لوح تو ننوشت مگر حرف وفا را
# 7 گر یار کند میل هلالی عجبی نیست %~% شاهان چه عجب گر بنوازند گدار را
PageV1P003
### || [genre: Gh]
# 1 به چشم لطف اگر بینی گرفتاران رسوا را %~% به ما هم گوشه چشمی که رسوا کرده‌ای ما را
# 2 پس از مردن نخواهم سایه طوبی ولی خواهم %~% که روزی سایه بر خاکم فتد آن سروبالا را
# 3 حذر کن از دم سرد رقیب ای نوگل خندان %~% که از باد خزان آفت رسد گلهای رعنا را
# 4 دلا تا می‌توان امروز فرصت را غنیمت دان %~% که در عالم نمی‌داند کسی احوال فردا را
# 5 زلال خضر باشد خاک پایت جای آن دارد %~% که ذوق خاک‌بوسی بر زمین آرد مسیحا را
# 6 هلالی را چه حد آن که بر ماه رخت بیند %~% به عشق ناتمام او چه حاجت روی زیبا را
PageV1P004
### || [genre: Gh]
# 1 ز روی مهر اگر روزی ببینی یک دو شیدا ر %~% به ما هم گوشه چشمی که شیدا کرده‌ای ما را
# 2 به هر جا پا نهی آن جا نهم صد بار چشم خود %~% چه باشد آه! اگر یک‌باره بر چشمم نهی پا را
# 3 مرا گر در تمنای تو آید صد بلا بر سر %~% ز سر بیرون نخواهم کرد هرگز این تمنا را
# 4 چو در بازار حسن از یک طرف پیدا شدی ناگه %~% خریداران یوسف برطرف کردند سودا را
# 5 شنیدم این که: فردا ماه من عزم سفر دارد %~% بمیرم کاش امروزت نبینم روی فردا را
# 6 هلالی را به یک دیدن غلان خویشتن کردی %~% عجب بیناییی کردی بنازم چشم بینا را
PageV1P005
### || [genre: Gh]
# 1 از آن تنهایی ملک غریبی شد هوس ما را %~% که روزی چند نشناسیم ما کس را و کس ما را
# 2 ز دست ما اگر پابوس خوبان بر نمی‌آید %~% همین دولت که: خاک پای ایشانیم بس ما را
# 3 به راه محمل جانان چنان بی‌خود نیم امشب %~% که هوش رفته باز آید به فریاد جرس ما را
# 4 به آب چشم ما پرورده شد خار و خس کویش %~% ولی گل‌های حسرت می‌دمد زان خار و خس ما را
# 5 گر از دل هر نفس این آه عالم‌سوز برخیزد %~% کسی دیگر نخواهد ساخت با خود هم‌نفس ما را
# 6 ز دست ما کشیدی طره و صد جا گره بستی %~% که کوته گردد و دیگر نباشد دسترس ما را
# 7 هلالی روزگاری شد که دور از گلشن رویش %~% فلک دل تنگ می‌دارد چو مرغان قفس ما را
PageV1P006
### || [genre: Gh]
# 1 گه‌گهم خوانی و گویی که چه حالست تو را %~% حال من حال سگان این چه سوال است تو را
# 2 می‌کنم یاد تو و می‌روم از حال به حال %~% من به این حال و نپرسی که: چه حالست تو را
# 3 سال‌ها شد که خیال کمرت می‌بندم %~% هرگزم هیچ نگفتی: چه خیالست تو را
# 4 ای گل باغ لطافت ز خزان ایمن باش %~% که هنوز اول نوروز جمالست تو را
# 5 وصف حسن تو چه گویم که ز اسباب جمال %~% هر چه باید همه در حد کمالست تو را
# 6 نوبت کوکبه ماه منست ای خورشید %~% بیش از این جلوه مکن وقت زوال است تو را
# 7 عمر بگذشت هلالی به امید دهنش %~% خود بگو: این چه تمنای محالست تو را
PageV1P007
### || [genre: Gh]
# 1 ترک یاری کردی و من همچنان یارم تو را %~% دشمن جانی و از جان دوست‌تر دارم تو را
# 2 گر به صد خار جفا آزرده‌سازی خاطرم %~% خاطر نازک به برگ گل نیازارم تو را
# 3 قصد جان کردی که یعنی: دست کوته کن ز من %~% جان به کف بگذارم و از دست نگذارم تو را
# 4 گر برون آرند جانم را ز خلوت‌گاه دل %~% نیست ممکن جان من کز دل برون آرم تو را
# 5 یک دو روزی صبر کن ای جان بر لب آمده %~% زانکه خواهم در حضور دوست بسپارم تو را
# 6 این چنین کز صوت مطرب بزم عیشم پر صداست %~% مشکل آگاهی رسد از ناله زارم تو را
# 7 گفته‌ای: خواهم هلالی را به کام دشمنان %~% این سزای من که با خود دوست می‌دارم تو را
PageV1P008
### || [genre: Gh]
# 1 من کیستم تا هر زمان پیش نظر بینم تو را %~% گاهی گذر کن سوی من تا در گذر بینم تو را
# 2 افتاده بر خاک درت خوش آن‌که آیی بر سرم %~% تو زیر پا بینی و من بالای سر بینم تو را
# 3 یک بار بینم روی تو دل را چه سان تسکین دهم %~% تسکین نیابد جان من صد بار اگر بینم تو را
# 4 از دیدنت بیخود شدم بنشین به بالینم دمی %~% تا چشم خود بگشایم و بار دگر بینم تو را
# 5 گفتی که هر کس یک نظر بیند مرا جان می‌دهد %~% من هم به جان در خدمتم گر یک نظر بینم تو را
# 6 صد بار آیم سوی تو تا آشنا کردی به من %~% هر بار از بار دگر بیگانه‌تر بینم تو را
# 7 تا کی هلالی را چنین زین ماه میداری جدا %~% یا رب! که ای چرخ فلک زیر و زبر بینم تو را
PageV1P009
### || [genre: Gh]
# 1 جان خوشست اما نمی‌خواهم که: جان گویم تو را %~% خواهم از جان خوش‌تری باشد که آن گویم تو را
# 2 من چه گویم که آنچنان باشد که حد حسن توست %~% هم تو خود فرما که: چونی تا چنان گویم تو را
# 3 جان من با آن که خاص از بهر کشتن آمدی %~% ساعتی بنشین که عمر جاودان گویم تو را
# 4 تا رقیبان را نبینم خوش‌دل از غم‌های خویش %~% از تو بینم جور و با خود مهربان گویم تو را
# 5 بس که می‌خواهم که باشم با تو در گفت و شنود %~% یک سخن گر بشنوم صد داستان گویم تو را
# 6 قصه دشوار خود پیش تو گفتن مشکلست %~% مشکلی دارم نمی‌دانم چه سان گویم تو را
# 7 هر کجا رفتی هلالی عاقبت رسوا شدی %~% جای آن دارد که: رسوای جهان گویم تو را
PageV1P010
### || [genre: Gh]
# 1 یار ما هرگز نیازارد دل اغیار را %~% گل سراسر آتشست اما نسوزد خار را
# 2 دیگر از بی‌طاقتی خواهم گریبان چاک زد %~% چند پوشم سینه ریش و دل افگار را
# 3 بر من آزرده رحمی کن خدا را ای طبیب %~% مرهمی نه کز دلم بیرون برد آزار را
# 4 باغ حسنت تازه شد از دیده گریان من %~% چشم من آب دگر داد آن گل رخسار را
# 5 روز هجر از خاطرم اندیشه وصلت نرفت %~% آرزوی صحت از دل کی رود بیمار را
# 6 حال خود گفتی: بگو بسیار و اندک هر چه هست %~% صبر اندک را بگویم یا غم بسیار را
# 7 دیدن جانان دولتی باشد عظیم %~% از خدا خواهد هلالی دولت دیدار را
PageV1P011
### || [genre: Gh]
# 1 من کیم بوسه زنم ساعد زیبایش را %~% گر مرا دست دهد بوسه زنم پایش را
# 2 چشم ناپاک بر آن چهره دریغ است دریغ %~% دیده پاک من اولیست تماشایش را
# 3 ناز می‌بارد از آن سرو سهی سر تا پا %~% این چه ناز است بنازم قد و بالایش را
# 4 خواهم از جامه جان خلعت آن سرو روان %~% تا در آغوئش کشم قامت رعنایش را
# 5 جای او دیده خونبار شد ای اشک برو %~% هر دم از خون دل آغشته مکن جایش را
# 6 هیچ کس دل به خریداری یاری ندهد %~% که به هم بر نزند حسن تو سودایش را
# 7 زان دو لب هست تمنای هلالی سخنی %~% کاش گویی که: برآرند تمنایش را
PageV1P012
### || [genre: Gh]
# 1 آرزومند توام بنمای روی خویش را %~% ور نه از جانم برون کن ارزوی خویش را
# 2 جان در آن زلفست کمتر شانه کن تا نگسلی %~% هم رگ جان مرا هم تار موی خویش را
# 3 خوب‌رو را خوی بد لایق نباشد جان من %~% همچو روی خویش نیکو ساز خوی خویش را
# 4 چون به کویت خاک گشتم پایمالکم ساختی %~% پایه بر گردون رساندی خاک کوی خویش را
# 5 آن نه شبنم بود ریزان وقت صبح از روی گل %~% گل ز شرمت ریخت بر خاک آبروی خویش را
# 6  مرده‌ام عیسی‌دمی خواهم که یابم زندگی %~% همره باد صبا بفرست بوی خویش را
# 7 بارها گفتم: هلالی ترک خوبان کن ولی %~% هیچ تأثیری ندیدم گفتگوی خویش را
PageV1P013
### || [genre: Gh]
# 1 یار چون در جام می‌بیند رخ گل‌فام را %~% عکس رویش چشمه خورشید سازد جام را
# 2 جام می بر دست من نه نام نیک از من مجوی %~% نیک نامی خود چه کار آید من بد نام را
# 3 ساقیا جام و قدح را صبح و شام از کف منه %~% کین چنین خورشید و ماهی نیست صبح و شام را
# 4 فتنه‌انگیز است دوران جان می در گردش آر %~% تا نبینم فتنه‌های گردش ایام را
# 5 از خدا خواهد هلالی در به دم جام نشاط %~% کو حریفی تا به ساقی گوید این پیغام را
PageV1P014
### || [genre: Gh]
# 1 یک دو روزی می‌گذارد یار من تنها مرا %~% وه! که هجران می‌کشد امروز یا فردا مرا
# 2 شهر دلگیرست تا آهنگ صحرا کرد یار %~% می‌روم شاید که بگشاید دل از صحرا مرا
# 3 یار آن‌جا و کن این‌جا وه! چه باشد گر فلک %~% یار را این‌جا رساند یا برد آن‌جا مرا
# 4 ناله کمتر کن دلا پیش سگانش بعد از این %~% چند سازی در میان مردمان رسوا مرا
# 5 غیر بدنامی ندارم سودی از سودای عشق %~% مایه بازار رسواییست این سودا مرا
# 6 می‌کشم گفتی: هلالی را به استغنا و ناز %~% آری آری می‌کشد آن ناز و استغنا مرا
PageV1P015
### || [genre: Gh]
# 1 بی تو چندان که محنتست مرا %~% با تو چندان محبتست مرا
# 2 مردم و سوی من نمی‌نگری %~% بنگر کین چه حسرتست مرا
# 3 رخ نهفتی ولی به دیده دل %~% در جمال تو حیرتست مرا
# 4 نسبه من چه می‌کنی بر رقیب %~% با رقیبان چه نسبتست مرا
# 5 خوار شد بر درت هلالی و گفت: %~% این نه خواریست عزتست مرا
PageV1P016
### || [genre: Gh]
# 1 شوق درون به سوی درون می‌کشد مرا %~% من خود نمی روم دگری می‌کشد مرا
# 2 با آن مدد که جذبه عشق قوی کند %~% دیگر به جای پرخطری می‌کشد مرا
# 3 تهمت‌کش صلاحم و زین لعبتان مدام %~% خاطر به لعب عشوه‌گری می‌کشد مرا
# 4 صد میل آتشین به گناه نگاه گرم %~% در دیده تیزی نظر می‌کشد مرا
# 5 خاکم مگر به جانب خود می‌گشد که دل %~% بیخود به خاک رهگذری می‌کشد مرا
# 6 من آن قدر که هست توان پای می‌کشم %~% امداد دوست هم قدری می‌کشد مرا
# 7 از بار غم چو یکشبه ماهی به زیر کوه %~% شکل هلالی کمری می‌کشد مرا
PageV1P017
### || [genre: Gh]
# 1 گفتگوی عقل در خاطر فرو ناید مرا %~% بنده سلطان عشقم تا چه فرماید مرا
# 2 بس که کردم گریه پیش مردم و سودی نداشت %~% بعد از این بر گریه خود خنده می‌آید مرا
# 3 بسته زلف پری‌رویان شدن از عقل نیست %~% لیک من دیوانه‌ام زنجیر می‌باید مرا
# 4 وعده وصل تو داد اندکی تسکین دل %~% تا رخ خوبت نبینم دل نیاساید مرا
# 5 وه! که خواهد شد هلالی خانه عمرم خراب %~% جان غم‌فرسوده من چند از غم بفرساید مرا
PageV1P018
### || [genre: Gh]
# 1 ای شهسوار حسن سرافراز کن مرا %~% ای من سگت به سوی خود آواز کن مرا
# 2 تا با تو راز گویم و فارق شوم دمی %~% بهر خدا که هم‌دم و همراز کن مرا
# 3 لطف تو معجزیست که بر مرده جان دهد %~% لطفی کن و زنده ز اعجاز کن مرا
# 4 چون کاکل تو چند توان گشت بر سرت %~% تیغی بگیر و از سر خود باز کن مرا
# 5 ساقی هلاکم از هوس پای‌بوس تو %~% در پای خویش مست سر انداز کن مرا
# 6 نازی بکن که بی‌خبر افتم به خاک و خون %~% یهنی که: نیم‌کشته آن ناز کن مرا
# 7 جانا به غمزه سوی هلالی نظر فکن %~% وز جان هلاک غمزه غماز کن مرا
PageV1P019
### || [genre: Gh]
# 1 زان پیشتر که عقل شود رهنمون مرا %~% عشق تو ره نمود به کوی جنون مرا
# 2 هم سینه شد پر آتش و هم دیده شد پر آب %~% در آب و آتش است درون و برون مرا
# 3 شوخی که بود مردن من کام او کجاست %~% تا بر مراد خویش ببیند کنون مرا
# 4 خاک درت زقتل من اغشته شد به خون %~% آخر فگند عشق تو در خاک و خون مرا
# 5 چشمت که صبر و همش هلالی به غمزه برد %~% خواهد فسانه ساختن از یک فسون مرا
PageV1P020
### || [genre: Gh]
# 1 هست آرزوی کشتن آن تندخو مرا %~% گر او نکشت می کشد این آرزو مرا
# 2 جان من از جدایی آن مه به لب رسید %~% ای وای! گر فلک نرساند به او مرا
# 3 با ذوق جستجوی تو آسوده خاطرم %~% آسودگی مباد ازین جستجو مرا
# 4 ننگست عاشقان جهان را ز نام من %~% عاشق مگوی هرچه توانی بگو مرا
# 5 گفتی که: آبروی هلالی سرشک اوست %~% رسوای خلق می‌کند این آبرو مرا
PageV1P021
### || [genre: Gh]
# 1 ز سوز سینه هر دم چند پوشم داغ هجران را %~% دگر طاقت ندارم چاک خواهم زد گریبان را
# 2 بزن یک خنجر و از درد جان کندن خلاصم کن %~% چرا دشوار باید کرد بر من کار آسان را
# 3 نمی‌خواهم که خط بالای آن لب سایه اندازد %~% که بی ظلمت صفای دیگرست اب حیوان را
# 4 به زلفت بسته شد دل‌های مشتاقان بحمدالله %~% عجب جمعیتی روزی شد این جمع پریشان را!
# 5 کسی چون جان برد زین کافران سنگ‌دل یارب %~% که در یک لحظه میریزند خون صد مسلمان را
# 6 طبیبا تا به کی بر زخم پیکانش نهی مرهم %~% برو مگذار دیگر مرهم و بگذار پیکان را
# 7 هلالی دل منه بر شیوه آن شوخ عاشق‌کش %~% سخن بشنو و گرنه بر سر دل می‌کنی جان را
PageV1P022
### || [genre: Gh]
# 1 نهادی بر دلم فراق و سوختی جان را %~% به داغ و درد دوری چند سوزی دردمندان را
# 2 منه زین بیشتر چون لاله داغی بر دل خونین %~% که از دست تو آخر چاک خواهم زد گریبان را
# 3 شدم در جستجوی کعبه وصلت ندانستم %~% که همچون من بود سرگشته بسیار این بیابان را
# 4 اگر چشم خضر بر لعل جان‌بخش تو افتادی %~% به عمر خود نکردی یاد هرگز آب حیوان را
# 5 خوش آن باشد که در هنگام وصل او سپارم جان %~% معاذالله از آن ساعت که بینم روی هجران را
PageV1P023
### || [genre: Gh]
# 1 به روز غم سگش خواهم که پرسد خاکساران را %~% که یاران در چنین روزی به کار آیند یاران را
# 2 عجب خاری خلید از نو‌گلی در سینه ریشم! %~% که برد از خاطر من خار خار گل‌عذاران را
# 3 ز ناز امروز با اغیار خندان می‌رود آن گل %~% دریغا! تازه خواهد کرد داغ دل‌فگاران را
# 4 به صد امید عزم کوی او دارند مشتاقان %~% خداوندا به امیدی رسان امیدواران را
# 5 تو ای فارغ که عزم باغ داری سوی ما بگذر %~% که در خون جگر چون لاله بینی داغ‌داران را
# 6 اگر من بابلم اما تو آن گل‌برگ خندانی %~% که از باغ تو بویی بس بود چون من هزاران را
# 7 هلالی کیست کان مه توسن برانگیزد به قتل او %~% به خون این‌چنین صیدی چه حاجت شهسواران را
PageV1P024
### || [genre: Gh]
# 1 به چه نسبت کنم آن سرو قد دلجو را %~% هرچه گویم به از آن است چه گویم او را
# 2 مشنو از بهر خدا در حق من قول رقیب %~% که نکو نیست شنیدن خبر بدگو را
# 3 آن که بد خوی مرا داد چنان روی نکو %~% کاشکی خوی نکو دهد آن بدخو را
# 4 تیغ بر من چه زنی حیف که همچون تو کسی %~% بهر آزادی سگی رنجه کند بازو را
# 5 چشمت آهوست نظر سوی رقیبان مفکن %~% پند بشنو به سگان رام مکن آهو را
# 6 بس که دارم المی بر دل از ازردن او %~% شب همه شب به خس و خار نهم پهلو را
# 7 چون هلالی صفت روی نکو گویم و بس %~% که بسی معتقدم این صفت نیکو را
PageV1P025
### || [genre: Gh]
# 1 گه نمک ریزد به خم گه بشکند پیمانه را %~% محتسب تا چند در شور اورد می‌خانه را
# 2 هر کجا شب‌ها ز سوز خویش گفتم شمه‌ای %~% شمع را بگداختم آتش زدم پروانه را
# 3 قصه پنهان ما افسانه شد این هم خوشست %~% پیش او شاید رفیقی گوید این افسانه را
# 4 این همه بیگانگی با آشنایان بس نبود %~% کاشنای خویش کردی مردم بیگانه را
# 5 از هلالی دیگر ای ناصح خردمندی مجوی %~% بیش از این تکلیف هشیاری مکن دیوانه را
PageV1P026
### || [genre: Gh]
# 1 ای شوخ مکش عاشق خونین‌جگری را %~% شوخی مکن انگار که کشتی دگری را
# 2 خواهی که ز هر سو نظری سوی تو باشد %~% زنهار! مرنجان دل صاحب‌نظری را
# 3 زین پیر فلک هیچ کسی یاد ندارد %~% ای تازه جوان همچو تو زیبا پسری را
# 4 روزی که در وصل به رویم بگشایی %~% از عالم بالا بگشایند دری را
# 5 سر خاک شده از سجده آن کافر بدکیش %~% تا چند پرستم ز خدا بی‌خبری را
# 6 از گوشه میخانه برون آی هلالی %~% شاید که ببینم بت جلوه‌گری را
PageV1P027
### || [genre: Gh]
# 1 دیدیم ز یاران وفادار بسی را %~% لیکن چو سگان تو ندیدیم کسی را
# 2 قطع هوس و ترک هوی کن که درین راه %~% چندان اثری نیست هوی و هوسی را
# 3 فریاد که فریاد کشیدیم و ندیدیم %~% در بادیه عشق تو فریادرسی را
# 4 تا از لب شیرین مگسان کام گرفتند %~% گیرند به از خیل ملایک مگسی را
# 5 گر از نظر افتاد رقیبت عجبی نیست %~% در دیده خود ره نتوان داد خسی را
# 6 پیش سگش این آه و فقان چیست هلالی %~% از خود مکن آزرده چنین هم‌نفسی را
PageV1P028
### || [genre: Gh]
# 1 بحمدالله که صحت داد ایزد پادشاهی را %~% بر آورد از سر نو بر سپهر حسن ماهی را
# 2 معاذالله! اگر می‌کاست یک جو خرمن حسنش %~% به باد نیستی می‌داد هر برگ گیاهی را
# 3 چو پا برداشتی ای نرگس رعنا به غمازی %~% قدم آهسته نه دیگر مرنجان خاک راهی را
# 4 به شکر آن که شاه مسند حسنی به صد عزت %~% مران از خاک راه خود به خواری دادخواهی را
# 5 چو بیمارند چشمان تو خون کم می‌توان کردن %~% چرا هر لحظه می‌ریزند خون بی‌گناهی را
# 6 سپهی سرو ریاض حسن چون سر سبز و خرم شد %~% چه نقصان گر خزان پژمرده می‌سازد گیاهی را
# 7 هلالی را فدای آن شه خوبان کن ای گردون %~% چرا بی‌تاب می‌داری مه انجم سپاهی را
PageV1P029
### || [genre: Gh]
# 1 به نام ایزد میان مردمان آن تندخو با ما %~% چه خوش باشد که ما در گوشه‌ای باشیم و او با ما
# 2 ز بدخویی به ما جنگ و به اغیار آشتی دارد %~% چه دارد یا رب! این بیگانه‌خوی جنگجو با ما
# 3 کنون خود از نکورویی چه با ما می‌کند هر دم %~% چه گویم تا چه خواهد کرد زان خوی نکو با ما
# 4 به کویت آمدیم و آرزوی ما نشد حاصل %~% ز کویت می‌رویم اینک هزاران آرزو با ما
# 5 اگر پهلوی ما از طعنه اغیار ننشینی %~% چنین جایی نشین باری که باشی رو به رو با ما
# 6 رقیبا گفتگوی عشق را هم‌درد می‌باید %~% خدا را! چون تو بی‌دردی مکن این گفتگو با ما
# 7 هلالی در ره عشقست از هر سو غم دیگر %~% عجب راهی که غم رو کرده است از چار سو با ما!
PageV1P030
### || [genre: Gh]
# 1 چند نادیده کنی آه! چه دیدی از ما %~% نشنوی زاری ما وه! چه شنیدی از ما
# 2 آخر ای آهوی مشکین چه خطا رفت که تو %~% با همه انس گرفتی و رمیدی از ما
# 3 حیف باشد که چو گل بر کف هر خار نهی %~% دامنی را که به صد ناز کشیدی از ما
# 4 کام جان راست به بازار غمت صد تلخی %~% که به یک عشوه شیرین نخریدی از ما
# 5 بود مقصود تو آزردن ما شکر خدا %~% که به مقصود دل خویش رسیدی از ما
# 6 اینک این جان ستم‌دیده که می‌خواست دلت %~% اینک آن دل که به جان می‌طلبیدی از ما
# 7 ما به مهرت چو هلالی دل و جان را بستیم %~% تو به شمشیر جفا مهر بریدی از ما
PageV1P031
### || [genre: Gh]
# 1 نمی‌توان به جفا قطع دوست‌داری ما %~% که از جفای تو بیشست با تو یاری ما
# 2 بسی چو ابر بهاران گریستیم و هنوز %~% گلی نرست ز باغ امید‌واری ما
# 3 به چشم چون تو عزیزی شدیم خوار ولی %~% ز عزت دگران بهترست خواری ما
# 4 غبار کوی تو ما را ز چهره دور مباد %~% که با تو می‌کند اظهار خاکساری ما
# 5 ز حال زار هلالی شبی یاد کنم %~% فلک به ناله در آید ز آه و زاری ما
PageV1P032
### || [genre: Gh]
# 1 من وبیداری و شبها و شب تا روز یا رب‌ها %~% نبیند هیچ کس در خواب یارب! این‌چنین شب‌ها
# 2 خدا را ! جان من بر خاک مشتاقان گذاری کن %~% که در خاک از تمنای تو شد فرسوده قالب ها
# 3 سیه روزان هجران را چه حاصل بی تو از خوبان %~% که روز تیره را خورشید می‌باید نه کوکب‌ها
# 4 معلم غالبا امروز درس عشق می‌گوید %~% که در فریاد می‌بینیم طفلان را به مکتب‌ها
# 5 شود گر اهل مذهب را خبر از مشرب رندان %~% بگردانند مذهب‌ها بیاموزند مشرب ها
# 6 هلالی با قد چون حلقه باشد خاک میدانت %~% کسی نشناسد او را از نشان نعل مرکب ها
PageV1P033
### || [genre: Gh]
# 1 من همچو گلزار ارم گل گل ترا رخسارها %~% وز آرزوی هر گلی در سینه دارم خارها
# 2 گر بی تو بگشایم نظر بر جانب گلزارها %~% از خار در چشمم فتد گلها و از گل خارها
# 3 دی خوب بودی در نظر امروز از آن هم خوب‌تر %~% خوبند خوبان دگر اما نه این مقدارها
# 4 تو با فد افراخته ره سوی باغ انداخته %~% سرو از خجالت ساخته جا در پس دیوارها
# 5 مصر ملاحت جای تو در چارسو غوغای تو %~% تو یوسف و سودای تو سود همه بازارها
# 6 سر در رهت بنهاده‌ام دل در هوایت داده‌ام %~% من تازه کار افتاده‌ام کار منست این کارها
# 7 هر دم به جستجوی تو صد بار آیم سوی تو %~% هر بار پیش روی تو خواهم که میرم بارها
# 8 من همچو چنگ ار عربده در سینه صد ناخن زده %~% صد ناله زار آمده از هر رگم چون تارها
# 9 می نوش بر طرف چمن نظاره کن بر یاسمن %~% تا من به کام خویشتن بینم در آن رخسارها
# 10 ای محرم زار نهان در پند من بگشا زبان %~% کز نام و ناموس جهان دارد هلالی عارها
PageV1P034
### || [genre: Gh]
# 1 ز آب چشم من گل شد به راه عشق منزل‌ها %~% ندانم تا چه گل‌ها بشکفد آخر از این گل‌ها
# 2 شکیتی عهد و بر دل‌های مسکین سوختی داغی %~% زهی داغی که تا روز قیامت ماند بر دل‌ها!
# 3 من از خوبان بسی غم‌های مشکل دیده‌ام لیکن %~% غم هجران بود مشکل‌ترین جمله مشکل‌ها
# 4 سزد گر بر سر تابوت ما گریند در کویش %~% چرا کز منزل مقصود بر بستیم محمل‌ها
# 5 ز توفان سرشک خود به گردابی گرفتارم %~% که عمر نوح اگر یابم نبینم روی ساحل‌ها
# 6 چو آن مه یار اغیار است گرد او مگرد ای دل %~% چرا پروانه باید شد برای شمع محفل‌ها
# 7 هلالی چون حریف بزم رندان شد بخوان مطرب: %~% «الا یا ایها الساقی ادر کاسا و ناولها»
PageV1P035
### || [genre: Gh]
# 1 دلا ذوقی ندارد دولت دنیا و شادی‌ها %~% خوشا! آن دردمندی‌های عشق و نامرادی‌ها
# 2 من و مجنون دو مدهوشیم سرگردان به هر وادی %~% ببین کاخر جنون انداخت ما را در چه وادی‌ها
# 3 دل من جا گرفت از اعتقاد پاک در کویش %~% بلی آخر به جایی می‌کشد پاک‌اعتقادی‌ها
# 4 چو عمر خود ندارم اعتمادی بر وفای تو %~% چه عمر است این که من دارم بر او خوش اعتمادی‌ها
# 5 به خون دل سواد دیده را شستم زهی حسرت! %~% که از خطت مرا محروم کرد این بی‌سوادی‌ها
# 6 چو گم کردم دل خود را چه سود از ناله و افغان %~% که نتوان یافت این گم‌گشته را با این منادی‌ها
# 7 هلالی دیگران از وصل او شادند و من غمگین %~% خوش آن روزی که من هم داشتم از این‌گونه شادی‌ها
PageV1P036
### || [genre: Gh]
# 1 گل رویت عرق کرد از می ناب %~% ز شبنم تازه شد گل برگ سیراب
# 2 به ناز آن چشم را از خواب مگشای %~% همان بهتر که باشد فتنه در خواب
# 3 تعالی‌ الله! چه حسنست این که هر روز %~% دهد سرپنجه خورشید را تاب
# 4 ز پا افتادم آخر دست من گیر %~% همین گویم مرا دریاب دریاب
# 5 چو در سر میل ابروی تو دارم %~% سر ما کی فرود آید به محراب
# 6 بهاران از در میخانه مگذر %~% عجب فصلیست جهد کرده دریاب
# 7 هلالی می به روی ماهرویان %~% خوش آید خاصه در شب‌های مهتاب
PageV1P037
### || [genre: Gh]
# 1 شب هجرست و مرگ خویش خواهم از خدا امشب %~% اجل روزی چو سویم خواهد آمد گو بیا امشب
# 2 چنین دردی که من دارم نخواهم زیست تا فردا %~% بیا بنشین که جان خواهم سپرد امروز یا امشب
# 3 دل و جانی که بود آواره شد دوش از غم هجران %~% دگر یا رب غم هجران چه می‌خواهد ز ما امشب
# 4 نه سر شد خاک درگاهت نه پا فرسود در راهت %~% مرا چون شمع باید سوخت از سر تا به پا امشب
# 5 شب آمد باز دور افگند از وصلت هلالی را %~% دریغا شد هلال و آفتاب از هم جدا امشب
PageV1P038
### || [genre: Gh]
# 1 سر نمی‌تابم ز شمشیر حبیب %~% هر چه آ‎ید بر سرم یا نصیب
# 2 دل به درد آمد من بیچاره را %~% چاره درد دلم کن ای طبیب
# 3 ای که گویی که چونی و حال تو چیست %~% من غریب و حال من باشد غریب
# 4 تا رقیب هست ما را قدر نیست %~% نیست گردد یا رب از پیشت رقیب
# 5 زار می‌نالد هلالی بی رخت %~% آن‌چنان کز حسرت گل عندلیب
PageV1P039
### || [genre: Gh]
# 1 گر دعای دردمندان مستجاب است ای حبیب %~% از خدا هرگز نخواهم خواست جز مرگ رقیب
# 2 درد بیماری و اندوه غریبی مشکلست %~% وای مسکینی که هم بیمار باشد هم غریب
# 3 سر به بالینم ز درد هجر نزدیک آمدست %~% کز سر بالین من شرمنده برخیزد طبیب
# 4 دیگران دارند هر یک صد امید از خوان وصل %~% من ز درد بی‌نصیبی چند باشم بی‌نصیب
# 5 ای صبا جهدی کن و بگشا نقاب غنچه را %~% تا کی از دیدار گل محروم باشد عندلیب
# 6 زان دهان کام منست و هست پنهان زیر لب %~% چشم می‌دارم که کام من برآید عنقریب
# 7 چون هلالی بی مه رویت ز جان سیر آمدم %~% کس مباد از خوان وصل ماهرویان بی‌نصیب
PageV1P040
### || [genre: Gh]
# 1 من به کویت عاشق زار و دل غمگین و غریب %~% چون زید بیچاره عاشق چون کند مسکین غریب
# 2 پرشس حال غریبان رسم و آیینست لیک %~% هست در شهر شما این رسم و این آیین غریب
# 3 وقت دشنامم به شکرخنده لب بگشا که هست %~% در میان تلخ گفتن خنده شیرین غریب
# 4 سر ز بالین غریبی بر ندارد تا به حشر %~% گر طبیبی چون تو یابد بر سر بالین غریب
# 5 بس که باشد شاد هر کس با رفیقان در وطن %~% رو به دیوار غم آرد خسته غمگین غریب
# 6 بر سر کویت هلالی بس غریب و بی‌کسست %~% آخر ای شاه غریبان لزف کن بر این غریب
PageV1P041
### || [genre: Gh]
# 1 ای شده خوی تو با من بتر از خوی رقیب %~% روزم از هجر سیه ساخته چون روی رقیب
# 2 گفته بودی که سگ ما ز رقیب تو بهست %~% لیک پیش تو به از ماست سگ کوی رقیب
# 3 بس که از کعبه کوی تو مرا مانع شد %~% گر همه قبله شود رو نکنم سوی رقیب
# 4 آن همه چین که در ابروی رقیبت دیدم %~% کاش در زلف تو بودی نه در ابروی رقیب
# 5 تا رقیب از تو مرا وعده دشنام آورد %~% ذوق این مژده مرا ساخت دعاگوی رقیب
# 6 گر به هر موی رقیب از فلک آید ستمی %~% آن همه نیست سزای سر یک موی رقیب
# 7 یار پهلوی رقیب است و من از رشک هلاک %~% غیر از این فایده‌ای نیست ز پهلوی رقیب
# 8 چون هلالی اگر از پای افتادم چه عجب %~% چه کنم نیست مرا قوت بازوی رقیب
PageV1P042
### || [genre: Gh]
# 1 ای سر زلف تو کمند حیات %~% نیست ز قید تو امید نجات
# 2 آب حیاتی تو و خط بر لبت %~% سبزه تر بر لب آب حیات
# 3 شور من از خنده شیرین توست %~% ریش دلم را نمک‌ست این نبات
# 4 خاطر عاشق ز جهان فارغ‌ست %~% مشت ندارد خبر از کاینات
# 5 تازه‌براتی‌ست خط سبز تو %~% به ز شب قدر بود این برات
# 6 داد هلالی به وفای تو جان %~% جان دگر یافت ولی از وفات
PageV1P043
### || [genre: Gh]
# 1 چیست پیراهن آن دلبر شیرین‌حرکات %~% همچو سرچشمه خضرست و بدن آب حیات
# 2 این چه قدست و چه رفتار و چه شیرین حرکات %~% گوییا موج‌زنان می‌گذرد آب حیات
# 3 گر به یاد لب او زهر دهندم که بنوش %~% تلخی زهر ز هر در دهدم ذوق نبات
# 4 این چه ماهی‌ست که در کلبه تاریک من‌ست %~% آب حیوان نتوان یافت چنین در ظلمات
# 5 بس که از ناله دلم دوش قیامت می‌کرد %~% عرصه کوی تو را ساخت زمین عرصات
# 6 چند گویی ز سر ناله که جان ده به وفا %~% جان من کار دگر نیست مرا غیر وفات
# 7 رحم بر عاشق درویش ندارند بتان %~% وه! که در مذهب این سنگ‌دلان نیست زکات
# 8 ماند بیچاره هلالی به کمند تو اسیر %~% این محال‌ست که بود او را امکان نجات
PageV1P044
### || [genre: Gh]
# 1 وه! چه عمرست این که در هجر تو بردم عاقبت %~% جان شیرین را به صد تلخی سپردم عاقبت
# 2 گر شکایت داشتی از ناله و درد سری %~% رفتم و درد سر از کوی تو بردم عاقبت
# 3 بر لب آمد جان و بر دل حسرت تیغت بماند %~% تشنه‌لب جان دادم و آبی نخوردم عاقبت
# 4 بس که آمد چون قلم بر فرق من تیغ جفا %~% نام خود را تخته هستی ستردم عاقبت
# 5 گشتم از خیل سگان او بحمدالله که من %~% در حساب مردمان خود را شمردم عاقبت
# 6 ای که می‌گویی هلالی حاصل عمر تو چیست %~% سال‌خا جان کندم از هجران بمردم عاقبت
PageV1P045
### || [genre: Gh]
# 1 در آفتاب رخش باده تاب انداخت %~% چه آب بود که آتش در آفتاب انداخت
# 2 هنوز جلوه آن گنج حسن پنهان بود %~% که عشق فتنه در این عالم خراب انداخت
# 3 قضا نگر: که چو پیمانه ساخت از گل من %~% مرا به یاد لبش باز در شراب انداخت
# 4 فسانه دگران گوش کرد در شب وصل %~% ولی به نوبت من خویش را به خواب انداخت
# 5 بیا و یک نفس آرام جان شو از ره لطف %~% که آرزوی تو جان را در اضطراب انداخت
# 6 ز بهر آن که دل از دام زلف او نرهد %~% به هر خمی گره افکند و پیچ و تاب انداخت
# 7 ندیده بود هلالی عذاب دوزخ هجر %~% بلای عشق تو او را درین عذاب انداخت
PageV1P046
### || [genre: Gh]
# 1 ما عاشقیم و بی سر و سامان و می‌پرست %~% قانع به هر چه باشد و فارغ ز هر چه هست
# 2 ای رند جرعه‌نوش تو و محنت خمار %~% ما و نشاط مستی عشق از می الست
# 3 دی آن سوار شوخ کمر بست و جلوه کرد %~% در صورتی که هر که بدیدش کمر ببست
# 4 هر کس که دل به دست بتی داد همچو من %~% سنگی گرفت و شیشه ناموس را شکست
# 5 دل‌ها که می‌بری همه پامال می‌کنی %~% کاری نمی‌کنی که دلی آوری به دست
# 6 چون ابر دید اشک من از شرم آب شد %~% چون برق دید آه من از انفعال جست
# 7 آخر چو ره نیافت هلالی به بزم وصل %~% محروم از جمال تو در گوشه‌ای نشست
PageV1P047
### || [genre: Gh]
# 1 ای که از یار نشان می‌طلبی یار کجاست %~% همه یارند ولی یار وفادار کجاست
# 2 تا نپرسند به خوبان غم دل نتوان گفت %~% ور بپرسند بگو: قوت گفتار کجاست
# 3 رفت آن تازه گل و ماند به دل خار غمش %~% گل کجا جلوه‌گر و سرزنش خار کجاست
# 4 صبر در خانه ویرانه‌ دل هیچ نماند %~% خواب در دیده غم‌دیده بیدار کجاست
# 5 پار بر داغ دل سوخته مرهم بودی %~% یا رب! امسال چه شد مرحمت پار کجاست
# 6 درخرابات مغان دوش مجویید ز ما %~% همه مستیم درین می‌کده هشیار کجاست
# 7 بهتر آن‌ست هلالی که نهان ماند راز %~% سر خود فاش مکن محرم اسرار کجاست
PageV1P048
### || [genre: Gh]
# 1 ای که می‌پرسی ز من کان ماه را منزل کجاست %~% منزل او در دل‌ست اما ندانم دل کجاست
# 2 جان پاک‌ست آن پری‌رخسار از سر تا قدم %~% ور نه شکلی این‌چنین در نقش آب و گل کجاست
# 3 ناصحا عقل از مقیمان سر کویش مخواه %~% ما همه دیوانه‌ایم اینجا کسی عاقل کجاست
# 4 آرزوی ساقی و پیر مغان دارم بسی %~% آن جوان خوب‌رو و آن مرشد کامل کجاست
# 5 در شب وصل از فروغ ماه گردون فارغم %~% این چنین ماهی که من دارم در آن محفل کجاست
# 6 روزگاری شد که از فکر جهان در محنتم %~% یا رب! آن روزی که بودم از جهان فارغ کجاست
# 7 نیست لعل او برون از چشم گوهربار من %~% آری آری گوهر مقصود بر ساحل کجاست
# 8 چون هلالی حاصل ما درد عشق آمد بلی %~% عشق‌بازان را هوای زهد بی‌حاصل کجاست
PageV1P049
### || [genre: Gh]
# 1 روز نوروزست سرو گل‌عذار من کجاست %~% در چمن یاران همه جمع‌ند یار من کجاست
# 2 مونسم جز آه و یا رب نیست شب‌ها تا به روز %~% آه و یا رب! مونس شب‌های تار من کجاست
# 3 گشته مردم هر یکی امروز صید چابکی %~% چابک صیدافکن مردم‌شکار من کجاست
# 4 نیست یک ساعت قرار این جان بی‌آرام را %~% یا رب آن آرام جان بی‌قرار من کجاست
# 5 سوخت از درد جدایی دل به امید وصال %~% مرهم داغ دل امیدوار من کجاست
# 6 روزگاری شد که دور افتاده‌ام آخر بپرس %~% کان سیه‌روز پریشان‌روزگار من کجاست
# 7 بود عمری بر سر کویت هلالی خاک ره %~% رفت بر باد و نگفتی خاک‌سار من کجاست
PageV1P050
### || [genre: Gh]
# 1 ای باد صبح منزل جانان من کجاست %~% من مردم از برای خدا جان من کجاست
# 2 شب‌های هجر همچو منی کس غریب نیست %~% کس را تحمل شب هجران من کجاست
# 3 سر خاک شد بر آن سر میدان و او نگفت %~% گویی که بود در خم چوگان من کجاست
# 4 خوبان سمند ناز به میدان فگنده‌اند %~% چابک‌سوار عرصه میدان من کجاست
# 5 تا کی رقیب دست و گریبان شود به من %~% شوخی که می‌گرفت گریبان من کجاست
# 6 خوش آن که چون به سینه ز پیکان نشان نیافت %~% تیر دگر کشید که پیکان من کجاست
# 7 از نه فلک گذشت هلالی فغان من %~% بنگر که من کجایم و افغان من کجاست
PageV1P051
### || [genre: Gh]
# 1 ز باغ عمر عجب سروقامتی برخاست %~% بگو که در همه عالم قیامتی برخاست
# 2 سمند عشق به هر منزلی که جولان کرد %~% غبار فتنه ز گرد ملامتی برخاست
# 3 مقیم کوی تو چون در حریم کعبه نشست %~% به آه حسرت و اشک ندامتی برخاست
# 4 دلم به راه ملامت افتاد و این عجب‌ست %~% عجب‌تر آن که ز کوی سلامتی برخاست
# 5 به راه عشق هلالی فتاده بود ز پا %~% سمند مقدم صاحب‌کرامتی برخاست
PageV1P052
### || [genre: Gh]
# 1 هر آتشین گلی که بر اطراف خاک ماست %~% از آتش دل و جگر چاک چاک ماست
# 2 دامن‌کشان ز خاک شهیدان گذشته‌ای %~% گردی که دامن تئو گرفته‌ست خاک ماست
# 3 ساقی برو که باده گل‌رنگ بی لبش %~% گر آب زندگی‌ست زهر هلاک ماست
# 4 پاک‌ست همچو دامن گل چشم ما ولی %~% دامان یار پاک‌تر از چشم پاک ماست
# 5 درمان دل مجوی هلالی که درد عشق %~% خاص از برای جان و دل دردناک ماست
PageV1P053
### || [genre: Gh]
# 1 عکس آن لب‌های میگون در شراب افتاده است %~% حیرتی دارم که چون آتش در آب افتاده است
# 2 ظاهرست از حلقه‌ای زلف و ماه عارضت %~% در میان سایه هر جا آفتاب افتاده است
# 3 چون طبیب عاشقانی گه گه این دل خسته را %~% پرسشی می‌کن که بیمار و خراب افتاده است
# 4 چون هلالی را به خاک آستانش دید گفت %~% این گدا را بین که بس عالیجناب افتاده است
PageV1P054
### || [genre: Gh]
# 1 مه ز جور فلک دو تا شده است %~% یا ز مه پاره‌ای جدا شده است
# 2 دل ز دستم شد و نیامد باز %~% تا به دست که مبتلا شده است
# 3 زلف را بیش از این به باد مده %~% که بسی فتنه در هوا شده است
# 4 نیست گل در چمن که بی رخ تو %~% غنچه را پیرهن قبا شده است
# 5 با هلالی چه دشمنی‌ست تو را %~% شیوه دوستی کجا شده است
PageV1P055
### || [genre: Gh]
# 1 رفتست عزیز من و مکتوب نوشتست %~% یوسف خبر خویش به یعقوب نوشتست
# 2 شد نامه محبوب خط بندگی من %~% من بنده آن نامه که محبوب نوشتست
# 3 گفتست بخواند سگ آن کوی سلامم %~% بنگر که سلامی به چه اسلوب نوشتست
# 4 باز این خط خوب و رقم تازه بلایی‌ست %~% این تازه رقم را چه بلا خوب نوشتست
# 5 بر نامه سیاهی طلبد آیت رحمت %~% ما طالب آنیم که مطلوب نوشتست
# 6 بر صفحه رخسار تو آن خط دلاویز %~% یا رب! قلم صنع چه مرغوب نوشتست!
# 7 یاری که به من نامه نوشتست هلالی %~% عیسی‌ست شفانامه به ایوب نوشتست
PageV1P056
### || [genre: Gh]
# 1 دارم شبی که دوزخ از آن علامت‌ست %~% از روز من مپرس که آن خود قیامت‌ست
# 2 یا رب! ترحمی که ز سنگ جفای چرخ %~% ما دل‌شکسته‌ایم و ز هر سو ملامت‌ست
# 3 بر آستان عشق سر ما بلند شد %~% وین سربلندی از قد آن سروقامت‌ست
# 4 رفتن ز کوی او کرمی بود از رقیب %~% این هم که رفت و باز نیامد کرامت‌ست
# 5 ثابت‌قدم فتاده هلالی به راه عشق %~% او را درین طریق عجب استقامت‌ست!
PageV1P057
### || [genre: Gh]
# 1 ماه من عیدست و شهری را نظر بر روی توست %~% روی تو چون ماه عید و ماه نو ابروی توست
# 2 روشن آن چشمی که ماه عید بر روی تو دید %~% شادی آن کس که روز عید پهلوی توست
# 3 می‌رود هر کس به طوف عیدگاه از کوی تو %~% من ز کویت چون روم چون عیدگاهم کوی توست
# 4 در صباح عید اگر مشغول تکبیرند خلق %~% بر زبانم از سحر تا شام گفت و گوی توست
# 5 گر بیندازی خدنگی از کمان ابرویت %~% بر دل و بر سینه منت ابروی توست
# 6 روز عید مایل خوبان ز هر سو عالمی %~% میل من از جمله خوبان عالم سوی توست
# 7 هر کسی هندوی خود را شاد سازد روز عید %~% شاد کن مسکین هلالی را که او هندوی توست
PageV1P058
### || [genre: Gh]
# 1 دلم به سینه سوزان مشوش افتادست %~% دل از کجا که در این خانه آتش افتادست
# 2 خوشیم با غم عشقت که وقت او خوش باد! %~% چه خوش غمی‌ست که ما را به او خوش افتادست
# 3 صفای باده و رخسار ساده هوشم برد %~% شراب و ساقی ما هر دو بی‌غش افتادست
# 4 به خط و خال آراستی و حیرانم %~% که این صحیفه به غایت منقش افتادست
# 5 گهی که بر سر عشاق راند ابرش ناز %~% کدام سر که نه در پای ابرش افتادست
# 6 به رسم تحفه کشم نقد عمر در پایش %~% ولی چه سود که آن سرو سرکش افتادست
# 7 گرفت نور تجلی شب هلالی را %~% که روی خوب تو در جلوه مه‌وش افتادست
# 8 عشق‌بازی چه بلا فکر خطایی بودست! %~% عشق خود عشق نبودست بلایی بودست
# 9 کاش ببینند خدا بی‌خبران حسن تو را %~% تا ببینند که ما را چه خدایی بودست
# 10 در دیاری که گل روی تو را پروردن %~% خوش بهاری و فرح‌بخش هوایی بودست
# 11 عهد کردی که وفا پیشه کنی جهد بکن %~% تا بدانم که درین عهد وفایی بودست
# 12 باغ فردوس زمین‌ست آن‌جا روزی %~% سرو گل‌پیرهنی تنگ‌قبایی بودست
# 13 بعد مردن به سر تربت من بنویسید %~% کین عجب سوخته بی‌سر و پایی بودست!
# 14 چاره درد هلالی‌ست بلای غم عشق %~% عشق را درد مگویی که بلایی بودست
PageV1P059
### || [genre: Gh]
# 1 راه وفا پیش‌گیر کان ز جفا خوش‌ترست %~% گرچه جفایت خوش‌ست لیک وفا خوش‌ترست
# 2 روی چو گل‌برگ تو از همه گل‌ها فزون %~% کوی چو گلزار تو از همه جا خوش‌ترست
# 3 هجر بتان ناخوش‌ست! سرزنش خلق نیز %~% دیدن روی رقیب از همه ناخوش‌ترست
# 4 با رخش ای نقشبند دعوی صورت مکن %~% صنعت خود را مبین صنع خدا خوش‌ترست
# 5 کاش به راهت سرم سوده شود همچو خاک %~% زان که چو من عاشقی بی‌سر و پا خوش‌ترست
# 6 محتسب از نقل و می منع هلالی مکن %~% کز ورع و زهد تو شیوه ما خوش‌ترست
PageV1P060
### || [genre: Gh]
# 1 دل‌های مردمان به نشاط جهان خوش‌ست %~% در دل مرا غمی‌ست که خاطر به آن خوش‌ست
# 2 چون نیست خوش‌دل از تن زارم سگ درش %~% سگ بهتر از کسی که به این استخوان خوش‌ست
# 3 خوش نیست چشم مردم بیگانه جای یار %~% چون یار من پری‌ست ز مردم نهان خوش‌ست
# 4 از درد ناله کردم و درمان من نکرد %~% گویا دلش به درد من ناتوان خوش‌ست
# 5 سلطان ملک هستی باشد خیال دوست %~% این سلطنت به کشور ما جاودان خوش‌ست
# 6 ناصح عمارت دل ویران ما مکن %~% بگذار تا خراب شود کان چنان خوش‌ست
# 7 بر آستان یار هلالی نهاد سر %~% او را سر نیاز بر آن آستان خوش‌ست
PageV1P061
### || [genre: Gh]
# 1 مرا ز عشق تو صد گونه محنت و الم‌ست %~% هزار محنت و با محنتی هزار غم‌ست
# 2 اگرچه با من مسکین بسی جفا کردی %~% زیاده ساز جفا را که این هنوز کم‌ست
# 3 تویی حیات من و من ز فرقتت بیمار %~% بیا که یک دو سه روزی حیات مغتنم‌ست
# 4 کرم نمودی و بر جان من جفا کردی %~% ز جانب تو هرچه مرا می‌رسد کرم‌ست
# 5 به زیر پای تو افتاد و خاک شد عاشق %~% اگرچه خاک شد اما هنوز در قدم‌ست
# 6 هلالی از سر کویت وداع کرد و برفت %~% تو زنده باش که او را عزیمت عدم‌ست
PageV1P062
### || [genre: Gh]
# 1 جان من الله الله این چه تن‌ست %~% نه تن توست بلکه جان من‌ست
# 2 این که گل در عرق نشست و گداخت %~% همه از انفعال آن بدن‌ست
# 3 صد سخن گفتمت بگو سخنی %~% کین همه از برای یک سخن‌ست
# 4 هست دشنام تلخ تو شیرین %~% چون نباشد کزان لب و دهن‌ست
# 5 یک شب از در در آ که ماه رخت %~% شمع بزم و چراغ انجمن‌ست
# 6 پیش روی تو شمع در فانوس %~% هست آن مرده‌ای که در کفن‌ست
# 7 کشتی و سوختی هلالی را %~% هرچه کردی به جای خویشتن‌ست
PageV1P063
### || [genre: Gh]
# 1 این همه لاله که سر برزده از خاک من‌ست %~% پاره‌های جگر سوخته چاک من‌ست
# 2 درد عشاق ز درمان کسی به نشود %~% خاصه دردی که نصیب دل غمناک من‌ست
# 3 استخوان‌های من از خاک درش بردارید %~% باغ فردوس چه جای خس و خاشاک من‌ست
# 4 همه کس را به جمالش نظری هست ولی %~% لایق چهره پاکش نظر پاک من‌ست
# 5 باغبان چند کند پیش من آزادی سرو %~% سرو آزاد غلام بت چالاک من‌ست
# 6 دی شنیدم که یکی خون مسلمان می‌ریخت %~% اگر این‌ست همان کافر بی‌باک من‌ست
# 7 دوستان گر سر درمان هلالی دارید %~% شربت زهر بیارید که تریاک من‌ست
PageV1P064
### || [genre: Gh]
# 1 این‌چنین بی‌رحم و سنگین‌دل که جانان من‌ست %~% کی دل او سوزد از داغی که بر جان من‌ست
# 2 ناصحا بیهوده می‌گویی که دل بردار ازو %~% من به فرمان دلم کی دل به فرمان من‌ست
# 3 در علاج درد من کوشش مفرما ای طبیب %~% زان‌که هر دردی که از عشقست درمان من‌ست
# 4 بی‌دلان را نیست غیر از جان سپردن مشکلی %~% آن‌چه ایشان راست مشکل کار آسان من‌ست
# 5 من که باشم تا زنم لاف غلامی بر درش %~% بنده آنم که دولت خواه سلطان من‌ست
# 6 آن که بر دامان چاکم طعنه می‌زد گو بزن %~% کین چنین صد چاک دیگر در گریبان من‌ست
# 7 هرچه می‌گوید هلالی در بیان زلف او %~% حسب حال تیره بخت پریشان من‌ست
PageV1P065
### || [genre: Gh]
# 1 به هر که قصه دل گفتم دلش خون‌ست %~% تو هم مپرس ز من تا نگویمت چون‌ست
# 2 منم که درد من از هیچ بی‌دلی کم نیست %~% تویی که ناز تو از هرچه گویم افزون‌ست
# 3 مگو که خواب اجل بست چشم مردم را %~% که چشم‌بندی آن نرگس پرافسون‌ست
# 4 همای وصل تو پاینده باد بر سر من %~% که زیر سایه او طالعم همایون‌ست
# 5 کنون که با توام ای کاش دشمنان مرا %~% خبر دهند که لیلی به کام مجنون‌ست
# 6 طبیب گو به علاج مریض عشق مکوش %~% که کار او دگر و کار او دگرگون‌ست
# 7 هلالی از دهن و قامتش حکایت کن %~% که این علامت ادراک طبع موزون‌ست
PageV1P066
### || [genre: Gh]
# 1 نخل بالای تو سر تا به قدم شیرین‌ست %~% این چه نخل‌ست که هم نازک و هم شیرین‌ست
# 2 بس که چون نی‌شکری نازک و شیرین و لطیف %~% بند بند تو ز سر تا به قدم شیرین‌ست
# 3 گر چه در عهد تو شیرین‌سخنان بسیارند %~% کس به شیرین‌سخنی مثل تو کم شیرین‌ست
# 4 دم صبح‌ست بیا تا قدح از کف ننهیم %~% که می تلخ درین یک دو سه دم شیرین‌ست
# 5 تا نوشت‌ست هلالی سخن لعل لبت %~% چون نی قند ساپای قلم شیرین‌ست
PageV1P067
### || [genre: Gh]
# 1 برخیز تا نهیم سر خود به پای دوست %~% جان را فدا کنیم که صد جان فدای دوست
# 2 در دوستی ملاحظه مرگ و زیست نیست %~% دشمن به از کسی که نمی‌رد برای دوست
# 3 حاشا! که غیر دوست کند جا به چشم من %~% دیدن نمی‌توان دگری را به جای دوست
# 4 از دوست هر جفا که رسد جای منت‌ست %~% زیرا که نیست هیچ وفا چون جفای دوست
# 5 با دوست آشنا شده بیگانه‌ام ز خلق %~% تا آشنای من نشود آشنای دوست
# 6 در حلقه سگان درش می‌روم که باز %~% احباب صف زنند به گرد سرای دوست
# 7 دست دعا گشاد هلالی به درگهت %~% یعنی به دست نیست مرا جز دعای دوست
PageV1P068
### || [genre: Gh]
# 1 گفتی بگو که در چه خیالی و حال چیست %~% ما را خیال توست تو را در خیال چیست
# 2 جانم به لب رسید چه پرسی ز حال من %~% چون قوت جواب ندارم سوال چیست
# 3 بی‌ذوق را ز لذت تیغت چه آگهی %~% از حلق تشنه پرس که آب زلال چیست
# 4 گفتم همیشه فکر وصال تو می‌کنم %~% در خنده شد که این همه فکر محال چیست
# 5 دردا که عمر در شب هجران گذشت و من %~% آگه نیم هنوز که روز وصال چیست
# 6 چون حل نمی‌شود به سخن مشکلات عشق %~% در حیرتم که فایده قیل و قال چیست
# 7 ای دم به دم به خون هلالی کشیده تیغ %~% مسکین چه کرد موجب چندین ملال چیست
PageV1P069
### || [genre: Gh]
# 1 شیشه می دور از آن لب‌های می‌گون می‌گریست %~% تا دل خود را دمی خالی کند خون می‌گریست
# 2 دوش بر سوز دل من گریه‌ها می‌کرد شمع %~% چشم من آن گریه را می‌دید و افزون می‌گریست
# 3 آن نه شب بود در ایام لیلی هر صباح %~% آسمان شب تا سحر بر حال مجنون می‌گریست
# 4 سیل در هامون صدا در کوه می‌دانی چه بود %~% از غم من کوه می‌نالید و هامون می‌گریست
# 5 چیست دامان سپهر امروز پرخون از شفق %~% غالبا امشب ز درد عشق گردون می‌گریست
# 6 بر رخ زردم ببین خط‌های اشک سرخ را %~% این نشانی‌هاست که امشب چشم من خون می‌گریست
# 7 شب که می‌خواندی هلالی را و می‌راندی به ناز %~% در درون پیش تو می‌خندید و بیرون می‌گریست
PageV1P070
### || [genre: Gh]
# 1 این تازه گل که می‌رسد از بوستان کیست %~% نخل کدام گلشن و سرو روان کیست
# 2 باز این نهال تازه که سر می‌کشد به ناز %~% سرو کشیده قامت نازک میان کیست
# 3 ای دل ز تیر ابروی پرفتنه‌اش منال %~% تو تیر را ببین و مگو کز کمان کیست
# 4 دشنام‌ها که از تو رساندند قاصدان %~% دانستم از ادای سخن کز زبان کیست
# 5 گر افگنند پیش سگت بعد کشتنم %~% داند ز بوی درد که این استخوان کیست
# 6 افسانه شد حدیث من آخر شبی بپرس %~% کین گفتگو که می‌گذرد داستان کیست
# 7 از آه گرم سوخت هلالی و کس نگفت %~% دودی که بر فلک شده از دودمان کیست
PageV1P071
### || [genre: Gh]
# 1 من با تو یک‌دلم سخن و قول من یکی‌ست %~% این‌ست قول من که شنیدی سخن یکی‌ست
# 2 بگداختم چنان که اگر سر برم به جیب %~% کس پی نمی‌برد که درین پیرهن یکی‌ست
# 3 خواهم به صد هزار زبان وصف او کنم %~% لیکن مقصرم که زبان در دهن یکی‌ست
# 4 ماه مرا به زهره‌جبینان چه نسبت‌ست %~% ایشان چو انجم‌ند و ماه انجمن یکی‌ست
# 5 صد بار از تو شوکت خوبان شکست یافت %~% خسرو هزار و خسرو لشکرشکن یکی‌ست
# 6 برخاست‌ست نقش دویی از میان ما %~% ما از کمال عشق دو جانیم و تن یکی‌ست
# 7 در درگهت رقیب و هلالی برابرند %~% طوطی درین دیار چرا با ذغن یکی‌ست
PageV1P072
### || [genre: Gh]
# 1 بی تو هر روز مرا ماهی و هر شب سالی‌ست %~% شب چنین روز چنان آه! چه مشکل حالی‌ست!
# 2 هرگزت نیست بر احوال غریبان رحمی %~% ما غریبیم و تو بی‌رحم غریب احوالی‌ست!
# 3 گر فتد مردم چشمم به رخت روی مپوش %~% تو همان گیر که بر روی تو این هم خالی‌ست
# 4 بر لب چشمه نوشین تو آن سبزه خط %~% شکرستان تو را طوطی فارغ بالی‌ست
# 5 می‌روی تند که باز آیم و زارت بکشم %~% این نه تندی‌ست که در کشتن من اهمالی‌ست
# 6 قرعه بندگی خویش به نامم زده‌ای %~% این سعادت عجب‌ست! این چه مبارک فالی‌ست!
# 7 ماه من سوی هلالی نظری کرد و گذشت %~% کوکب طالع او را نظر اقبالی‌ست
PageV1P073
### || [genre: Gh]
# 1 در دل بی‌خبران جز غم عالم غم نیست %~% در غم عشق تو ما را خبر از عالم نیست
# 2 خاک عالم که سرشتند غرض عشق تو بود %~% هر که خاک ره عشق تو نشد آدم نیست
# 3 از جنون من و حسن تو سخن بسیارست %~% قصه ما و تو از لیلی و مجنون کم نیست
# 4 گر طبیبان ز پی داغ تو مرهم سازند %~% کی گذاریم که آن داغ کم از مرهم نیست
# 5 بس که سودای تو دارم غم خود نیست مرا %~% گر ازین پیش غمی بود کنون آن هم نیست
# 6 من که امروز هلاک دم جان‌بخش تو ام %~% دم عیسی چه کنم چون دم او این دم نیست
# 7 غنچه خرمی از خاک هلالی مطلب %~% که سر روضه او جای دل خرم نیست
PageV1P074
### || [genre: Gh]
# 1 کدام جلوه که در سرو سرافراز تو نیست %~% کدام فتنه که در جلوه‌های ناز تو نیست
# 2 مکن به خاک درش ای رقیب عرض نیاز %~% که نازنین مرا حاجت نیاز تو نیست
# 3 دلا به شام فراق از بلای حشر مپرس %~% که روز کوته او چون شب دراز تو نیست
# 4 ز سجده پیش زخش منع ما مکن زاهد %~% نیاز اهل محبت کم از نماز تو نیست
# 5 به کوی عشق هلالی نساختی کاری %~% چه شد مگر کرم دوست کارساز تو نیست
PageV1P075
### || [genre: Gh]
# 1 دگرم بسته آن زلف سیه نتوان داشت %~% آن‌چنانم که به زنجیر نگه نتوان داشت
# 2 تاب خیل و سپه زلف و رخی نیست مرا %~% روز و شب معرکه با خیل و سپه نتوان داشت
# 3 تا کی آن چاه ذقن را نگرم با لب خشک %~% این همه تشنه مرا بر لب چه نتوان داشت
# 4 دیده بربستم و نومید نشستم چه کنم %~% بیش از این دیده به امید به ره نتوان داشت
# 5 با وجود رخ او دیدن گل کی زیباست %~% پیش خورشید نظر جانب مه نتوان داشت
PageV1P076
### || [genre: Gh]
# 1 در مجلس اگر او نظری با دگری داشت %~% دانند حریفان که در آن هم نظری داشت
# 2 هر لاله که با داغ دل از خاک بر آمد %~% دیدم که ز سودای تو پرخون جگری داشت
# 3 امروز سر زلف تو آشفته چرا بود %~% گویا ز پریشانی دل‌ها خبری داشت
# 4 فریاد که رفت از سرم آن سرو که عمری %~% من خاک رهش بودم و بر من گذری داشت
# 5 با جام و قدح عزم چمن کرد چو نرگس %~% هر کس که درین روز سیم و زری داشت
# 6 زین مرحله آهنگ عدم کرد هلالی %~% مانند غریبی که هوای سفری داشت
PageV1P077
### || [genre: Gh]
# 1 دل چه باشد کز برای یار ازان نتوان گذشت %~% یار اگر این‌ست بالله می‌توان از جان گذشت
# 2 از خیال آن قد رعنا گذشتن مشکل‌ست %~% راست می‌گویم بلی از راستی نتوان گذشت
# 3 جز به روز وصل عمر و زندگی حیف‌ست حیف %~% حیف از آن عمری که بر من در شب هجران گذشت
# 4 یار بگذشت از همه خندان و از من خشمناک %~% عمر بر من مشکل و بر دیگران آسان گذشت
# 5 چون گذشت از دل تیر خدنگش گو بیا تیر اجل %~% هر چه آید بگذرد چون هرچه آمد آن گذشت
# 6 پیش از این گر جام عشرت داشتم حالا چه سود %~% از فلک دور دگر خواهم که آن دوران گذشت
# 7 خلق گویندم هلالی درد خود را چاره کن %~% کی توانم چاره دردی که از درمان گذشت
PageV1P078
### || [genre: Gh]
# 1 روز من شب شد و آن ماه به راهی نگذشت %~% این چه عمری‌ست که سالی شد و ماهی نگذشت
# 2 ذوق آن جلوه مرا کشت که وی از سر ناز %~% آمد و گاه گذشت از من و گاهی نگذشت
# 3 عمر بگذشت و همان روز سیه در پیش‌ست %~% در همه عمر چنین روز سیاهی نگذشت
# 4 قصه شهر دل و لشکر اندوه مپرس %~% که از آن عرصه به این ظلم سپاهی نگذشت
# 5 نگذشت آن مه و زارست هلالی به رهش %~% حال درویش خراب‌ست که شاهی نگذشت
PageV1P079
### || [genre: Gh]
# 1 یا تمنای وصال تو مرا خواهد کشت %~% یا تمنای جمال تو مرا خواهد کشت
# 2 باز در جلوه ناز آمده‌ای همچو نهال %~% جلوه ناز نهال تو مرا خواهد کشت
# 3 روز وصلت تو در کشتن من تیغ مکش %~% که شب هجر خیال تو مرا خواهد کشت
# 4 چند پرسی که تو را زار کشم یا نکشم %~% جهد کن ور نه خیال تو مرا خواهد کشت
# 5 شاه من تا به کی این سرکشی و حشمت و ناز %~% وه! که این جاه و جمال تو مرا خواهد کشت
# 6 گم شدی باز هلالی به خیال دهنش %~% این خیالات محال تو مرا خواهد کشت
PageV1P080
### || [genre: Gh]
# 1 آمد آن سنگین‌دل و صد رخنه در جان کرد و رفت %~% ملک جان را از سپاه غمزه ویران کرد و رفت
# 2 آن که در زلفش پریشان دل ما جمع بود %~% جمع ما را همچو زلف خود پریشان کرد و رفت
# 3 قالب فرسوده ما خاک بودی کاشکی %~% بر زمین کان شهسوار شوخ جولان کرد و رفت
# 4 گر دل از دستم به غارت برد چندان باک نیست %~% غارت دل سهل باشد غارت جان کرد و رفت
# 5 رفتی و دل بردی و جان من از غم سوختی %~% بازگرد آخر که چندین ظلم نتوان کرد و رفت
# 6 دل به سویش رفت و در هجران مرا تنها گذاشت %~% کار بر من مشکل و بر خویش آسان کرد و رفت
# 7 در دم رفتن هلالی جان به دست دوست داد %~% نیم‌جانی داشت آن هم صرف جانان کرد و رفت
PageV1P081
### || [genre: Gh]
# 1 دل به امید کرم دادم و دیدم ستمت %~% چه ستم‌ها که ندیم به امید کرمت
# 2 دارم آن سر که به خاک قدمت سر بنهم %~% غیر از اینم هوسی نیست به خاک قدمت
# 3 تویی آن پادشه مملکت حسن که نیست %~% حشمت و خیل بتان درخور خیل و حشمت
# 4 لطف تو کم ز کم و جور تو بیش از بیش‌ست %~% می‌کنم شکر و ندارم گله از بیش و کمت
# 5 عاشق دل‌شده را موج غم از سر بگذشت %~% دست او گیر که افتاده به دریای غمت
# 6 رقم از مشک زدی بر ختن ای کاتب صنع %~% آفرین بر تو و بر خامه مشکین‌رقمت!
# 7 دفتر شرح غمت رفت هلالی همه جا %~% گر چه صد ره ببریدیم زبان قلمت
PageV1P082
### || [genre: Gh]
# 1 در کوی تو آمد به سرم سنگ ملامت %~% مشکل که ازین کوی برم جان به سلامت
# 2 نتوان گله کرد از جور و جفایی که تو کردی %~% جور تو کرم بود و جفای تو کرامت
# 3 امروز مرا درین شهر حال غریبی‌ست %~% نی رای سفر کردن و نی روی اقامت
# 4 شد سیل سرشکم سبب طعنه مردم %~% توفان بلا دارم و دریای ملامت
# 5 «قد قامت» و فریاد موذن نکند گوش %~% آن کس که به فریاد بود زان قد و قامت
# 6 ای دل که تو امروز گرفتار فراقی %~% امروز تو کم نیست و فردای قیامت
# 7 بی روی تو یک چند اگر زیست هلالی %~% جان می‌دهد اینک به صد اندوه و ندامت
PageV1P083
### || [genre: Gh]
# 1 نا دیده می‌کنی چو فتد دیده بر منت %~% جانم فدای دیدن و نادیده کردنت
# 2 فردا که ریزه ریزه شود تن به زیر خاک %~% برخیزم و چو ذره در آیم ز روزنت
# 3 با آن که رفت روشنی چشمم از غمت %~% دارم هنوز دوست‌تر از چشم روشنت
# 4 گر می‌کشی نمی‌روم از صیدگاه تو %~% دست من‌ست و حلقه فتراک توسنت
# 5 بر دامن تو باده گلگون چکیده است %~% یا خون ماست آن که گرفت‌ست دامنت
# 6 مستی و گردنی چو صراحی کشیده‌ای %~% خوش آن که دست خویش در آرم به گردنت
# 7 دیگر تو را چه باک هلالی ز دشمنان %~% کان ماه با تو دوست شد و مرد دشمنت
PageV1P084
### || [genre: Gh]
# 1 اگر از آمدنم رنجه نگردد خویت %~% هر دم از دیده قدم سازم و آیم سویت
# 2 گر بدانم که توان بر سر کویت بودن %~% تا توانم نروم جای دگر از کویت
# 3 سر من خاک رهت باد که شاید روزی %~% بر سر من سایه کند سرو قد دل‌جویت
# 4 یا مرا زار بکش یا مرو از پیش نظر %~% که ز کشتن بتر است این که نبینم رویت
# 5 می‌کشم هر نفس از خط و ز زلفت آهی %~% آه! بنگر که چه‌ها می‌کشم از هر مویت
# 6 بعد از این لطف کن و در دل تنگم بنشین %~% تا نشستن نتواند دگری پهلویت
# 7 ای به ابروی تو مایل همه کس چون مه عید %~% از هلالی چه عجب میل خم ابرویت
PageV1P085
### || [genre: Gh]
# 1 چه غم گر در سرم شوری‌ست از سودای گیسویت %~% سر صد همچو من بادا فدای هر سر مویت
# 2 تن چون موی را خواهم به گیسوی تو پیوستن %~% بدین تقریب خود را خواهم افگندن به پهلویت
# 3 به روی خوبت از روزی که خط بندگی دادم %~% ز غم‌های جهان آزادم ای من بنده رویت
# 4 به دور لاله و گل چون به گل‌گشت چمن رفتی %~% خجل شد آن یک از رنگ تو و آن دگر از بویت
# 5 از آن رو بر سر کویت قدم کردم ز فرق سر %~% که می‌خواهم نگردد پایمال من سر کویت
# 6 خدا را چون به پایت سر نهم رخ بر متاب از من %~% که میل سجده دارم پیش محراب دو ابرویت
# 7 نترسم گر به خون‌ریز هلالی تیغ برداری %~% ولی ترسم که آزاری رسد بر دست و بازویت
PageV1P086
### || [genre: Gh]
# 1 خدا را تند سوی من مبین چون بنگرم سویت %~% تغافل کن زمانی تا ببینم یک زمان رویت
# 2 ز خاک کوی من گفتی برو یا خاک شو این‌جا %~% چو آخر خاک خواهم شد من و خاک سر کویت
# 3 تنم زارست و جان محزون جگر پر درد و دل پر خون %~% ترحم کن که دیگر نیست تاب تندی از خویت
# 4 به صد تیغ ستم کشتی مرا عذر تو چون خواهم %~% کرم‌ها می‌کنی صد آفرین بر دست و بازویت
# 5 پس از عمری اگر یک لحظه پهلوی تو بنشینم %~% رقیب اندر میان آید که دور افتم ز پهلویت
# 6 میانت یک سر موی‌ست و جان در اشتیاق او %~% بیا ای جان مشتاقان فدای هر سر مویت
# 7 هلالی را نگشتی گر سجود از دیدنت مانع %~% سرش در سجده بودی تا قیامت پیش ابرویت
PageV1P087
### || [genre: Gh]
# 1 مرا به باده نه باغ و بهار شد باعث %~% بهار و باغ چه باشد که یار شد باعث
# 2 رسیده بود گل آن سرو هم به باغ آمد %~% بیار می که یکی صد هزار شد باعث
# 3 نبود ناله مرغ چمن ز جلوه گل %~% لطافت رخ آن گل‌عذار شد باعث
# 4 اگر به می‌کده رفتیم عذر ما بپذیر %~% که باده خوردن ما را خمار شد باعث
# 5 اگر ز کوی تو رفتیم اختیار نبود %~% فغان و ناله بی‌اختیار شد باعث
# 6 گر از تو یک دو سه روزی جدا شدیم مرنج %~% که گردش فلک و روزگار شد باعث
# 7 قرار در شکن زلف یار خواهم کرد %~% بدین قرار دل بی‌قرار شد باعث
# 8 به مجلس تو هلالی کشید طعن رقیب %~% گل وصال تو بر زخم خار شد باعث
PageV1P088
### || [genre: Gh]
# 1 مشتاق درد را به مداوا چه احتیاج %~% بیمار عشق را به مسیحا چه احتیاج
# 2 چون جلوه‌گاه سبزخطان شد مقام دل %~% ما را به سبزه و صحرا چه احتیاج
# 3 تا کی به ناز رفتن و گفتن که جان بده %~% جان می‌دهم بیا به تقاضا چه احتیاج
# 4 چون ما فرح ز سایه قصر تو یافتیم %~% ما را به فیض عالم بالا چه احتیاج
# 5 واعظ ملامت تو به بانگ بلند چیست %~% آهسته باش این همه غوغا چه احتیاج
# 6 تا چند بهر سود و زیان دردسر کشیم %~% داریم یک سر این همه سودا چه احتیاج
# 7 دور از تو هلالی خو گرفته به کنج غم %~% او را به گشت باغ و تماشا چه احتیاج
PageV1P089
### || [genre: Gh]
# 1 بدین هوس که دمی سر نهم به پای قدح %~% هزار بار فزون خوانده‌ام دعای قدح
# 2 منم که وقف خرابات کرده‌ام سر و زر %~% زر از برای شراب و سر از برای قدح
# 3 بریز خون من و خون‌بها شراب بیار %~% بگیر جوهر جانم بده بهای قدح
# 4 رسید موسم گشت چمن بیا ساقی %~% که تازه شد هوس باده و هوای قدح
# 5 به یاد لعل تو تا کی لب قدح بوسم %~% خوش آن که بوسه بر آن لب زنم به جای قدح
# 6 هلالی از قدح می چه جای پرهیزست %~% بیا ساقی که پیر مغان می‌زند صلای قدح
PageV1P090
### || [genre: Gh]
# 1 ای چشم تو شوخ‌تر ز هر شوخ %~% چشم از تو ندیده شوخ‌تر شوخ
# 2 از نام دو چشم خود چه پرسی %~% این فتنه‌گر است و آن دگر شوخ
# 3 بالله که نزاد مادر دهر %~% مانند تو نازنین پسر شوخ
# 4 مسکین دل عاشقان شکستند %~% این سنگ‌دلان سیم‌بر شوخ
# 5 ترک سر خویش من هلالی %~% کین طایفه‌اند سر به سر شوخ
PageV1P091
### || [genre: Gh]
# 1 خوشا کسی که درین عالم خراب‌آباد %~% اساس ظلم فگند و بنای داد نهاد
# 2 بیا بیا که از آن رفتگان به یاد آریم %~% که رفته‌اند و ازیشان کسی نیارد یاد
# 3 مکن اقامت و بنیاد خانمان مفگن %~% که دست حادثه خواهد فگندش از بنیاد
# 4 توانگری که در خیر بر فقیران بست %~% دری ز عالم بالا به روی او نگشاد
# 5 کسی که یافت بر احوال زیردستان دست %~% به ظلم اگر نستاند خدایش خیر دهاد
# 6 صنوبرا تو چه دل بسته‌ای به هر شاخی %~% چو سرو باش که از بار دل شوی آزاد
# 7 چه خوش فتاد هلالی به بنده خانه عشق %~% برو غلامی این خاندان مبارک باد!
PageV1P092
### || [genre: Gh]
# 1 دوش با صد عیش بودی هرشبت جون دوش باد %~% گر چو خونم با حذیفان باده خوردی نوش باد
# 2 هر که جز کام تو جوید باد یا رب تلخ‌کام %~% هر که جز نام تو گوید تا ابد خاموش باد
# 3 سرکشان را از رکابت باد طوق بندگی %~% حلقه نعل سمندت چرخ را در گوش باد
# 4 می‌گذشتی با ناز و می‌گفتند خلق %~% این قبای حسن دایم زیور آن دوش باد
# 5 گه‌گهی شب‌ها در آغوش خودت می‌بینم به خواب %~% دست من روزی به بیداری در آن آغوش باد
# 6 تا هلالی لعل می‌گون تو دید از هوش رفت %~% زین شراب لعل تا روز ابد مدهوش باد
PageV1P093
### || [genre: Gh]
# 1 بیا بیا که دل و جان من فدای تو باد %~% سری که بر تن من هست خاک پای تو باد
# 2 دلم به مهر تو صد پاره باد و هر پاره %~% هزار ذره و هر ذره در هوای تو باد
# 3 ز خانه تا به در آیی و پا نهی به سرم %~% سرم فتاده به خاک در سرای تو باد
# 4 تو را به بسمل من گر رضاست بسم‌الله %~% بیا بیا که قضا تابع رضای تو باد
# 5 مقصرم ز دعا در جواب دشنامت %~% ملایک همه افلاک در دعای تو باد
# 6 مباد آن که رمد هرگز از بلای تو دل %~% درین جهان و در آن نیز مبتلای تو بود
# 7 به درد خوی گرفتم دوا نمی‌خواهم %~% همیشه در دل من درد بی‌دوای تو باد
# 8 چه لطف بود رقیبا که رفتی از کویش %~% بدین ثواب که کردی بهشت جای تو باد
# 9 اگر هلالی بیچاره در هوای تو مرد %~% برای مردن او غم مخور بقای تو باد
PageV1P094
### || [genre: Gh]
# 1 کارم از دست شد و دل ز غمت زار افتاد %~% فکر دل کن که مرا دست و دل از کار افتاد
# 2 بهتر آنست که چون گل نشوی هم‌دم خار %~% چند روزی که گل حسن تو بی خار افتاد
# 3 می‌رود خون دل از دیده ولی دل چه کند %~% که مرا این همه از دیده خون‌بار افتاد
# 4 تا ابد پشت به دیوار سلامت ننهد %~% دردمندی که در آن سایه دیوار افتاد
# 5 گر به راه غمت افتاد هلالی غم نیست %~% در ره عشق ازین واقعه بسیار افتاد
PageV1P095
### || [genre: Gh]
# 1 سایه‌ای کز قد و بالای تو بر ما افتد %~% به ز نوری‌ست که از عالم بالا افتد
# 2 هر کجا دیده بر آن قامت رعنا افتد %~% رود از دست دل زار و همان‌جا افتد
# 3 هر که در کوی تو روزی به هوس پای نهاد %~% عاقبت هم به سر کوی تو از پا افتد
# 4 آن که افتد سر ما در گذر او همه روز %~% کاش روزی گذر او به سر ما افتد
# 5 افتد از گریه تن زار هلالی هر سو %~% همچو خاشاک ضعیفی که به دریا افتد
PageV1P096
### || [genre: Gh]
# 1 گر ز رخسار تو یک لمعه به دریا افتد %~% آب آتش شود و شعله به صحرا افتد
# 2 بس که از قد تو نالیم به آواز بلند %~% هر نفس غلغله در عالم بالا افتد
# 3 روز وصل‌ست هم امروز فدای تو شوم %~% کار امروز نشاید که به فردا افتد
# 4 دارم امید که چون تیغ کشی در دم قتل %~% هر کجا پای تو باشد سرم آن‌جا افتد
# 5 رفتی از خانه به بازار به صد عشوه و ناز %~% آه ازین ناز! درین شهر چه غوغا افتد
# 6 آن که انداخت درین آتش سوزان ما را %~% دل ما بود که آتش به دل ما افتد
# 7 دل مدهوش هلالی که ز پا افتادست %~% کاش در جلوه‌گه آن بت رعنا افتد
PageV1P097
### || [genre: Gh]
# 1 تو را گهی که نظر بر من خراب افتد %~% دلم بس که تپد در من اضطراب افتد
# 2 دلم به یاد لبت هر زمان شود بی‌خود %~% علی‌الخصوص زمانی که در شراب افتد
# 3 تو چون شراب‌خواری با رقیب خنده‌زنان %~% ز خنده تو نمک در دل کباب افتد
# 4 ز بهر جلوه چو خورشید من رود بر بام %~% به خان‌ها همه از روزن آفتاب افتد
# 5 مگو: به دوزخ هجر افگنم هلالی را %~% روا مدار که بیچاره در عذاب افتد
PageV1P098
### || [genre: Gh]
# 1 چو از داغ فراقت شعله حسرت به جان افتد %~% چنان آهی کشم از دل که آتش در جهان افتد
# 2 سجود آستانت چون میسر نیست می‌خواهم %~% که آن‌جا کشته گردم تا سرم بر آستان افتد
# 3 نماند از سیل اشک من زمین را یک بنا محکم %~% کنون ترسم که نقصان در بنای آسمان افتد
# 4 به راهت چند زار و ناتوان افتم خوش آن روزی %~% که از چشمت نگاهی سوی این ناتوان افتد
# 5 تن زار مرا هر دم رقیب آزرده می‌سازد %~% چنین باشد بلی چون چشم سگ بر استخوان افتد
# 6 هلالی آن چنان در عاشقی رسوای عالم شد %~% که پیش از هر سخن افسانه او در میان افتد
PageV1P099
### || [genre: Gh]
# 1 آب حیات حسنت گل برگ تر ندارد %~% طعم دهان تنگت تنگ شکر ندارد
# 2 ای دیده تیز منگر در روی نازک او %~% کز غایت لطافت تاب نظر ندارد
# 3 در هر گذر که باشی نتوان گذشتن از تو %~% آری چو جانی و کس از جان گذر ندارد
# 4 سگ را بخون آهو رخصت مده که مسکین %~% از رشک چشم مستت خون در جگر ندارد
# 5 در عشق تو هلالی از ترک سر به سر شد %~% دیوانه است و عاشق پروای سر ندارد
PageV1P100
### || [genre: Gh]
# 1 روز عمرم چند یارب! چون شب غم بگذرد %~% عمر من کم باد تا روز چنین کم بگذرد
# 2 دولت وصلت گذشت و محنت هجران رسید %~% آن گذشت امید می‌دارم که این هم بگذرد
# 3 نگذرد گر سال‌ها باشم به راهش منتظر %~% ور دمی غایب شوم آید همان دم بگذرد
# 4 چون ز درد هجر گریان بر سر راهش روم %~% گریه من بیند و خندان و خرم بگذرد
# 5 مرهمی نه بر دل افگار من بهر خدا %~% پیش ازان روزی که کار دل ز مرهم بگذرد
# 6 هر که از روی ارادت پا نهد در راه عشق %~% عالمی پیش آیدش کز هر دو عالم بگذرد
# 7 تا کنون عمر هلالی در غم رویت گذشت %~% عمر باقی مانده یا رب! هم درین غم بگذرد
PageV1P101
### || [genre: Gh]
# 1 ماه شهر آشوب من هر گه به راهی بگذرد %~% شهر پرغوغا شود چونان که ماهی بگذرد
# 2 روزم از هجران سیه شد آفتاب من کجاست %~% تا به سویم در چنین روز سیاهی بگذرد
# 3 چون به ره می‌بینمش بی‌خود تظلم می‌کنم %~% همچو مظلومی که به روی پادشاهی بگذرد
# 4 ای که در عشق بتان لاف صبوری می‌زنی %~% صبر کن تا زین حکایت چندگاهی بگذرد
# 5 نگذرد گر سال‌ها باشم به راهش منتظر %~% ور دمی غایب شوم آن دم چو ماهی بگذرد
# 6 با وجود آن که آتش زد مرا در جان و دل %~% دل نمی‌خواهد که سویش دود آهی بگذرد
# 7 ساقیا لب‌تشنه مردم کاش بر من بگذری %~% وه! چه باشد آب حیوان بر گیاهی بگذرد
# 8 در صف خوبان تو در جولان و خلقی در فغان %~% همچو آن شاهی که با خیل و سپاهی بگذرد
# 9 گفت می‌خواهم که از پیش هلالی بگذرم %~% آه! اگر ظلمی چنین بر بی‌گناهی بگذرد!
PageV1P102
### || [genre: Gh]
# 1 شمع دوش از ناله من گریه بسیار کرد %~% غالبا سوز دل من در دل او کار کرد
# 2 حال دل می‌داند آن شوخ و تغافل می‌کند %~% این سزای آن که سر عشق را اظهار کرد
# 3 ناله من این همه زان ماه خوش‌رفتار نیست %~% هرچه با من کرد دور چرخ کج‌رفتار کرد
# 4 عاشقان زین پیش دایم عزتی می‌داشتند %~% محنت عشقش عزیزان جهان را خوار کرد
# 5 عشق آسان می‌نمود اول به امید وصال %~% ناامیدی‌های هجرانش چنین دشوار کرد
# 6 در بلای عشق کی خوانم دعای عافیت %~% کز دعاهای چنین می‌باید استغفار کرد
# 7 فی‌المثل گر خاک خواهد شد رقیب سنگدل %~% خواهد از خاکش فلک راه مرا دیوار کرد
# 8 گاه‌گاهی گر هلالی را بپرسی دور نیست %~% زان که آن بیچاره را این آرزو بیمار کرد
PageV1P103
### || [genre: Gh]
# 1 مسکین طبیب چاره دردم خیال کرد %~% بیچاره را ببین چه خیال محال کرد
# 2 کی می‌رسد خیال طبیبان به درد من %~% دردن بدان رسید که نتوان خیال کرد
# 3 دارد هزار تفرقه دل در شب فراق %~% کو آن فراغتی که به روز وصال کرد
# 4 گل پیش عارض تو شد از انفعال سرخ %~% آن خنده‌ای که کرد هم از انفعال کرد
# 5 سنگین‌دلی که اسب جفا تاخت بر سرم %~% موری ضعیف را به ستم پایمال کرد
# 6 سلطان وقت شد ز گدایان کوی عشق %~% درویش میل سلطنت بی‌زوال کرد
# 7 گفتی که حلقه ساخت هلالی قد تو را %~% آن کس که ابروان تو را چون هلالی کرد
PageV1P104
### || [genre: Gh]
# 1 نمی‌توان به تو شرح بلای هجران کرد %~% فتاده‌ام به بلایی که شرح نتوان کرد
# 2 ز روزگار مرا خود همیشه دردی بود %~% غم تو آمد و آن را هزار چندان کرد
# 3 بلای هجر تو مشکل بود خوش آن بی‌دل %~% که مرد پیش تو و کار برخورد آسان کرد
# 4 خیال کشتن من داشت وه! چه شد یا رب %~% کدام سنگ‌دل آن شوخ را پشیمان کرد
# 5 جراحت دل ما بر طبیب ظاهر نیست %~% که تیر غمزه او هر چه کرد پنهان کرد
# 6 نیافت لذت ارباب ذوق بی‌دردی %~% که قدر درد ندانست و فکر درمان کرد
# 7 هلالی از دل مجروح من چه می‌پرسی %~% خرابه‌ای که تو دیدی فراق ویران کرد
PageV1P105
### || [genre: Gh]
# 1 من عاشق و دیوانه و مستم چه توان کرد %~% می خواره و معشوق‌پرستم چه توان کرد
# 2 گر ساغر سی روزه کشیدم چه توان گفت %~% ور توبه چل‌ساله شکستم چه توان کرد
# 3 گویند که رندی و خراباتی و بدنام %~% آری به خدا این همه هستم چه توان کرد
# 4 من رسته‌ام از قید خرد هیچ مگویید %~% ور زان که ازین قید نرستم چه توان کرد
# 5 برخاستم از صومعه زهد و سلامت %~% در کوی خرابات نشستم چه توان کرد
# 6 عهدم همه با پیر مغان‌ست هلالی %~% گر با دگری عهد نبستم چه توان کرد
PageV1P106
### || [genre: Gh]
# 1 به ناز می‌رود و سوی کس نمی‌نگرد %~% هزار آه کشم یک نفس نمی‌نگرد
# 2 گهی به پس روم و گه سر رهش گیرم %~% ولی چه فایده چون پیش و پس نمی‌نگرد
# 3 چو غمزه‌اش ره دین زد چه سود ناله جان %~% که راهزن به فغان جرس نمی‌نگرد
# 4 کسی که در هوس روی ماه‌رخساری‌ست %~% در آفتاب ز روی هوس نمی‌نگرد
# 5 دلم به سینه صد چاک مشکل آید باز %~% که مرغ رفته به سوی قفس نمی‌نگرد
# 6 خطاست پیش رخش سوی نو خطان دیدن %~% کسی به موسم گل خار و خس نمی‌نگرد
# 7 گذشت و سوی هلالی ندید و رحم نکرد %~% چه طالع‌ست که هرگز به کس نمی‌نگرد
PageV1P107
### || [genre: Gh]
# 1 باغ عیش من به جای گل همه خار آورد %~% آری این نخلی که من دارم همین بار آورد
# 2 کوه از سیل سرشکم در صدا آید بلی %~% گریه من سنگ را در ناله زار آورد
# 3 عالمی در گریه است از ناله جان‌سوز من %~% نوحه‌ای کز درد خیزد گریه بسیار آورد
# 4 گر دل آزرده را جز داغ او مرهم نهم %~% بر دل آن مرحم شود داغی که آزار آورد
# 5 هر که ابروی تو دید و مایل محراب شد %~% زود باشد کز خجالت رو به دیوار آورد
# 6 تا ز خورشید جمالت گرم شد بازار حسن %~% هر دم این دیوانه را سودا به بازار آورد
# 7 پای بر فرق هلالی نه که بهر مقدمت %~% هر زمان صد گوهر از چشم گهربار آورد
PageV1P108
### || [genre: Gh]
# 1 تا کی آن شوخ نظر بر دگری اندازد %~% کاشکی جانب ما هم نظری اندازد
# 2 آه از آن خنجر مژگان که به هر چشم زدن %~% چاک‌ها در دل خونین‌جگری اندازد
# 3 بخت بد گر نرساند خبر وصل تو را %~% باری از مرگ رقیبان خبری اندازد
# 4 ای خوش آن عاشق پر ذوق که از غایت شوق %~% دست در گردن زرین‌کمری اندازد
# 5 سرگران‌ست هلالی قدح باده بیار %~% تا شود مست و به پای تو سری اندازد
PageV1P109
### || [genre: Gh]
# 1 یار هر چند که رعنا و سهی‌قد باشد %~% گر به عاشق نکویی بکند بد باشد
# 2 مقصد اهل نظر خاک در توست بلی %~% چون تو مقصود شوی کوی تو مقصد باشد
# 3 آن که در حسن بود یکصد خوبان جهان %~% حسن‌خلقی اگرش هست یکی صد باشد
# 4 الف قد تو پیش همه مقبول افتاد %~% این نه حرفی‌ست که بر وی قلم رد باشد
# 5 موی ژولیده من بین و وفا کن ور نه %~% سبزه بینی که مرا بر سد مرقد باشد
# 6 گفتمش دل به خم زلف تو در قید بماند %~% گفت دیوانه همان به که مقید باشد
# 7 حد کس نیست هلالی که شود همره ما %~% زان که این مرحله را محنت بی‌حد باشد
PageV1P110
### || [genre: Gh]
# 1 می خواهم و کنجی که بجز یار نباشد %~% من باشم و او باشد و اغیار نباشد
# 2 آن‌جا اثر رحمت جاوید توان یافت %~% کان‌جا ز رقیبان تو آثار نباشد
# 3 هر جا که حبیب‌ست به پهلوی رقیب‌ست %~% در باغ جهان یک گل بی‌خار نباشد
# 4 بر من که گرفتار توام رحم مفرمای %~% رحم‌ست بر آن کس که گرفتار نباشد
# 5 ما خانه‌خرابیم و نداریم پناهی %~% ویرانه ما را در و دیوار نباشد
# 6 تقصیر و فارسم رقیب‌ست عجب نیست %~% هرگز سگ دیوانه وفادار نباشد
# 7 بی‌یار به عالم نتوان بود هلالی %~% عالم به چه کار آید اگر یار نباشد
PageV1P111
### || [genre: Gh]
# 1 شب هجران رسید و محنت بسیار پیدا شد %~% بیا ای بخت کاری کن که ما را کار پیدا شد
# 2 به کنج عافیت می‌خواستم کز فتنه بگریزم %~% بلای عشق ناگه از در و دیوار پیدا شد
# 3 جگر خون‌ست ازان این گریه خونین پدید آمد %~% دلم زارست ازان این ناله‌های زار پیدا شد
# 4 نمی‌خواهم که خورشید جمالش جلوه‌گر گردد %~% در آن منزل که روزی سایه اغیار پیدا شد
# 5 عزیزان را ز سودای کسی آشفته می‌بینم %~% مگر آن یوسف گم‌گشته در بازار پیدا شد
# 6 طبیبا هر که را بیماری هجران فگند از پا %~% اجل پیش از تو بر بالین آن بیمار پیدا شد
# 7 به سویش بگذر ای باد صبا و ز من بگو آن‌جا %~% که در هجرت هلالی را بلا بسیار پیدا شد
PageV1P112
### || [genre: Gh]
# 1 افروخت رنگت از می و دل‌ها کباب شد %~% روی تو ماه بود و کنون آفتاب شد
# 2 گفتم به دور عشق تو سازم سرای عیش %~% غم‌خانه‌ای که داشتم آن هم خراب شد
# 3 این آه گرم بی‌سببی نیست دم به دم %~% یا سینه‌ سوخت یا دل سوزان کباب شد
# 4 ناصح زبان گشاد که تسکین دهد مرا %~% نام تو برد و موجب صد اضطراب شد
# 5 خوناب دیده این همه دانی که از کجاست %~% خونی که بود در دل غم‌دیده آب شد
# 6 هر جا که هست روی تو در پیش چشم ماست %~% کس در میان ما نتواند حجاب شد
# 7 فارغ نشسته بود و هلالی به کوی زهد %~% ناگه لب تو دید و خراب شراب شد
PageV1P113
### || [genre: Gh]
# 1 تا از فروغ روی تو گل کامیاب شد %~% چون صبح داغ سینه ی من آفتاب شد
# 2 از حسن نیم‌رنگ تو ای ساقی بهار %~% نظاره سیر مست گل ماه‌تاب شد
# 3 چون کشتی شکسته که از آب پر شود %~% ما را دل شکسته پر از خوناب شد
PageV1P114
### || [genre: Gh]
# 1 بر سر بالین طبیب از ناله من زار شد %~% از برای صحت من آمد و بیمار شد
# 2 دوش در کنج غم از فریاد دل خوابم نبرد %~% بلکه از افغان من همسایه هم بیدار شد
# 3 صبر می‌کردم که درد عشق خوبان کم شود %~% لیک از داروی تلخ اندوه من بسیار شد
# 4 مدعی گویا برای کشتن ما بس نبود %~% کان مه نامهربان هم رفت و با او یار شد
# 5 هر که را سودای زلف آن پری دیوانه کرد %~% خانمان بر هم زد و رسوای هر بازار شد
# 6 من سگت ای ترک آهو چشم برقع باز کن %~% کز برای دیدن روی تو چشمم چار شد
# 7 بس که آمد بر سو کویت هلالی همچو اشک %~% از نظر افتاد و در چشم عزیزت خوار شد
PageV1P115
### || [genre: Gh]
# 1 گر برون می‌آید آن بی‌رحم زارم می‌کشد %~% ور نمی‌آید به درد انتظارم می‌کشد
# 2 گر معاذالله نباشد دولت دیدار او %~% محنت هجران به اندک روزگارم می‌کشد
# 3 ای که گویی بر سر آن کوی خواهی کشته شد %~% راضیم بالله اگر دانم که یارم می‌کشد
# 4 هر گه امسالش عتاب‌آلوده می‌بینم به خود %~% یاد آن مسکین‌نوازی‌های پارم می‌کشد
# 5 چون برون آید کله کج کرده دامن بر زده %~% دیدن جولان آن چابک‌سوارم می‌کشد
# 6 ساقیا امشب که مستم لطف کن خونم بریز %~% ور نه چون فردا شود رنج خمارم می‌کشد
# 7 زیر بار غم هلالی کار من جان کندن‌ست %~% وه! که آخر محنت این کار و بارم می‌کشد
PageV1P116
### || [genre: Gh]
# 1 زان دل به جانب سگ کوی تو می‌کشد %~% کو دامنم گرفته به سوی تو می‌کشد
# 2 دانی چرا به دامنت آویخته دلم %~% خود را به این بهانه به کوی تو می‌کشد
# 3 صاحب‌دلی که یافت سررشته مراد %~% سررشته‌اش به حلقه موی تو می‌کشد
# 4 فارغ ز بوی غالیه جعد سنبلم %~% خاطر به جعد غالیه بوی تو می‌کشد
# 5 ای ترک مست این همه سنگ جفا مزن %~% بر دل‌شکسته‌ای که سبوی تو می‌کشد
# 6 بر عاشقان بلاست جفای تو و دلم %~% چنیدین بلا ز تندی خوی تو می‌کشد
# 7 دور از رخت کشید هلالی هزار آه %~% آه! این چه‌هاست کز غم روی تو می‌کشد
PageV1P117
### || [genre: Gh]
# 1 باز عشق آمد و کار دل ازو مشکل شد %~% هر چه تدبیر خرد بود همه باطل شد
# 2 خواستم عشق بتان کم شود افزون گردید %~% گفتم آسان شود این کار بسی مشکل شد
# 3 پای هر کس که به سرمنزل عشق تو رسید %~% آخرالامر سرش خاک همان منزل شد
# 4 اشک چون راز دلم گفت فتاد از نظرم %~% با وجودی که به صد خون جگر حاصل شد
# 5 آن سهی سرو که میل دل ما جانب اوست %~% یارب از بهر چه سوی دگران مایل شد
# 6 غم نبود آن: که مرا دی به تغافل می‌کشت %~% غم از آن‌ست که: امروز چرا غافل شد
# 7 شب وصل تو هلالی قدح از دست نداد %~% مگر از جام لبت بیخود و لایعقل شد
# 8 اهل عیش‌ند هلالی همه رندان لیکن %~% زان میان گوشه اندوه مرا منزل شد
PageV1P118
### || [genre: Gh]
# 1 اگر سودای عشق این‌ست من دیوانه خواهم شد %~% چه جای آشنا کز خویش هم بیگانه خواهم شد
# 2 دمیدی یک فسون وز دست بردی صبر و هوش من %~% خدا را ترک افسون کن که من افسانه خواهم شد
# 3 غم عشق تو را چون گنج کرده‌ام پنهان %~% به این گنج نهانی ساکن ویرانه خواهم شد
# 4 شبی کز روی آتشناک مجلس را بر افروزی %~% تو شمع جمع خواهی گشت و من پروانه خواهم شد
# 5 مرا کنج صلاح و خرقه تقوا نمی‌زیبد %~% گریبان چاک و رسوا جانی می‌خانه خواهم شد
# 6 به دور آن لب می‌گون مجو پیمان زهد از من %~% سر پیمان ندارم بر سر پیمانه خواهم شد
# 7 هلالی من نه آن رندم که از مستی شوم بیخود %~% اگر بیخود شوم زان نرگس مستانه خواهم شد
PageV1P119
### || [genre: Gh]
# 1 از حال دل و دیده مپرسید که چون شد %~% خون شد دل و از رهگذر دیده برون شد
# 2 ما بی‌خبران چون خبر از خویش نداریم %~% حال دل آواره چه دانیم که چون شد
# 3 دل خون شد و از دست هنوزش نگذاری %~% بگذار خدا را که دل از دست تو خون شد
# 4 تا باد صبا در شکن زلف تو ره یافت %~% بهر دل ما سلسله‌جنبان جنون شد
# 5 کردیم به امید وفا صبر ولیکن %~% هرچند که کردیم جفای تو فزون شد
# 6 هر قصر امیدی که بر افراخته بودیم %~% از سیل فراق تو به یک بار نگون شد
# 7 در عشق تو گویند بشد کار هلالی %~% کاری که مراد دل او بود کنون شد
PageV1P120
### || [genre: Gh]
# 1 تا سلسله زلف تو زنجیر جنون شد %~% وابستگی این دل دیوانه فزون شد
# 2 شرمنده شد از عکس جمالت مه و خورشید %~% وز عارض گل‌رنگ تو دل غنچه خون شد
# 3 خون شد دل من دم به دم از فرقت دلبر %~% زان رو ز ره دیده خون‌بار برون شد
# 4 آنجا که صبا را گذری نیست که گوید %~% حال دل این خسته به دلدار که چون شد
# 5 هرجند قدت راست هلالی چو الف بود %~% از بار غم دوست به یک بار چو نون شد
PageV1P121
### || [genre: Gh]
# 1 گل شکفت و شوق آن گل‌چهره از سر تازه شد %~% وای جان من! که بر دل داغ دیگر تازه شد
# 2 آمد از کویت نسیمی غنچه دل‌ها شکفت %~% گلشن جان زان نسیم روح‌پرور تازه شد
# 3 تا گذشتی همچو آب خضر بر طرف چمن %~% هر خس و خاشاک چون سرو و صنوبر تازه شد
# 4 توسنت بار دگر پا بر رخ زردم نهاد %~% دولت من بین! که بازم سکه زر تازه شد
# 5 زخم‌های تیر مژگان سر به سر آورده بود %~% چون نمک پاشیدی از لب‌ها سراسر تازه شد
# 6 تازه شد جان هلالی تا به خون عاشقان %~% رسم خونریزی از آن شوخ ستمگر تازه شد
PageV1P122
### || [genre: Gh]
# 1 غم بتان مخور ای دل که زار خواهی شد %~% اگر عزیز جهانی تو خوار خواهی شد
# 2 اگر چو من هوس زلف یار خواهی کرد %~% ز عاشقان سیه روزگار خواهی شد
# 3 تو از طریقه یاری همیشه فارغ و من %~% نشسته‌ام به امیدی که یار خواهی شد
# 4 چو در وفای توام بر دلم جفا مپسند %~% که پیش اهل وفا شرمسار خواهی شد
# 5 کنون به حسن تو کس نیست از هزار یکی %~% تو خود هنوز یکی از هزار خواهی شد
# 6 ز فکر کار جهان بار غم به سینه منه %~% وگر نه بر سر این کار و بار خواهی شد
# 7 هلالی از پی آن شهسوار تند مرو %~% که نارسیده به گردش غبار خواهی شد
PageV1P123
### || [genre: Gh]
# 1 نیست عرق که در رهت از حرکات می‌چکد %~% هر قدمی که می‌نهی آب حیات می‌چکد
# 2 چند بهر سیه‌دلی باده ناب می‌کشی %~% حیف که آب زندگی در ظلمات می‌چکد
# 3 بس که لب تو چاشنی ریخته در مذاق جان %~% گریه تلخ گر کنم آب نبات می‌چکد
# 4 اشک هلالی از مژه گرد حریم آن حرم %~% همچو سرشک عارفان در عرفات می‌چکد
PageV1P124
### || [genre: Gh]
# 1 آه و صد آه! که آن مه ز سفر دیر آمد %~% شمع خورشید جمالش به نظر دیر آمد
# 2 گفت سوی تو به قاصد بفرستم خبری %~% وه! که قاصد نفرستاد و خبر دیر آمد
# 3 نوبهار چمن عیش بدل شد به خزان %~% زانکه آن شاخ گل تازه و تر دیر آمد
# 4 مردم از شوق هم‌آغوشی آن سرو دریغ! %~% کان نهال چمن حسن به بر دیر آمد
# 5 ای فلک پرتو خورشید جهان‌تاب کجاست %~% کامشب از غصه بمردیم و سحر دیر آمد
# 6 یار تا رفت هلالی من از این غم مردم %~% که چرا عمر من خسته به سر دیر آمد
PageV1P125
### || [genre: Gh]
# 1 روز هجران تو یا رب از کجا پیش آمد %~% این چه روزی‌ست که پیش من درویش آمد
# 2 آن بلایی که ز اندیشه آن می‌مردم %~% عاقبت پیش من عاقبت‌اندیش آمد
# 3 با قد همچو خدنگ از دل من بیرون آی %~% که مرا تیر بلا بر جگر ریش آمد
# 4 چشم بر هم مزن و هر طرف از ناز مبین %~% که به ریش دلم از هر مژه صد نیش آمد
# 5 حال خود را چو به حال دگران سنجیم %~% کمترین درد من از درد همه پیش آمد
# 6 روز بگذشت هلالی شب هجران برسید %~% وه! چه روسیهی‌ست این که مرا پیش آمد!
PageV1P126
### || [genre: Gh]
# 1 دلم پیش لبت با جان شیرین در فغان آمد %~% خدا را چاره دل کن که این مسکین به جان آمد
# 2 بیا ای سرو گلزار جوانی را غنیمت دان %~% که خواهد نوبهار حسن را روزی خزان آمد
# 3 به بزم دیگران دامن‌کشان تا کی توان رفتن %~% به سوی عاشقان هم گاه گاهی می‌توان آمد
# 4 حیاتی یافتم از وعده قتلش بحمدالله! %~% که ما را هرچه در دل بود او را بر زبان آمد
# 5 سر زلفت ز بالا بر زمین افتاد و خوشحالم %~% که بهر خاکساران آیتی از آسمان آمد
# 6 ملولم از غم دوران سبک دوشی کن ای ساقی %~% ببر این کوه محنت را که بر دل‌ها گران آمد
# 7 کمند زلف لیلی می‌کشد از ذوق مجنون را %~% که از شهر عدم بی‌خود به صحرای جهان آمد
# 8 به امیدی که در پای سگانت جان برافشاند %~% هلالی نقد جان در آستین بر آستان آمد
PageV1P127
### || [genre: Gh]
# 1 نگسلد رشته جان من از آن سرو بلند %~% این چه نخلی‌ست که دارد برگ جان پیوند
# 2 آه! از آن چشم که چون سوی من افگند نگاه %~% چاک‌ها در دلم از خنجر مژگان افگند
# 3 گر دهم جان به وفایش نپسندد هرگز %~% آه! از آن شوخ جفاپیشه دشوارپسند!
# 4 گر نگیرد ز سر لطف کرم دست مرا %~% دست کوتاه من و دامن آن سرو بلند
# 5 منم از چشم تو قانع به نگاهی گاهی %~% ور تمنای میانت به خیالی خرسند
# 6 صد رهم بینی و نادید کنی آه از تو! %~% حال من دیدن و این گونه تغافل تا چند
# 7 مهر رخسار تو چون ذره پریشانم ساخت %~% شوق خال تو مرا سوخت بر آتش چو سپند
# 8 شب هجر تو هلالی ز خراش دل خویش %~% چاک زد سینه به نوعی که دل از خود بر کند
PageV1P128
### || [genre: Gh]
# 1 یارب! غم ما را که به عرض تو رساند %~% کانجا که تویی باد رسیدن نتواند
# 2 خاکم چو برد باد پریشان شوم از غم %~% کز من به تو ناگاه غباری برساند
# 3 مشکل غم و دردی‌ست که درد و غم ما را %~% بی‌غم نکند باور و بی‌درد نداند
# 4 خونین‌جگری کز غم هجران تو گرید %~% از دیده به هر چشم زدن خون بچکاند
# 5 عالم همه غم دان و غم او مخور ای دل %~% می خور که تو را از غم عالم برهاند
# 6 مردم لب جو سرو نشانند و دل ما %~% خواهد که تو رت بیند و در دیده نشاند
# 7 من بنده‌ام از بهر چه می‌رانی ازین در %~% کس بنده خود را ز در خویش نراند
# 8 خواهد که شود کشته به تیغ تو هلالی %~% نیکو هوسی دارد اگر زنده بماند
PageV1P129
### || [genre: Gh]
# 1 عارضت هست بهشتی که عیان ساخته‌اند %~% قامتت آب حیاتی که روان ساخته‌اند
# 2 این چه گلزار جمال‌ست که بر قامت تو %~% از سمن عارضش و از غنچه دهان ساخته‌اند
# 3 لبت آیا چه شکر ریخت که گفتار تو را %~% همه شیرین‌سخنان ورد زبان ساخته‌اند
# 4 بر گل روی تو آن سبزه تر دانی چیست %~% فتنه‌هایی که نهان بود عیان ساخته‌اند
# 5 بر گمانی دهنت ساخته‌اند اهل یقین %~% چون یقین نیست ضرورت به گمان ساخته‌اند
# 6 مکن ای دل هوس گوشه آن چشم بترس %~% زان بلاها که در آن گوشه نهان ساخته‌اند
# 7 گر مرا نام و نشان نیست هلالی چه عجب %~% عاشقان را همه بی‌نام و نشان ساخته‌اند
PageV1P130
### || [genre: Gh]
# 1 جان من بهر تو از جان بدنی ساخته‌اند %~% بر وی از رشته جان پیرهنی ساخته‌اند
# 2 بر گلت سبزه عنبرشکنی ساخته‌اند %~% از گل و سبزه عجایب چمنی ساخته‌اند
# 3 تن سیمین تو نازک دل سنگین تو سخت %~% بوالعجب سنگدل و سیم‌تنی ساخته‌اند
# 4 الله! الله! چه توان گفت رخ و زلف تو را %~% گوییا از گل و سنبل چمنی ساخته‌اند
# 5 خوش بخند ای گل بستان لطافت که تو را %~% بر گل از غنچه خندان دهنی ساخته‌اند
# 6 من که باشم که تو گویی سخن همچو منی %~% مردم از بهر دل من سخنی ساخته‌اند
# 7 می‌کنم کوه غم از حسرت شیرین‌دهنان %~% از من این سنگ‌دلان کوه‌کنی ساخته‌اند
# 8 بعد از این راز هلالی نتوان داشت نهان %~% که بهر خلوت از آن انجمنی ساخته‌اند
PageV1P131
### || [genre: Gh]
# 1 عجب!که رسم وفا هرگز آن پری داند %~% پری کجا روش آدمی‌گری داند
# 2 دلم به عشوه ربود اول و ندانستم %~% که آخر این همه شوخی و دلبری داند
# 3 به عاشقان ستم دوست عین مصلحت‌ست %~% که شاه مصلحت کار لشکری داند
# 4 حدیث لعل خود از چشم درفشانم پرس %~% که قدر گوهر سیراب گوهری داند
# 5 به ناز گفت: هلالی کمینه بنده ماست %~% زهی سعادت! اگر بنده‌پروری داند
PageV1P132
### || [genre: Gh]
# 1 جهان و هر چه درو هست پایدار نماند %~% بیار باده که عالم به یک قرار نماند
# 2 غنیمتی شمر ای گل نوای عشرت بلبل %~% که برگ‌ریز خزان آید و بهار نماند
# 3 تو مست باده نازی ولی مناز که آخر %~% ز مستی‌یی که تو داری به جز خمار نماند
# 4 بسی نماند که خاکم زنند باد فراقت %~% روان بگردد و زان گرد و هم غبار نماند
# 5 به روز هجر هلالی ز روزگار چه نالی %~% معین‌ست که این روز و روزگار نماند
PageV1P133
### || [genre: Gh]
# 1 دلم رفت و جان و حزین هم نماند %~% ز عمر اندکی ماند و این هم نماند
# 2 سرم خاک آن در شد و زود باشد %~% که گردش به روی زمین هم نماند
# 3 نشسته به خون مردم چشم دانم %~% که در خانه مردم‌نشین هم نماند
# 4 چه هر دم به ناز افگنی چین بر ابرو %~% مناز ای بت چین که چین هم نماند
# 5 گر افتاده خاکساری بمیرد %~% سهی‌قامت نازنین هم نماند
PageV1P134
### || [genre: Gh]
# 1 پیش از روزی که خاک قالبم گل ساختند %~% بهر سلطان خیالت کشور دل ساختند
# 2 صدهزاران آفرین بر کلک نقاشان صنع %~% کز گل و آب این‌چنین شکل و شمایل ساختند
# 3 خوب‌رویان را جفا دادند و استغنا و ناز %~% بر گرفتاران به غایت کار مشکل ساختند
# 4 کار ما این بود کز خوبان نگه داریم دل %~% عاقبت ما را ز کار خویش غافل ساختند
# 5 آه! ازین حسرت که هر جا خواستم بینم رخش %~% پیش چشم من هزاران پرده حایل ساختند
# 6 می‌تپم نی مرده و نی زنده بر خاک درش %~% همچو آن مرغی که او را نیم‌بسمل ساختند
# 7 منظر عیش هلالی از فلک بگذشته بود %~% خیل اندوه تو با خاکش مقابل ساختند
PageV1P135
### || [genre: Gh]
# 1 بس که خلقی سخن عاشقی من کردند %~% دوست را با من دل‌سوخته دشمن کردند
# 2 سوختم ز آتش این چرب‌زبانان چو شمع %~% سوز پنهان مرا بر همه روشن کردند
# 3 بعد ازین دست من و دامن این سنگ‌دلان %~% که به آهنگ جفا سنگ به دامن کردند
# 4 به رضا کوش هلالی و ز قسمت مخروش %~% هر که را هرچه نصیب‌ست معین کردند
PageV1P136
### || [genre: Gh]
# 1 عاشقان هرچند مشتاق جمال دلبرند %~% دلبران بر عاشقان از عاشقان عاشق‌ترند
# 2 عشق می‌نازد به حسن حسن می‌نازد به عشق %~% آری آری این دو معنی عاشق یکدیگرند
# 3 در گلستان گر به پای بلبلان خاری خلد %~% نو عروسان چمن صد جامه بر تن می‌درند
# 4 جان شیرین با لبت آمیخت گویا در ازل %~% گوهر جان من و لعل تو از یک گوهرند
# 5 ای رقیب از منع ما بگذر که جانبازان عشق %~% از سر جان بگذرند اما ز جانان نگذرند
# 6 مردم و رحمی ندیدم زین بتان سنگدل %~% من نمی‌دانم مسلمانند یا خود کافرند
# 7 با تن لاغر هلالی از غم خوبان منال %~% تن اگر بگداخت باکی نیست جان می‌پرورند
PageV1P137
### || [genre: Gh]
# 1 رند لب‌تشنه چرا جام شرابی نزند %~% چون کسی بر جگر سوخته آبی نزند
# 2 هر که خواهد که دمی جام کشد همچو حباب %~% خیمه عشق چرا بر سر آبی نزند
# 3 شهر ویران کنم از اشک خود گنج مراد %~% تا دم از عشق تو هر خانه‌خرابی نزند
# 4 با همه مشک‌فشانی نتواند سنبل %~% که خم زلف تو را بیند و تابی نزند
# 5 یار بدخوست هلالی طمع خام مکن %~% با حذر باش که شمشیر عتابی نزند
PageV1P138
### || [genre: Gh]
# 1 چو ترک من هوس مجلس شراب کند %~% هزار عاشق دل‌خسته را کباب کند
# 2 خراب چون نشوم از کرشمه‌های کسی %~% که در کرشمه اول جهان خراب کند
# 3 شدم ز حسرت او در نقاب خاک و هنوز %~% به خاک من چو رسد روی در نقاب کند
# 4 چه طالع‌ست که ناگاه بر سرم روزی %~% اگر فرشته رحمت رسد عذاب کند
# 5 تپیدن دل من روز هجر دانی چیست %~% برای دیدن روی تو اضطراب کند
# 6 ز خواب چشم گشایی و فتنه انگیزی %~% تو آفتی نگذاری که فتنه خواب کند
# 7 نمود وعده دیدار و دیدمش در خواب %~% نگویمش که مبادا به آن حساب کند
# 8 چو سایه روی هلالی به خاک یکسان باد %~% اگر ز سایه تو رو به آفتاب کند
PageV1P139
### || [genre: Gh]
# 1 هرگز آن شوخ به ما غیر نگاهی نکند %~% آن هم از ناز کند گاهی و گاهی نکند
# 2 می‌روم بر سر راهش به امید نظری %~% آه اگر بگذرد آن شوخ و نگاهی نکند
# 3 این همه ناله که من می‌کنم از درد فراق %~% هیچ ماتم‌زده خانه‌سیاهی نکند
# 4 حاصل عشق همین بس که اسیر غم او %~% دل به مالی ندهد میل به جاهی نکند
# 5 زاهدا گر هوس باده و شاهد گنه‌ست %~% بنده هرگز نتواند که گناهی نکند
# 6 سوی هر کس که بدین شکل و شمایل گذری %~% کی تواند که تو را بیند و آهی نکند
# 7 چون هلالی شرفی یافتم از بندگیت %~% کس چرا بندگی همچو تو شاهی نکند
PageV1P140
### || [genre: Gh]
# 1 گر کسی عاشق رخسار تو باشد چه کند %~% طالب دولت دیدار تو باشد چه کند
# 2 شوخی و بی‌خبر از درد گرفتاری دل %~% دردمندی که گرفتار تو باشد چه کند
# 3 چه غم از سینه ریش و دل افگار مرا %~% سینه‌ریشی که دل‌افگار تو باشد چه کند
# 4 قصد جان و دل یاران بود اندیشه تو %~% بی‌دلی کر دل و جان یا تو باشد چه کند
# 5 ای طبیب دل بیمار بگو بهر خدا %~% کان جگر خسته که بیمار تو باشد چه کند
# 6 گوش بر گفته احباب توان کرد ولی %~% هر که را گوش به گفتار تو باشد چه کند
# 7 می‌کند بی تو هلالی همه شب ناله زار %~% ناتوانی که دلش زار تو باشد چه کند
PageV1P141
### || [genre: Gh]
# 1 خوبرویان چون به شوخی قصد مرغ دل کنند %~% اولش سازند صید و آخرش بسمل کنند
# 2 یا رب این سنگین‌دلان را شیوه رحمی بده %~% تا مراد عاشق بیچاره را حاصل کنند
# 3 چون تو سروی برنخیزد گر چه در باغ بهشت %~% خاک آدم را به آب زندگانی گل کنند
# 4 پیش ما بر روی جانان پرده می‌دارد رقیب %~% کاشکی آن پرده را بر روی او حایل کنند
# 5 فتنه است آن چشم و او را خواب مستی لایق‌ست %~% مردم بد مست را آن به که لایعقل کنند
# 6 گر به عمری گوید از من با رقیبان یک سخن %~% صد سخن گویند و از یاد منش غافل کنند
# 7 آن مه از روی کرم سوی هلالی مایل‌ست %~% آه! اگر اغیار سوی دیگرش مایل کنند
PageV1P142
### || [genre: Gh]
# 1 چو لاله سینه من کاش پاره پاره کنند! %~% به داغ‌های درون یک به یک نظاره کنند
# 2 به پیش یار دلم را چو غنچه بشکافند %~% به او جراحت پنهانم آشکاره کنند
# 3 ز سیل دیده خرابم ز سوز سینه کباب %~% میان آتش و آبم ز من کناره کنند
# 4 ز اشک و چهره زردم اگر نی‌اند آگاه %~% شبی تفحص آن از مه و ستاره کنند
# 5 بر آستان وفا سر نهاده‌ام عمری %~% که در حساب سگانش مرا شماره کنند
# 6 ز تیغ طعنه به یک بار نیم‌کشته شدم %~% نعوذ بالله! اگر طعن من دوباره کنند
# 7 دل حزین هلالی ز درد هجران سوخت %~% برای درد دل او به لطف چاره کنند
PageV1P143
### || [genre: Gh]
# 1 جای آن‌ست که شاهان ز تو شرمنده شوند %~% سلطنت را بگذارند و تو را بنده شوند
# 2 گر به خاک قدمت سجده میسر گردد %~% سرفرازان جهان جمله سرافگنده شوند
# 3 بر سر خاک شهیدان اگر افتد گذرت %~% کشته و مرده همه از قدمت زنده شوند
# 4 جمع خوبان همه چون کوکب و خورشید تویی %~% تو برون آی که این جمله پراگنده شوند
# 5 هیچ ذوقی به ازین نیست که از غایت شوق %~% چشم من گرید و لب‌های تو در خنده شود
# 6 گر تو آن طلعت فرخ بنمایی روزی %~% تیره‌روزان همه با طالع فرخنده شوند
# 7 اگر این‌ست هلالی شرف پایه عشق %~% همه کس طالب این دولت پاینده شوند
PageV1P144
### || [genre: Gh]
# 1 دودی که دوش بر سر کویت بلند بود %~% غافل مشو که آه من دردمند بود
# 2 از ما شمار خیل شهیدان خود مپرس %~% آن خیل بی‌شمار که داند که چند بود
# 3 بستم به طره تو دل و رستم از غمت %~% آری علاج عاشق بیچاره بند بود
# 4 یک ذره مانده بود ز من در شب فراق %~% آن ذره هم بر آتش هجران سپند بود
# 5 جان با سگان دوست هلالی سپرد و رفت %~% این شیوه گر پسند و گر ناپسند بود
PageV1P145
### || [genre: Gh]
# 1 شیرین دهنا! این همه شیرین نتوان بود %~% شیری که تو خوردی مگر از ریشه جان بود
# 2 این حسن چه حسن‌ست که از پرده عیان ساخت %~% نقشی که پس پرده تقدیر نهان بود
# 3 تنها نه من از واقعه عشق خرابم %~% مجنون هم از این واقعه رسوای جهان بود
# 4 امروز نشد نام و نشان دل من گم %~% تا بود دل گم شده بی نام و نشان بود
# 5 دی بود گمان کز غمت امروز بمیرم %~% امروز یقین‌ست مرا هرچه گمان بود
# 6 هر تیر جفایی که دو ابروی تو افگند %~% بس کارگر آمد که به زور دو کمان بود
# 7 خود را خس و خاشاک درت گفت هلالی %~% تحقیق نمودیم بسی کمتر از آن بود
PageV1P146
### || [genre: Gh]
# 1 دی به راهم دیدن و آن‌گاه نادیدن چه بود %~% روی گردانیدن و از راه گردیدن چه بود
# 2 گر نه در دل داشتی کز رشک گریم زار زار %~% پیش من رخ در رخ اغیار خندیدن چه بود
# 3 خواستی کز ساغر حسرت خورم خون جگر %~% ور نه در بزم رقیبان جرعه نوشیدن چه بود
# 4 من نمی‌دانم که این خشم تو را تقریب چیست %~% خود بگو آخر که بی‌تقریب رنجیدن چه بود
# 5 دوش در کویت به بیماری فکندم خویش را %~% تا نگویندم که شب تا روز نالیدن چه بود
# 6 خانه اغیار را پرسید و من مردم ز رشک %~% دوستان پرسید زو کین خانه پرسیدن چه بود
# 7 بی مه رویش هلالی زار گشتی عاقبت %~% با چنین نامهربانی مهر ورزیدن چه بود
PageV1P147
### || [genre: Gh]
# 1 با من اول آن همه رسم وفاداری چه بود %~% بعد از آن بی‌موجبی چنیدن جفاگاری چه بود
# 2 مرحمت بگذاشتی تیغ جفا برداشتی %~% آن محبت‌ها کجا شد این ستمگاری چه بود
# 3 مردم چشمم ز آزارت به خون آغشته شد %~% نور چشم من بگو کین مردم‌آزاری چه بود
# 4 زان دو گیسو گر خدا قید گرفتاران نخواست %~% این همه ترتیب اسباب گرفتاری چه بود
# 5 گر نبود ای شوخ آهنگ دلازاری تو را %~% بی‌جهت با عاشقان آهنگ بی‌زاری چه بود
# 6 سوی خود خواندی هلالی را و راندی عاقبت %~% عزت او را بدل کردن به این خواری چه بود
PageV1P148
### || [genre: Gh]
# 1 کاکل ز چه بگذاشته‌ای تا کمر خود %~% مگذار بلاهای چنین را به سر خود
# 2 رفتار تو را گر ملک از عرش ببیند %~% آید به زمین فرش کند بال و پر خود
# 3 چشم تو نهان یک نظر از لطف بینداخت %~% ما را ز چه انداخته‌ای از نظر خود
# 4 دیروز ز همه عالم خبرم بود %~% امروز چنانم که ندارم خبر از خود
# 5 در عشق تو از من اثری بیش نماندست %~% نزدیک شد آن دم که نیابم اثر خود
# 6 من کشته شوم به که جدا افتم از آن در %~% زارم بکش و دور میفگن ز در خود
# 7 دور از تو چه گویم به چه حال‌ست هلالی %~% درمانده به درد دل خونین‌جگر خود
PageV1P149
### || [genre: Gh]
# 1 یار اگر مرحم داغ دل محزون نشود %~% با چنین داغ دلم خون نشود چون نشود
# 2 جز دل سخت تو خون شد همه دل‌ها ز غمم %~% دل مگر سنگ بود کز غم من خون نشود
# 3 این که با ما ستمت کم نشود باکی نیست %~% کوشش ما همه این‌ست که افزون نشود
# 4 گر به سرمنزل لیلی گذری جلوه‌کنان %~% نیست ممکن که تو را بیند و مجنون نشود
# 5 بس که در ناله‌ام از گردش گردون همه شب %~% هیچ شب نیست دو صد ناله به گردون نشود
# 6 واعظا ترک هلالی کن و افسانه مخوان %~% کشته عشق بتان زنده به افسون نشود
PageV1P150
### || [genre: Gh]
# 1 لعل جان‌بخشت که یاد از آب حیوان می‌دهد %~% زنده را جان می‌ستاند مرده را جان می‌دهد
# 2 دور بادا چشم بد کامروز در میدان حسن %~% شهسوار من سمند ناز جولان می‌دهد
# 3 یا رب اندر ساغر دوران شراب وصل نیست %~% یا به دور ما همه خوناب هجران می‌دهد
# 4 دل مگر پابسته زلف تو شد کز حال او %~% باد می‌آید خبرهای پریشان می‌دهد
# 5 نیست درد عشق خوبان را به درمان احتیاج %~% گر طبیب این درد بیند ترک درمان می‌دهد
# 6 موجب این گریه‌های تلخ می‌دانی که چیست %~% عشوه شیرین که آن لب‌های خندان می‌دهد
# 7 ای اجل سوی هلالی بهر جان بردن میا %~% زان که عاشق گاه مردن جان به جانان می‌دهد
PageV1P151
### || [genre: Gh]
# 1 هر گه آن قصاب خنجر بر گلوی من نهد %~% می‌نهم سر بر زمین تا پا به روی من نهد
# 2 آن که هر سو کشته‌ای سر می‌نهد بر پای او %~% کشته آنم که روزی پا به سوی من نهد
# 3 خوی او تندست با من گو: رقیب سنگ‌دل %~% تا برآرد تیغ و پیش تندخوی من نهد
# 4 دفع سودای سر زلف تو نتواند حکیم %~% گر دو صد زنجیر بر هر تار موی من نهد
# 5 گرد غم را گر به آب دیده بنشانم دمی %~% باز برخیزد قدم در جستجوی من نهد
# 6 بوی مشک آید از اوراق هلالی سال‌ها %~% گر دمی پیش غزال مشک‌بوی من نهد
PageV1P152
### || [genre: Gh]
# 1 ماه من زلفت شب قدرست و رویت روز عید %~% در سر ماهی شب و روز به این خوبی که دید
# 2 سرو من برخاست از قدش قیامت شد پدید %~% غیر آن قامت که من دیدم قیامت را که دید
# 3 آن زنخدان را که پر کردند ز آب زندگی %~% بر کفم نه کز کما نازکی خواهد چکید
# 4 چون در آغوشت گرفتم قالب من جان گرفت %~% غالبا جان‌آفرین جسم تو از جان آفرید
# 5 چون کف پایت نهادی بر دلم آرام یافت %~% دست ازو گر باز داری همچنان خواهد تپید
# 6 چون که بگذشتی تو اشک من روان شد از پیت %~% عزم پابوس تو دارد هر کجا خواهد رسید
# 7 می‌کشم بار غم از هجران و این کوه بلاست %~% من ندانم کین بلا را تا به کی خواهم کشید
# 8 وه! چه پیش آمد هلالی کان غزال مشک‌بوی %~% ناگهان از من رمید و با رقیبان آرمید
PageV1P153
### || [genre: Gh]
# 1 جز بندگیم کاری از دست نمی‌آید %~% من بنده فرمانم تا دوست چه فرماید
# 2 تو عمر من و وصلت آسایش عمر من %~% یارب! که رقیب تو از عمر نیاساید
# 3 ای گل تو به حسن خود مغرور مشو چندین %~% کین خوبی ده روزه بسیار نمی‌پاید
# 4 تا چند جفاگاری شوخی و دل‌افگاری %~% جای که وفا باشد این‌ها به چه کار آید
# 5 در عشق هلالی را انکار کنند اما %~% این کار چو پیش آید انکار نمی‌شاید
PageV1P154
### || [genre: Gh]
# 1 زان پیشتر که جانان ناگه ز در درآید %~% از شادی وصالش ترسم که جان برآید
# 2 ناصح به صبر ما را بسیار خواند لیکن %~% ما عاشقیم و از ما این کار کمتر آید
# 3 ای ترک شوخ باری در سر چه فتنه داری %~% کز شوخی تو هر دم صد فتنه بر سر آید
# 4 جز عکس خود که بینی ز آیینه گاه کاهی %~% مثل تو دیگری کو تا در برابر آید
# 5 گفتی که با تو یارم آه! این دروغ گفتی %~% ور زانکه راست باشد کی از تو باور آید
# 6 بر گرد شمع رویت پروان شد هلالی %~% یک بار گر برانی صد بار دیگر آید
PageV1P155
### || [genre: Gh]
# 1 اگر نه از گل نورسته بوی یار آید %~% هوای باغ و تماشای گل چه کار آید
# 2 بهار می‌رسد آهنگ باغ کن زان پیش %~% که رفته باشی و بار دگر بهار آید
# 3 ز باده سرخوشی خود زمان زمان نو کن %~% چنان مکن که رود مستی و خمار آید
# 4 فتاده کشتی عمرم به موج خیز فراق %~% امید نیست کزین ورطه بر کنار آید
# 5 هزار عاشق دل‌خسته خاک راه تو باد %~% ولی مباد که بر دامنت غبار آید
# 6 جدا ز لعل تو هر قطره‌ای ز آب حیات %~% مرا به دیده چو پیکان آبدار آید
# 7 چو بار نیست بر این آستان هلالی را %~% از این چه سود که روزی هزار بار آید
PageV1P156
### || [genre: Gh]
# 1 چه حاصل گر هزاران گل دمد یا صد بهار آید %~% مرا چون با تو کار افتاده است این‌ها چه کار آید
# 2 دلم را باغ و بستان خوش نمی‌آید مگر وقتی %~% که جامی در میان آرند و سروی در کنار آید
# 3 چو سوی زلف خوبان رفت سوی ما نیاید دل %~% وگر آید سیه روز و پریشان روزگار آید
# 4 نمی‌آیم برون از بیم رسوایی که می‌ترسم %~% مرا در پیش مردم گریه بی‌اختیار آید
# 5 س از عمری اگر آن طفل بدخو بگذرد سویم %~% نمی‌گیرد قراری تا دل من در قرار آید
# 6 فزون از داغ نومیدی بلایی نیست عاشق را %~% مبادا کین بلا پیش من امیدوار آید
# 7 هلالی چون تو درویشی و آن مه خسرو خوبان %~% تو را از عشق او فخریت و او را از تو عار آید
PageV1P157
### || [genre: Gh]
# 1 اگر چون تو سروی ز جایی برآید %~% شود رستخیز و بلایی برآید
# 2 خدا را لب خود به دشنام بگشا %~% که از هر زبانی دعایی برآید
# 3 تو سلطان حسنی و عالم گدایت %~% چنان کن که کار گدایی برآید
# 4 چه کم گردد آخر ز جاه و جلالت %~% اگر حاجت بی‌نوایی برآید
# 5 مزن تیر جور و حذر کن ز آهی %~% که از سینه مبتلایی برآید
# 6 مرا می‌کشد انتظار قدومت %~% چه باشد که آواز پایی برآید
# 7 هلالی ازین شب خلاصی ندارد %~% مگر آفتابی ز جایی برآید
PageV1P158
### || [genre: Gh]
# 1 دلا گر عاشقی بنشین که جانانت برون آید %~% بر آن در منتظر می‌باش تا جانت برون آید
# 2 اگر صد سال آب از گریه بر آتش زنند چشمم %~% هنوز از سینه من سوز هجرانت برون آید
# 3 ز تاب آتش می چون عرق ریزد گل رویت %~% زلال رحمت از چاه زنخوانت برون آید
# 4 چه بینم آفتابی را که از جیب فلک سرزد %~% خوش آن ماهی که هر صبح از گریبانت برون آید
# 5 سوار خاک میدان توام آهسته جولان کن %~% نمی‌خواهم که گردی هم ز میدانت برون آید
# 6 هلالی خواستی که از ضعف تن افغان کنی اما %~% تو آن قوت کجا داری که افغانت برون آید
PageV1P159
### || [genre: Gh]
# 1 غمی کز درد عشقت بر دل ناشاد می‌آید %~% اگر با کوه گویم سنگ در فریاد می‌آید
# 2 دلم روزی که طرح عشق می‌انداخت دانستم %~% که گر سازم بنای صبر بی‌بنیاد می‌آید
# 3 نمی‌دانم چه بی‌رحمی‌ست آن سلطان خوبان را %~% که هرگه داد خواهم بر سر بیداد می‌آید
# 4 رقیبا گر تو را اندیشه ما نیست معذوری %~% کجا بی‌درد را از دردمندان یاد می‌آید
# 5 طفیل بندگان من هم قبول افتاده‌ام گویا %~% که از هر جانب آواز مبارک باد می‌آید
# 6 عجب خاک فرح‌ناک‌ست کوی می فروشان را! %~% که هر کس می‌رود غمگین همان دم شاد می‌آید
# 7 چه نسبت با رقیبان سنگ‌دل مسکین هلالی را %~% نمی‌آید ز خسرو آن چه از فریاد می‌آید
PageV1P160
### || [genre: Gh]
# 1 دم آخر که مررا عمر به سر می‌آید %~% گر تو آیی به سرم عمر دگر می‌آید
# 2 گر نگریم جگر از درد تو خون می‌بندد %~% ور بگریم ز درون خون جگر می‌آید
# 3 منم آن کوه غم و درد که سیلاب سرشک %~% هر دم از دامن من تا به کمر می‌آید
# 4 چون کنم از تو فراموش که روزی صد بار %~% جلوه حسن تو در پیش نظر می‌آید
# 5 در فقای سپر سینه به جانست دلم %~% که چرا تیر تو اول به سپر می‌آید
# 6 سبزه نورسته بود خوب ولی خوب‌ترست %~% سبزه خط تو هرچند که بر می‌آید
# 7 شب ز فریاد هلالی سگت افغان برداشت %~% کین چه غوغاست که شب تا به سحر می‌آید
PageV1P161
### || [genre: Gh]
# 1 مه من با رقیبان جفااندیش می‌آید %~% ز غوغایی که می‌ترسیدم اینک پیش می‌آید
# 2 چه چشمست این که هرگه جانب من تیز می‌بینی %~% ز مژگان تو بر ریش دلم صد نیش می‌آید
# 3 جمالت را به میزان نظر هرچند می‌سنجم %~% به چشم من رخت از جمله خوبان پیش می‌آید
# 4 مرا این زخم‌ها بر سینه از دست خودست آری %~% کسی را هر چه در پیش آید ز دست خویش می‌آید
# 5 فلک تاج سعادت می‌دهد ارباب حشمت را %~% همین سنگ ملامت بر سر درویش می‌آید
# 6 هلالی روز وصل آمد مکن اندیشه دوری %~% که این اندیشه‌ها از عقل دوراندیش می‌آید
PageV1P162
### || [genre: Gh]
# 1 مرا چون دیگران یاد گل و گلشن نمی‌آید %~% به غیر از عاشقی کار دگر نمی‌آید
# 2 هوس دارم که دوزم چاک دل از تار گیسویش %~% ولی چندان گره دارد که در سوزن نمی‌آید
# 3 تعجب چیست گر من در وصالش فارغم از گل %~% کسی را پیش یوسف یاد پیراهن نمی‌آید
# 4 منور شد به تشریف قدومش خانه چشمم %~% بلی جز مردمی از دیده روشن نمی‌آید
# 5 تو بدخویی که داری قصد جان عاشقان ور نه %~% کسی را از برای عاشقی کشتن نمی‌آید
# 6 به جای خاک پایش توتیا جستم ندانستم %~% که کار سرمه از خاکستر گلخن نمی‌آید
# 7 هلالی اشک می‌بارد برو دامن‌کشان مگذر %~% تعلل چیست چون گردی بران دامن نمی‌آید
PageV1P163
### || [genre: Gh]
# 1 هر دم از چشم تو دل را نظری می‌باید %~% صد نظر دید و هنوزش دگری می‌باید
# 2 آن قدر سرکشی و ناز که باید داری %~% شیوه مهر و وفا هم قدری می‌باید
# 3 هر چه در عالم خوبی‌ست از آن خوب‌تری %~% نتوان گفت کزان خوب‌تری می‌باید
# 4 به امید نظری در گذرت خاک شدیم %~% از تو بر ما نظری و گذری می‌باید
# 5 گفتی از وصل خبر یافته‌ای خوش‌دل باش %~% خبری هست و لیکن اثری می‌باید
# 6 به قدم طی نشود را بیابان فراق %~% قطع این مرحله را بال و پری می‌باید
# 7 در ره عشق هلالی خبر از خویش مپرس %~% که در این راه ز خود بی‌خبری می‌باید
PageV1P164
### || [genre: Gh]
# 1 آخر از غیب دری بر رخ ما بگشاید %~% دیگران گر نگشایند خدا بگشاید
# 2 دلبران کار من از جور شما مشکل شد %~% مگر این کار هم از لطف شما بگشاید
# 3 بر دل از هیچ طرف باد نشاطی نوزید %~% یا رب این غنچه پژمرده کجا بگشاید
# 4 نگشاید دل ما تا نگشایی خم زلف %~% زلف خود را بگشا تا دل ما بگشاید
# 5 باشد آسایش آن سیم‌تن آسایش جان %~% جان بیاساید اگر بند قبا بگشاید
# 6 می‌کشم آه! که بگشا رخ گلگون لیکن %~% این گلی نیست که از باد صبا بگشاید
# 7 تا به دشنام هلالی بگشایی لب خود %~% هر سحر گریه‌کنان دست دعا بگشاید
PageV1P165
### || [genre: Gh]
# 1 ای کسانی که به خاک قدمش جا دارید %~% گاه گاه از من محروم شده یاد آرید
# 2 تا کی از حسرت او خیزم و بر خاک افتم %~% وقت آنست که از خاک مرا بردارید
# 3 گر ز نزدیک نخواهد که ببینم رویش %~% باری از دور به نظاره او بگذارید
# 4 بی‌شمارند صف جمع غلامان در پیش %~% بنده را در صف آن جمع یکی بشمارید
# 5 گرد آن کوی سگانند بسی بهر خدا %~% که مرا نیز در آن کوی سگی پندارید
# 6 بعد مردن سر من در سر کویش فگنید %~% ور توانید به خاک قدمش بسپارید
# 7 تا کی ای سنگ‌دلان مرگ هلالی طلبید %~% مرد بیچاره شما نیز همین انگارید
PageV1P166
### || [genre: Gh]
# 1 آن کمر بستن و خنجر زدنش را نگرید %~% طرف دامن به میان بر زدنش را نگرید
# 2 خلعت حسن و کمر ترکش نازش بینید %~% عقد دستار به سر بر زدنش را نگرید
# 3 جانب گریه من چون نگرد از سر ناز %~% خنده بر جانب دیگر زدنش را نگرید
# 4 شوخ من مست شد و ساغر می زد به سرم %~% شوخی و مستی و ساغر زدنش را نگرید
# 5 ناگه آن شوخ درون آمد و سر زد همه را %~% مست در مجلس ما سر زدنش را نگرید
# 6 چون بدان قامت رعنا کند آهنگ چمن %~% طعنه بر سرو و صنوبر زدنش را نگرید
# 7 منکر آه جهانسوز هلالی مشوید %~% هر دم آتش به جهان بر زدنش را نگرید
PageV1P167
### || [genre: Gh]
# 1 دل به درد آمد و این درد به درمان نرسید %~% سر درین کار شد و کار به سامان نرسید
# 2 آن جفاپیشه که بر ناله من رحم نکرد %~% کافری بود به فریاد مسلمان نرسید
# 3 کس بر آن شه خوبان غم من عرض نکرد %~% وه! که درد دل درویش به سلطان نرسید
# 4 وه! که تا گشت سرم بر سر میدان تو خاک %~% بعد از آن پای تو یک روز به میدان نرسید
# 5 تو چه دانی که چه حال‌ست مرا در ره عشق %~% چون تو را گردی از این راه به دامان نرسید
# 6 عاقبت دست به دامان رقیب تو زدم %~% چه کنم دست من او را به گریبان نرسید
# 7 عمرها خواست هلالی که به خوبان برسد %~% مرد بیچاره و یک روز بدیشان نرسید
PageV1P168
### || [genre: Gh]
# 1 بهر درد دل ما از تو دوایی نرسید %~% سعی بسیار نمودیم به جایی نرسید
# 2 ما اسیران به تو هرگز ننمودیم وفا %~% که همان لحظه به ما از تو جفایی نرسید
# 3 قامتم چنگ شد و لطف تو ننواخت مرا %~% بی نوایی ز تو هرگز به نوایی نرسید
# 4 با چنین قامت بالا نرسیدی به کسی %~% کز تو بر سینه او تیر بلایی نرسید
# 5 حالتی نیست در آن کس که به جان و دل او %~% فتنه جلوه‌گر عشوه‌ نمایی نرسید
# 6 گر هلالی به وصالت نرسد نیست عجب %~% هیچ گه منصب شاهی به گدایی نرسید
PageV1P169
### || [genre: Gh]
# 1 گر دلم زین گونه آه دم به دم خواهد کشید %~% آتش پنهان من آخر علم خواهد کشید
# 2 زیر کوه غم تن فرسوده کاهی بیش نیست %~% برگ کاهی چند یا رب! کوه غم خواهد کشید
# 3 تنگ شد بر عاشق بی‌خانمان شهر وجود %~% بعد از این خود را به صحرای عدم خواهد کشید
# 4 نم کشد از خاک چشمم خاک هر سرمنزلی %~% اشک اگر اینست بام چرخ نم خواهد کشید
# 5 حرف بیداری که بیرون آید از کلک قضا %~% دور چرخ آن را به نام من رقم خواهد کشید
# 6 چون هلالی خاک گشتم بر امید مقدمش %~% وه! چه دانستم که از خاکم قدم خواهد کشید
PageV1P170
### || [genre: Gh]
# 1 وه که سودای تو آهر سر به شیدایی کشید %~% قصه عشق نهان ما به رسوایی کشید
# 2 آخر ای جان روزی از حال دل زارم بپرس %~% تا بگویم آن چه در شب‌های تنهایی کشید
# 3 می‌کشند از داغ سویت خردمندان شهر %~% آن چه مجنون بیابان‌گرد صحرایی کشید
# 4 حال ما و فتنه چشم تو می‌دانند که چیست %~% هر که روزی غارت ترکان یغمایی چشید
# 5 بنده آن سرو آزادم که بر رخسار گل %~% خال رعنایی نهاد و خط زیبایی کشید
# 6 طاقت هجران ندارد نازپرورد وصال %~% داغ و درد عشق را نتوان به رعنایی کشید
# 7 صبر فرمودن هلالی را مفرما ای طبیب %~% زان که نتوان بیش از این رنج شکیبایی کشید
# 8 ای بتان سنگ دل تا چند استغنا کنید %~% ما خود از فکر شما مردیم فکر ما کنید
# 9 جان محزون در تنم امروز و فردا بیش نیست %~% فکر امروز من و اندیشه فردا کنید
# 10 مردم از این غصه می‌خواهم که یار آگه شود %~% ای رقیبان بر سر تابوت من غوغا کنید
# 11 چند با اغیار پردازید ای سیمین‌بران %~% گاه گاهی هم به حال عاشقان پروا کنید
# 12 می‌کند سودای زلفش روز مسکینان سیاه %~% ای سیه‌روزان مسکین ترک این سودا کنید
# 13 بسکه مخمورم گرانی می‌کند دستار من %~% می فروشان از سر من این بلا را وا کنید
# 14 عاشقی‌های هلالی سر به شیدایی کشید %~% دوستان فکری به حال عاشق شیدا کنید
PageV1P171
### || [genre: Gh]
# 1 من نمی‌خواهم که در کویش مرا بسمل کنید %~% حیف باشد کان چنان خاکی به خونم گل کنید
# 2 چون نخواهم زیست دور از کوی او بهر خدا %~% تیغ بردارید و پیش او مرا بسمل کنید
# 3 بهر قتلم رنجه می‌دارد دست نازکش %~% هم به دست خود مرا قربان آن قاتل کنید
# 4 چون به عزم خاک بردارید تابوت مرا %~% هر قدم صد جا به گرد کوی او منزل کنید
# 5 تا رخش من بینم و جز من نبیند دیگری %~% پیش رویش پرده چشم مرا حایل کنید
# 6 دل در آن کوی‌ست و من بیدل خدا را بعد ازین %~% بگذرید از فکر دل فکر من بیدل کنید
# 7 ای حریفان که جا در بزم آن مه کرده‌اید %~% تا هلالی هم درآید رخصتی حاصل کنید
PageV1P172
### || [genre: Gh]
# 1 دوستان امشب دوای درد محزونم کنید %~% بر سرم افسانه‌ای خوانید و افسونم کنید
# 2 نیست اندوه مرا با درد مجنون نسبتی %~% می‌شوم دیوانه گر نسبت به مجنونم کنید
# 3 لاله‌گون شد خرقه صد چاکم از خوناب اشک %~% شرح این صورت به شوخ جامه گلگونم کنید
# 4 شهسوار من به صحرا رفته و من مانده‌ام %~% زین گناه از شهر می‌خواهم که بیرونم کنید
# 5 وصف قدش را به میزان خرد سنجیده‌ام %~% آفرین بر اعتدال طبع موزونم کنید
# 6 چشم پرخونم ببینید و مپرسید از دلم %~% حالت دل را قیاس از چشم پرخونم کنید
# 7 چون هلالی دوش بر خاک درش جا کرده‌ام %~% شاید امروز جا بر اوج گردونم کنید
PageV1P173
### || [genre: Gh]
# 1 می‌نویسم سخنم از آتش دل بر کاغذ %~% جای آنست اگر شعله زند در کاغذ
# 2 چون قلک سوختی از آتش دل نامه من %~% اگر از آب دو چشمم نشدی تر کاغذ
# 3 سخن لعل تو خواهیم که در زر گیریم %~% کاش سازند دگر از ورق زر کاغذ
# 4 خط مشکین ورق روی تو را زیبد و بس %~% قابل آیت رحمت نبود هر کاغذ
# 5 شرح بی‌مهری آن ماه بیابان نرسد %~% فی‌المثل گر شود افلاک سراسر کاغذ
# 6 مردم از غم که چرا نامه نوشتی به رقیب %~% نشدی کاش! درین شهر میسر کاغذ
# 7 تا هلالی صفت ماه جلال تو نوشت %~% گشت چون صفحه خورشید منور کاغذ
PageV1P174
### || [genre: Gh]
# 1 غم نیست که ز داغ تو می‌سوزدم جگر %~% داری هزار سوخته من هم یکی دگر
# 2 یا رب چه کم شود ز تو ای پادشاه حسن %~% گر سوی من به گوشه چشمی کنی نظر
# 3 در کوی تو سرآمد اهل وفا منم %~% از چشم التفات وفای مرا نگر
# 4 تا کی در آرزوی تو گردیم کو به کوی %~% تا کی به جستجوی تو گردیم در به در
# 5 جان می‌کنیم و یار ز ما بی‌خبر هنوز %~% خواهیم مردن از غم او تا شود خبر
# 6 در گوشه غم است هلالی به صد نیاز %~% گاهی ز چشم لطف برین گوشه بر نگر
PageV1P175
### || [genre: Gh]
# 1 وه! چه شورانگیزی ای شیرین پسر %~% هم نمک می‌ریزد از تو هم شکر
# 2 خاک پایت چون مرا فرق سرست %~% من چرا بردارم از پای تو سر
# 3 خاک گشتم لاله از خاکم دمید %~% هم‌چنان داغ تو دارم بر جگر
# 4 بی‌خبر بودن ز عالم آگهی‌ست %~% زاهد افسرده کی دارد خبر
PageV1P176
### || [genre: Gh]
# 1 جان خواهم از خدا نه یکی بلکه صد هزار %~% تا صد هزار بار بمیرم برای یار
# 2 من زارم و تو زار دلا یک نفس بیا %~% تا هر دو در فراق بنالیم زار زار
# 3 از بس که ریخت گریه خون در کنار من %~% پر شد از این کنار جهان تا به آن کنار
# 4 در روزگار هجر تو روزم سیاه شد %~% بر روز من ببین که چه‌ها کرد روزگار
# 5 چون دل اسیر توست ز کوی خودش مران %~% دل‌داریی کن و دل ما را نگاه دار
# 6 کام من از دهان تو یک حرف بیش نیست %~% بهر خدا که لب بگشا کام من بر آر
# 7 چون خاک شد هلالی مسکین به راه تو %~% خاکش به گرد رفت و شد آن گرد هم غبار
PageV1P177
### || [genre: Gh]
# 1 ای به خوبی از همه خوبان عالم خوب‌تر %~% شیوه حسن و جمالت هر یک از هم خوب‌تر
# 2 آدمی گر یوسف مصرست مانند تو نیست %~% ای تو از مجموع فرزندان عالم خوب‌تر
# 3 رنگت از می حالتی دارد که از گل خوش‌ترست %~% و آن عرق بر عارض پاکت ز شبنم خوب‌تر
# 4 خوب‌تر شد روی گلگونت به دور خط سبز %~% آری آری باغ باشد سبز و خرم خوب‌تر
# 5 ملک جان تسلیم سلطان خیالش شد که هست %~% کشور ما بر چنین شاهی مسلم خوب‌تر
# 6 تشنه لب بوسد هلالی خاک آن در زان که هست %~% خاک پای پاک آن کو ز آب زمزم خوب‌تر
PageV1P178
### || [genre: Gh]
# 1 ای قامتت ز سرو سهی سرفرازتر %~% لعلت ز هرچه شرح دهم دل‌نوازتر
# 2 از بهر آن که با تو شبی آورم به روز %~% خواهم شبی ز روز قیامت درازتر
# 3 جان از تب فراق تو در یک نفس گداخت %~% هرگز تبی نبود ازین جان‌گدازتر
# 4 من در رهت نهاده به یاری سر نیاز %~% تو هر زمان ز یاری من بی‌نیازتر
# 5 در باختیم دنیی و عقبی به عشق پاک %~% در کوی عشق نیست ز ما پاک‌بازتر
# 6 دردا! که باز کار هلالی ز دست رفت %~% کارش بساز ای ز همه کارسازتر
PageV1P179
### || [genre: Gh]
# 1 تا ز خط عنبرین حسن تو شد بیش‌تر %~% عاشق روی توام بیش‌تر از پیش‌تر
# 2 ای به تو میل دلم هرنفسی بیشتر %~% خوبی تو هر زمانی بیش‌تر از پیش‌تر
# 3 پرسش اگر می‌کنی عاشق درویش را %~% از همه عاشق‌ترم وز همه درویش‌تر
# 4 با غم ایوب نیست رنج مرا نسبتی %~% صبرم ازو کم‌ترست دردم ازو بیش‌تر
# 5 عشق تو اندیشه را سوخت که رسوا شدم %~% ور نه کس از من نبود عاقبت‌اندیش‌تر
# 6 کیش بتان کافری‌ست مذهب ایشان ستم %~% و آن بت بد کیش من از همه بد کیش‌تر
# 7 غمزه‌زنان آمدی سوی هلالی به ناز %~% سینه او ریش بود آه که شد ریش‌تر
PageV1P180
### || [genre: Gh]
# 1 جامه گلگون روی آتشناک از گل پاک‌تر %~% جامه آتشناک و رو از جامه آتشناک‌تر
# 2 تا چو گل نازک تنش را دیدم از جیب قبا %~% سینه من چاک شد چون دامن من چاک‌تر
# 3 حیف باشد آن که: دوزم دیده بر دامان تو %~% زان که باشد دامانش از دیده من پاک‌تر
# 4 التماس قتل خود کردم روان برخاستی %~% الله الله! برنخیزد سرو ازین چالاک‌تر
# 5 صد مسلمان از تو در فریاد و باکت هیچ نیست %~% این چه بی‌باکی‌ست ای از کافران بی‌باک‌تر!
# 6 گفته‌ای از بهر پابوسم هلالی خاک شو %~% من خود اول خاک بودم گشتم اکنون خاک‌تر
PageV1P181
### || [genre: Gh]
# 1 هر روز در کویش روم پیدا کنم یار دگر %~% او را بهانه سازم و آن‌جا روم بار دگر
# 2 کارم همین عشق‌ست و من حیران کار خویشتن %~% ای کاش بودی هم مرا جز عاشقی کار دگر
# 3 من کیستم تا خوش زیم در سایه دیوار او %~% بگذار کر غم جان دهم در زیر دیوار دگر
# 4 بیرون مرو جولان مکن وز ناز قصد جان مکن %~% انگار مرد از هر طرف صد عاشق زار دگر
# 5 در عشق مژگان صنم صحرانوردی‌ها کنم %~% دارم به پا خاری عجب در پای دل خار دگر
# 6 گر داشت روزی بیش ازین بازار یوسف رونقی %~% دارد متاع حسن تو امروز بازار دگر
# 7 غیر از هلالی ماه من داری وفادارن بسی %~% اما نداری همچو او یار وفادار دگر
PageV1P182
### || [genre: Gh]
# 1 وه! که بازم فلک انداخت به غوغای دگر %~% من به جای دگر افتادم و دل جای دگر
# 2 یک دو روز دگر از لطف به بالین من آی %~% که من امروز دگر دارم و فردای دگر
# 3 غالبا تلخی جان کندن من خواست طبیب %~% که به جز صبر نفرمود مداوای دگر
# 4 پا نهم پیش که نزدیک تو آیم لیکن %~% از نحیر نتوانم که نهم پای دگر
# 5 با من آن کرد به یک بار تماشای رخت %~% که مرا یاد نیاید ز تماشای دگر
# 6 اگر این‌ست پریشانی ذرات وجود %~% کاش! هر ذره شود خاک به صحرای دگر
# 7 پیش از این داشت هلالی سر سودای کسی %~% دید چون زلف تو افتاد به سودای دگر
PageV1P183
### || [genre: Gh]
# 1 حاش لله! کز رخت چشم افکنم سوی دگر %~% خوش نمی‌آید به جز روی تو ام روی دگر
# 2 تازه گل‌های چمن خوش‌رنگ و خوش‌بویند لیک %~% گل‌رخ ما رنگ دیگر دارد و بوی دگر
# 3 زینت آن روی نیکو خال بس خط گو مباش %~% حسن او را در نمی‌باید سر موی دگر
# 4 کشتن آمد خوی آن بی‌رحم وز آنم باک نیست %~% باک از آن دارم که گیرد غیر ازین خوی دگر
# 5 روز محشر کز جفای نیکوان نالند خلق %~% باشد آن بدخوی ما را هر سو دعاگوی دگر
# 6 هر که را خاک سر کوی تو دامن‌گیر شد %~% کی به دامانش رسد گرد سر کوی دگر
# 7 دی چو با آن زلف و رخ سوی هلالی آمدی %~% رفت آرام و قرارش هر یکی سوی دگر
PageV1P184
### || [genre: Gh]
# 1 با رخ زرد آمدم سوی رخت ای سرو ناز %~% یعنی آوردم به خاک درگهت سوی نیاز
# 2 دولت حسن و جوانی یک دو روزی بیش نیست %~% در نیاز ما نگر چندین به خسن خود مناز
# 3 عمر بگذشت و شب تاریک هجر آخر نشد %~% یا شبم کوتاه می‌بایست یا عمرم دراز
# 4 تاب بیماری ندارم بیش از این‌ها ای فلک %~% یا نسیم روح‌پرور یا سموم جان‌گداز
# 5 مردم چشم هلالی پاک می‌بازد نظر %~% رو متاب ای نازنین از مردمان پاک‌باز
PageV1P185
### || [genre: Gh]
# 1 برو ای نرگس رعنا تو به این چشم مناز %~% ناز را چشم سیه باید و مژگان دراز
# 2 از گل و لاله چه حاصل من و آن سرو که هست %~% همه شوخی و کرشمه همه حسن و همه ناز
# 3 آتشین روی من آرایش بزم‌ست امشب %~% برو ای شمع تو در گوشه خجلت بگداز
# 4 ای خوش آن دم که تو از ناز سوی من آیی! %~% خیزم و بر کف پای تو نهم روی نیاز
# 5 ای که مهمان منی ساغر و مطرب مطلب %~% هم به این سوز دل و ناله جان‌سوز بساز
# 6 تو گل روی زمینی و مه اوج فلک %~% همه حیران جمالت ز نشیب و ز فراز
# 7 ای شه حسن به احوال هلالی نظری %~% کخ منم بنده مسکین تو شه بنده‌نواز
PageV1P186
### || [genre: Gh]
# 1 قد تو عمر درازیت و سرو گلشن ناز %~% بیا و سایه فگن بر سرم چو عمر دراز
# 2 ز گریه بی تو مرا بسته بود راه نظر %~% تو آمدی و نظر می‌کنم به روی تو باز
# 3 چراغ عشرت من مرد و بر تو ظاهر نیست %~% بیا که پیش تو روشن کنم به سوز و گداز
# 4 ز آسمان و زمین فارغیم در ره عشق %~% درین سفر چه تفاوت کند نشیب و فراز
# 5 به روی زرد هلالی ز روی ناز مبین %~% که از جهان به تو آورده است روی نیاز
PageV1P187
### || [genre: Gh]
# 1 یار من وه! که مرا بار نداد هرگز %~% قدر یاران وفادار نداد هرگز
# 2 خوش طبیبی‌ست مسیحا دم و جان‌بخش ولی %~% چاره عاشق و بیمار نداد هرگز
# 3 دردمندی که چو من تلخی هجران نچشید %~% لذت شربت دیدار نداد هرگز
# 4 ما کجا قدر تو دانیم که یک موی تو را %~% هیچ کس قیمت و مقدار نداد هرگز
# 5 تا رخت هست کسی طرف گل بیند %~% مگر آن کس که گل از خار نداند هرگز
# 6 درد خود با تو چه گویم که دل نازک تو %~% حال دل‌های گرفتار نداند هرگز
# 7 از هلالی مطلب هوش که آن مست خراب %~% شیوه مردم هشیار نداند هرگز
PageV1P188
### || [genre: Gh]
# 1 از آن چه سود که نوروز شد جهان افروز %~% که بی تو روز و شب ما برابرست امروز
# 2 اگر به قصد دلم سوی تیغ دست بری %~% به پای خویشتن آید چو مرغ دست‌آموز
# 3 دلم به ذوق شکرخنده تو پرخون شد %~% کجاست غمزه خونریز و ناوک دل‌دوز
# 4 به دفع لشکر غم صد سپه برانگیزم %~% ولی چه سود که بختم نمی‌شود پیروز
# 5 به گریه گفتمش: ای مه به عاشقان می‌ساز %~% به خنده گفت: هلالی به داغ ما می‌سوز
PageV1P189
### || [genre: Gh]
# 1 برخیز طبیبا که دل‌آزرده‌ام امروز %~% بگذار مرا کز غم او مرده‌ام امروز
# 2 چون برگ خزان چهره من زرد شد از غم %~% کو آن گل سیراب که پژمرده‌ام امروز
# 3 چون گوشه دامان من از خون شده رنگین %~% هر گوشه که دامان خود افشرده‌ام امروز
# 4 امروز مرا چون فلک آورد به افغان %~% من نیز فغان را به فلک برده‌ام امروز
# 5 ای قبله مقصود ز من روی مگردان %~% کز هر دو جهان رو به تو آورده‌ام امروز
# 6 بگذار هلالی که به صد درد نالم %~% کز جور فلک تیر جفا خورده‌ام امروز
PageV1P190
### || [genre: Gh]
# 1 عمر رفت و از تو ما را صد پریشانی هنوز %~% وه! چه عمرست این که حال ما نمی‌دانی هنوز
# 2 یک نظر دیدیم دیدارت و زان عمری گذشت %~% دیدها بر هم نمی‌آید ز حیرانی هنوز
# 3 چیست چندین التفات آشکارا با رقیب %~% جانب ما یک نظر ناکرده پنهانی هنوز
# 4 در صف طاعت نشستم روی دل سوی بتان %~% کافری صد بار بهتر زین مسلمانی هنوز
# 5 پیش ازین روزی هلالی ترک خوبان کرده بود %~% می‌کند خود را ملامت از پشیمانی هنوز
PageV1P191
### || [genre: Gh]
# 1 عید شد هر گوشه خلقی ماه نو دارد هوس %~% گوشه ابرو نمودی ماه ما این‌ست و بس
# 2 هست فردا عید و هر کس ماه نو دارد هوس %~% عید ما روی تو و ماه نو ابروی تو بس
# 3 می‌روی خندان و می‌گویی مبارک باد عید! %~% همچو عید ما مبارک نیست عید هیچ کس
# 4 در غمت گر جان به دشواری دهم وعذور دار %~% زان که دل تنگ‌ست و آسان بر نمی‌آید نفس
# 5 یار رفت ای دل چه سود از ناله شبگیر تو %~% صاحب محمل فراقت دارد از بانگ جرس
# 6 ناله می‌کردم سگ کویت به فریادم رسید %~% من سگ کویی کز آن‌جا آید این فریادرس
# 7 پیش رخسار تو دل در سینه دارد اضطراب %~% همچو آن مرغی که باشد موسم گل در قفس
# 8 گر دل و جان هلالی ز آتش غم سوخت سوخت %~% بر سر کوی تو گو: هرگز مباش این خار و خس
PageV1P192
### || [genre: Gh]
# 1 کار من از جمله عالم همین عشقست و بس %~% عالمی دارم که در عالم ندارد هیچ کس
# 2 پادشاه هل دردم بر سر میدان عشق %~% من میان خیل فتنه و خیل بلا از پیش و پس
# 3 دست امیدم ز دامان وصالش کوته‌ست %~% وه! که جایی رفته‌ام کان جا ندارم دسترس
# 4 در جهان چیزی که دارم از سواد عشق او %~% یک دل و چندین تمنا یک سر و چندین هوس
# 5 آرزو دارم که پیشت جان دهم بهر خدا %~% یک نفس بنشین که باقی نیست غیر از یک نفس
# 6 این چنین برقی که از نعل سمندت می‌جهد %~% بر سر راه تو خواهم سوختن چون خار و خس
# 7 زار می‌نالد هلالی بی تو در کنج فراق %~% همچو آن بلبل که می‌نالد به زندان قفس
PageV1P193
### || [genre: Gh]
# 1 کام از آن لب مشکل و ما را غم کام‌ست و بس %~% کار ناکامان همین اندیشه خام‌ست و بس
# 2 با همه کس زان لب جان‌بخش می‌گویی سخن %~% آن‌چه از لعلت نصیب ماست دشنام‌ست و بس
# 3 هر سهی سروی لباس ناز را شایسته نیست %~% این قبا بر قد آن سرو گل‌اندام‌ست و بس
# 4 مست عشقم روز و شب ناخورده می نادیده کام %~% خلق پندارند مستی از می و جام‌ست و بس
# 5 ننگ می‌آید هلالی خلق را از نام من %~% گوییا ننگ همه عالم درین نام‌ست و بس
PageV1P194
### || [genre: Gh]
# 1 یار من با دگران یار شد افسوس افسوس! %~% رفت و هم‌صحبت اغیار شد افسوس افسوس!
# 2 سال‌ها عهد وفا بست ولی آخر کار %~% عهد بشکست و جفاگار شد افسوس افسوس!
# 3 آن که چون روز شب عیشم ازو روشن بود %~% رفت و روزم چو شب تار شد افسوس افسوس!
# 4 آن که هم راحت جان بود و هم آسایش دل %~% قصد جان کرد و دلازار شد افسوس افسوس!
# 5 گفتم ای دل به کمند سر زلفش نروی %~% عاقبت رفت و گرفتار شد افسوس افسوس!
# 6 آن همه گوهر دانش که به چنگ آوردم %~% ناگه از دست به یک بار شد افسوس افسوس!
# 7 مدتی داشت هلالی ز بتان عزت وصل %~% عزتی داشت ولی خوار شد افسوس افسوس!
PageV1P195
### || [genre: Gh]
# 1 زاهد به کنج صومعه می نوش و مست باش %~% یعنی که دوزخی شدی آتش‌پرست باش
# 2 ای سرو اعتدال قدش نیست چون تو را %~% خواهی بلند جلوه نما خواه پست باش
# 3 در خون نشسته‌ایم به خون ریز بر مخیز %~% بنشین دمی و همدم اهل نشست باش
# 4 ای دل سری ز عالم آزادگی بر آر %~% یعنی به قصد عشق کسی پای‌بست باش
# 5 مگشا زبان طعنه هلالی به عیب کس %~% ما را چه کار گو دگری هرچه هست باش!
PageV1P196
### || [genre: Gh]
# 1 دردمندم گر مرا درمان نباشد گو مباش %~% دردمندان تو را جان نباشد گو مباش
# 2 گر غریبی بر سر کویت بمیرد گو بمیر %~% ور گدایی بر سر سلطان نباشد گو مباش
# 3 چند روزی با جمالت عشق پنهان باختم %~% بعد ازین قصه گر پنهان نباشد گو مباش
# 4 عاشق دیوانه‌ام سامان کار از من مجوی %~% عاشق دیوانه را سامان نباشد گو مباش
# 5 در بتان دل بسته‌ام دیگر مرا با دین چه کار %~% بت‌پرستم گر مرا ایمان نباشد گو مباش
# 6 گر هلالی از سر کویت به زاری رفت رفت %~% این چنین خاری درین بستان نباشد گو مباش
PageV1P197
### || [genre: Gh]
# 1 آه از آن شوخ که تا سر نشود خاک درش %~% بر سر عاشق بیچاره نیفتد گذرش
# 2 ای که از عاشق خود دیر خبر می‌پرسی %~% زود باشد که بپرسی و نیابی خبرش
# 3 آه سرد از دل پردرد کشیدم سحری %~% غافلان نام نهادند نسیم سحرش
# 4 من که رشک آیدم از خال سیه بر لب او %~% چون پسندم که نشیدند مگسی بر شکرش
# 5 همچو فریاد به هر کوه که بردم غم خویش %~% زیر آن بار گران‌سنگ شکستم کمرش
# 6 زاهد از عشق بتان خواست مرا توبه دهد %~% مدعی بین که خدا عقل نداد این قدرش
# 7 گر دلم زار شد از عشق بتان غم مخورید %~% بگذارید که می‌خواهم ازین زارترش
# 8 لاله بر خاک شهید تو جگرگوشه ماست %~% که برآورده به داغ دل خونین جگرش
# 9 منظر چشم هلالی وطنش باد که هست %~% میل هم‌صحبتی مردم صاحب‌نظرش
PageV1P198
### || [genre: Gh]
# 1 آه از آن ماه مسافر که نیامد خبرش %~% او سفر کرده و ما در خطریم از سفرش
# 2 رفتم و گریه کنان روز وداعش دیدم %~% ای خوش آن روز که باز آید و بینم دگرش
# 3 دیر می‌آید و جان منتظر مقدم اوست %~% مردم از شوق خدایا برسان زودترش
# 4 می‌پرد مرغ هوا جانب او فارغ بال %~% کاش می‌بود من دل‌شده را بال و پرش!
# 5 گرچه امروز مرا کشت و نیامد به سرم %~% کاش فردا به سر خاک من افتد گذرش!
# 6 در فراقت ز هلالی اثری بیش نماند %~% زود باشد که بیایی و نیابی اثرش
PageV1P199
### || [genre: Gh]
# 1 آن که از آب حیات آزرده می‌گردد تنش %~% کی توان دیدن به روز جنگ غرق آهنش
# 2 آن که بر دوشش گرانی می‌کند جیب قبا %~% چون روا دارد کسی بار زره بر گردنش
# 3 خوش نباشد در قبای آهنین آن سیم‌تن %~% ای خوش آن روزی که بینم در ته پیراهنش!
# 4 آن تن پاک از لطافت هست چون آب حیات %~% غالبا موج همان آب‌ست شکل جوشنش
# 5 حیف باشد زخم تیر او بر چشم دشمنان %~% چشم زخم دوستان بادا نصیب دشمنش!
# 6 نعل بر شکل هلالی پای اسبش بوسه زد %~% کاشکی بودی هلالی نیز لعل توسنش!
PageV1P200
### || [genre: Gh]
# 1 زبان او که ندیدم ز تنگی دهنش %~% امید هست که بینم به کام خویشتنش
# 2 چه نازکی‌ست تعالی‌الله! آن قد را %~% که از گل و سمن آزرده می‌شود بدنش
# 3 هزار تازه گل از بوستان دمید ولی %~% یکی ز روی لطافت نمی‌رسد به تنش
# 4 سزد که جامه جان را قبا کند از شوق %~% هزار یوسف مصری به بوی پیرهنش
# 5 تبارک‌الله ازین سبزه‌ای که تازه دمید! %~% به دامن سمن و بر کنار یاسمنش
# 6 برادران به سگ کوی یار اگر برسید %~% تحیتی برسانید از زبان منش
# 7 هلالی از لب جانان عجب حدیثی گفت! %~% که تازه شد همه جان‌ها ز لذت سخنش
PageV1P201
### || [genre: Gh]
# 1 گر گذر افتد چو باغ صبح بر خاک منش %~% همچو گرد از خاک برخیزم بگیرم دامنش
# 2 در هوایش گر رود ذرات خاک من به باد %~% از هواداری در آیم ذره‌وار از روزنش
# 3 آن پری رو را چه لایق کلبه تاریک دل %~% مردم چشم‌ست بنشانم به چشم روشنش
# 4 گر شبی لطف تنش بر پیرهن ظاهر شود %~% از خوشی دیگر نگنجد در قبا پیراهنش
# 5 از لطافت دم مزن ای گل به آن نازک بدن %~% زانکه گر دم می‌زنی آزرده می‌گردد تنش
# 6 تا به گردن غرق خونم دیده بر راه امید %~% گر به خون ریزم نیاید خون من در گردنش
# 7 خاک شد مسکین هلالی در ره آن شهسوار %~% تا لگدکوب جفا گردد چو نعل توسنش
PageV1P202
### || [genre: Gh]
# 1 روزی که بر لب آید جانم در آرزویش %~% جان را بدو سپارم نم را به خاک کویش
# 2 چون از وصال آن گل دیدم که نیست رنگی %~% آخر به صد ضرورت قانع شدم به بویش
# 3 خورشید روی او را نسبت به ماه کردم %~% زین کار نامناسب شرمنده‌ام ز رویش
# 4 مسکین دل از ملامت آواره جهان شد %~% ای باد اگر ببینی از سلام کویش
# 5 دهقان ز جوی تاکم سیراب ساخت یارب %~% از آب زندگانی خالی مباد جویش
# 6 از جستجوی وصلش منعم مکن هلالی %~% گیرم که هم نیابم شادم به جستجویش
PageV1P203
### || [genre: Gh]
# 1 کار من فریاد و افغان‌ست دور از یار خویش %~% مردمان در کار من حیران و من در کار خویش
# 2 ای طبیب دردمندان ای تغافل تا به کی %~% گاه گاهی می‌توان پرسیدن از بیمار خویش
# 3 گرد کویت بیش ازین عشاق مسکین را مسوز %~% دود دل‌ها را نگه کن بر در و دیوار خویش
# 4 چند بهر قتل من آزرده سازی خویش را %~% رحم فرما بگذر از قتل من و آزار خویش
# 5 تا هلالی را به سوز عشق پیدا شد سری %~% می‌گدازد همچو شمع از آه آتش‌بار خویش
PageV1P204
### || [genre: Gh]
# 1 ای شاه حسن جور مکن بر گدای خویش %~% ما بنده توایم بترس از خدای خویش
# 2 خواهند عاشقان دو مراد از خدای خویش %~% هجر از برای غیر و وصال از برای خویش
# 3 گر دل ز کوی دوست نیامد عجب مدار %~% جایی نرفته است که آید به جای خویش
# 4 ای من گدای کوی تو گر نیست رحمتی %~% باری نظر دریغ مدار از گدای خویش
# 5 صد بار آشنا شده‌ای با من و هنوز %~% بیگانه‌وار می‌گذری ز آشنای خویش
# 6 زاهد برو که هست مرا با بتان شهر %~% آن حالتی که نیست تو را با خدای خویش
# 7 حیف‌ست بر جفا که به اغیار می‌کنی %~% بهر خدا که حیف مکن بر جفای خویش
# 8 قدر جفای توست فزون از وفای ما %~% پیش جفای تو خجلم از وفای خویش
# 9 گم شد دلم به آه و فغان دیگرش مجوی %~% پیدا مساز دردسری از برای خویش
# 10 چون خاک پای توست هلالی به صد نیاز %~% ای سرو ناز سر مکش از خاک پای خویش
PageV1P205
### || [genre: Gh]
# 1 ای کجی آموخته پیوسته از ابروی خویش %~% راستی هم یاد گیر از قامت دل‌جوی خویش
# 2 کعبه ما کوی توست از کوی خود ما را مران %~% قبله ما روی تو ما را مران از کوی خویش
# 3 سر به بالین فراقت هر کسی شب تا به روز %~% ما و غم‌های تو و سر بر سر زانوی خویش
# 4 شب چو بر خاک درت پهلو نهادم گفت دل %~% من ز پهلوی تو در عیشم تو از پهلوی خویش
# 5 چون هلالی را فلک سرگشته می‌دارد چنین %~% بی‌جهت می‌نالد از ماه هلال‌ابروی خویش
PageV1P206
### || [genre: Gh]
# 1 مردم و خود را ز غم‌های جهان کردم خلاص %~% عالمی را هم ز فریاد و فغان کردم خلاص
# 2 در غم عشق جوانی می‌شنیدم پند پیر %~% خویشتن را از غم پیر و جوان کردم خلاص
# 3 خوش زمانی دست داد از عالم مستی مرا %~% کز دو عالم خویش را در یک زمان کردم خلاص
# 4 گفتمش آخر هلالی را ز هجران سوختی %~% گفت او را از بلای جاودان کردم خلاص
PageV1P207
### || [genre: Gh]
# 1 وای! که جانم نشد از غم هجران خلاص %~% کاش اجل در رسد تا نشوم از جان خلاص!
# 2 جمله اسیر تواند وه! چه عجب کافری %~% کز غم عشق تو نیست هیچ مسلمان خلاص
# 3 بسته ی زلف توایم رستن ما مشکل‌ست %~% هر که گرفتار توست کی شود آسان خلاص
# 4 عاشق محروم تو بار سفر بست و رفت %~% شکر که یک بارگی گشت ز حرمان خلاص
# 5 جام تو ای می فروش بی می راحت مباد %~% زان که به دور توام از غم دوران خلاص
# 6 کاش به ساحل کشد رخت من از موج غم %~% آن که شد از لطف او نوح ز طوفان خلاص
# 7 مرد هلالی و بود عاشق خوبان هنوز %~% وای که مسکین نگشت هرگز از ایشان خلاص
PageV1P208
### || [genre: Gh]
# 1 عاشقان را نه گل و باغ و بهارست غرض %~% همه سهل‌ست همین صحبت یارست غرض
# 2 غرض آنست که فارق شوم از کار جهان %~% ور نه از گوشه میخانه چه کارست غرض
# 3 جان من بی‌جهت این تندی و بدخویی چیست %~% گر نه آزار دل عاشق زارست غرض
# 4 آفت دیده مردم ز غبارست ولی %~% دیده را از سر کوی تو غبارست غرض
# 5 هوش دیدن گل نیست هلالی ما را %~% زین چمن جلوه آن لاله عذارست غرض
PageV1P209
### || [genre: Gh]
# 1 گر من ز شوق خویش نویسم به یار خط %~% یک حرف از آن ادا نشود در هزار خط
# 2 خوش صفحه‌ای‌ست روی تو یا رب که تا ابد %~% هرگز بر آن ورق ننشاند غبار خط
# 3 ما را به دور حسن تو با نوخطان چه کار %~% تا روی ساده هست نیاید به کار خط
# 4 خط گو: مباش گرد رخت وه! چه حاجت‌ست %~% مجموعه جمال تو را بر کنار خط
# 5 از خط روزگار مکش سر که عاقبت %~% بر دفتر حیات کشد روزگار خط
# 6 زین پیش حسن خط بتان معتبر نبود %~% در دور عارض تو گرفت اعتبار خط
# 7 قاصد به غیر چند بری خط یار را %~% یک بار هم به نام هلالی بیار خط
PageV1P210
### || [genre: Gh]
# 1 ترک یاری کردی از وصل تو یاران را چه حظ %~% دشمن احباب گشتی دوستداران را چه حظ
# 2 چون ندارد وعده وصل تو امکان وفا %~% غیر داغ انتظار امیدواران را چه حظ
# 3 چشم من کز گریه نابیناست چون بیند رخت %~% از تماشای چمن ابر بهاران را چه حظ
# 4 درد بی‌درمان خوبان چون نمی‌گیرد قرار %~% دردمندان را چه حاصل بی‌قراران را چه حظ
# 5 آن سوار از خاک ما تا کی برانگیزد غبار %~% از غبار انگیختن یا رب سواران را چه حظ
# 6 می‌دهد خاک رهش خاصیت آب حیات %~% ور نه زین گرد مذلت خاک‌ساران را چه حظ
# 7 یا رب از قتل هلالی چیست مقصود بتان %~% از هلاک عندلیبان گلعذاران را چه حظ
PageV1P211
### || [genre: Gh]
# 1 ما که از سوز تو در گریه زاریم چو شمع %~% خبر از سوختن خویش نداریم چو شمع
# 2 پیش تیغ تو سر از تن بگذاریم ولی %~% شعله شوق تو از سر نگذاریم چو شمع
# 3 تاب هنگامه اغیار نداریم که ما %~% کشته و سوخته خلوت یاریم چو شمع
# 4 هست چون آتش ما بر همه عالم روشن %~% سوز خود را به زبان بهر چه آریم چو شمع
# 5 ای نسیم سحر از صبح وصالش خبری %~% تا همه خنده‌زنان جان بسپاریم چو شمع
# 6 ما که داریم دل و دیده پر از آتش و آب %~% چون نسوزیم و چرا اشک نباریم چو شمع
# 7 سوخت صد بار هلالی جگر ما شب هجر %~% ما جگرسوخته این شب تاریم چو شمع
PageV1P212
### || [genre: Gh]
# 1 مهوشان در نظر کج‌نظرانند دریغ! %~% انجم انجمن بی‌بصرانند دریغ!
# 2 از گرفتاری احباب ندارند خبر %~% خوب‌رویان جهان بی‌خبرانند دریغ!
# 3 گلعذاران که نمودند رخ از پرده ناز %~% چون صبا هم‌نفس پرده‌درانند دریغ!
# 4 چشم ما پر در و لعل‌ست ولی سیم‌بران %~% چشم بر لعل و در بدگهرانند دریغ!
# 5 ما نخواهیم به جز خیل بتان یار دگر %~% نیک این طایفه یار دگرانند دریغ!
# 6 همچو عمر از صف عشاق روان می‌گذری %~% عاشقان عمر چنین می‌گذرانند دریغ!
# 7 تازه شد داغ هلالی ز غم لاله‌رخان %~% همه داغ دل خونین‌جگرانند دریغ!
PageV1P213
### || [genre: Gh]
# 1 خوبان اگر چه هر طرفی می‌کشند صف %~% تو در میان جان منی جمله بر طرف
# 2 حالا به پای‌بوس خیالت مشرفم %~% گر دولت وصال تو یابم زهی شرف!
# 3 دور از تو نوبهار جوانی به باد رفت %~% عمر چنان عزیز چرا شد چنین تلف
# 4 چشمت مرا نشانه پیکان غمزه ساخت %~% وه! چون کنم که تیر بلا را شدم هدف
# 5 از دیده طفل اشک جدا شد دریغ ازو %~% آه! آن در یتیم کجا رفت ازین صدف
# 6 ره می‌زنند و عربده آهنگ می‌کنند %~% با ما ببین که در چه مقامند چنگ و دف
# 7 کوته مباد دست هلالی ز دامنت %~% کس دامن وصال تو را چون دهد ز کف
PageV1P214
### || [genre: Gh]
# 1 وه! که رفت آن شوخ و بر ما کرد بیداد از فراق %~% از فراق او به فریادیم فریاد از فراق!
# 2 یار با اغیار و ما محروم کی باشد روا %~% دشمنان شاد از وصال و دوست ناشاد از فراق
# 3 در فراقت حالم از هر مشکلی مشکل‌ترست %~% هیچ کس را این‌چنین مشکل نیفتاد از فراق
# 4 آن که روزم را سیه کرد از فراقت همچو شب %~% روز او چون روزگار من سیه باد از فراق!
# 5 در بهار از نگهت گل بوی وصلت یافتم %~% وه! که می‌آید خزان و می‌دهد یاد از فراق
# 6 داد و فریاد هلالی گفته‌ای: از دست کیست %~% این تغافل چیست فریاد از تو و داد از فراق!
PageV1P215
### || [genre: Gh]
# 1 نیست غم گر شد گریبان من از غم چاک چاک %~% سینه‌ام چاک‌ست از چاک گریبان خود چه باک
# 2 می‌کشی بر غیر تیغ و می‌کشی از غیرتم %~% از هلاک دیگران بگذر که خواهم شد هلاک
# 3 نیست جان را با تن پاک تو اصلا نسبتی %~% این تن پاک تو صد ره پاک‌تر از جان پاک
# 4 خاک آدم را از آن گل کرد استاد ازل %~% تا چنین نازک نهالی بر دمد ز آن آب و خاک
# 5 ای که از ما فارقی گویا نمی‌دانی که ما %~% دردمندانیم و آه ما به غایت دردناک
# 6 می‌پرستان را ز می هر دم حیاتی دیگرست %~% آب حیوان ریخت گویا باغبان در جوی تاک
# 7 گر هلالی چند روزی در لباس زهد بود %~% باز در کوی خرابات‌ست مست و جامه چاک
PageV1P216
### || [genre: Gh]
# 1 ای تو سرو چمن حسن و گل باغ جمال %~% جلوه حسن و جمالت همه در حد کمال
# 2 با چنین حسن تو را ماه فلک چون گویم %~% آفتابی به تو یارب نرسد هیچ زوال!
# 3 کاتبان قلم صنع که مشکین رقمند %~% صفحه روی تو آراسته‌اند از خط و خال
# 4 با تو خواهم که صبا حال مرا عرضه دهد %~% لیکن آن‌جا که تویی باد صبا را چه مجال
# 5 بی تو هر شب منم و گوشه تنهایی خویش %~% پای در دامن غم سر به گریبان ملال
# 6 وه! چه فرخنده شبی باشد و خرم روزی! %~% که فراق تو مبدل شده باشد به وصال
# 7 روی در روی تو آرم همه وقت از همه سو %~% چشم در چشم تو باشم همه جا در همه حال
# 8 با تو از هر طرفی صد سخن آرم به میان %~% هر جوابی که دهی باز درآیم به سوال
# 9 گفتگو چند هلالی دگر افسانه مخوان %~% تو کجا وصل کجا این چه خیال‌ست محال
PageV1P217
### || [genre: Gh]
# 1 ظاهر نکنم پیش رقیبان الم دل %~% با مردم بی‌غم نتوان گفت غم دل
# 2 جا کن به دل و دیده که غیر از تو نشاید %~% سلطان سراپرده چشم و حرم دل
# 3 ای صبر کجایی که ز حد می‌گذرد باز %~% بر دل ستم آن مه و بر من ستم دل
# 4 پای دل افگار شد از خار ره عشق %~% ای کاش! درین ره نرسیدی قدم دل
# 5 در عشق تو رسوای جهان‌ست هلالی %~% گاه از غم بسیار و گاه از صبر کم دل
PageV1P218
### || [genre: Gh]
# 1 نه رفیقی که بود در پی غم‌خواری دل %~% نه طبیبی که کند چاره بیماری دل
# 2 دل بیمار مرا هر که گرفتار تو خواست %~% یارب آزاد نگردد ز گرفتاری دل!
# 3 طاقت زاری دل نیست دگر بهر خدا %~% گوش کن گفت مرا گوش مکن زاری دل
# 4 چند خواهی دگران را به شراب و به کباب %~% حال خون خوردن من بین و جگرخواری دل
# 5 جان به کوی تو شد و ناله‌کنان باز آمد %~% که در آن کوی نگنجید ز بسیاری دل
# 6 دل به راه غمت افتاد خدا را مددی %~% که درین راه ثواب‌ست مددگاری دل
# 7 در وفای تو چنانم که اگر خاک شوم %~% آید از تربت من بوی وفاداری دل
# 8 بر دل زار هلالی نکند غیر جفا %~% آه! تا جند توان کرد جفاگاری دل
PageV1P219
### || [genre: Gh]
# 1 آمد بهار و خوشدلم از رنگ و بوی گل %~% آن به که می‌کشم دو سه روزی به روی گل
# 2 گل دیده‌ام آرزوی کسی در دلم فتاد %~% کز دیدنش نکند کسی آرزوی گل
# 3 این دم که بوی دلکش گل می‌دهد نسیم %~% بس دلکش‌ست گشت گلستان به بوی گل
# 4 خوش آن که یار باشد و من در حریم باغ %~% من سوی او نظر فگنم او به سوی گل
# 5 دید آن دوزخ هلالی و آسوده دل نشست %~% از جست و جوی لاله و از گفت و گوی گل
PageV1P220
### || [genre: Gh]
# 1 ای در دلم آتش عشق تو صد الم %~% هر یک الم نشانه چندین هزار غم
# 2 وصل تو زود رفت و فراق تو دیر ماند %~% فریاد ازین عقوبت و عمر کم!
# 3 دانی کدام روز عدم شد وجود ما %~% روزی که عاشقی به وجود آمد از عدم
# 4 گویند درد عشق به درمان نمی‌رسد %~% من چون زیم که عاشقم و دردمند هم
# 5 ماییم و نیم‌جانی و هر دم هزار آه %~% اینک به باد می‌رود آن دم به دم
# 6 چون آب زندگی‌ست قدم تا به فرق سر %~% خواهم درون جان کنمت فرق تا قدم
# 7 ای پادشاه حسن هلالی گدای توست %~% خواهم که سوی او گذری از ره کرم
PageV1P221
### || [genre: Gh]
# 1 نیست حد آن که گویم بنده روی توام %~% دیگری گرینده باشد من سگ کوی توام
# 2 بر امید آن که یک دشنام روزی بشنوم %~% سال‌ها شد جان من کز جان دعاگوی توام
# 3 گر چه ای بدخوی من خوی تو عاشق گشتن‌ست %~% ترک خوی خود مکن من کشته خوی توام
# 4 گر دل من سدره و طوبی نجوید دور نیست %~% زان که من در آرزوی سرو دل‌جوی توام
# 5 چند گویی پای در دامن کش و این سو میا %~% پا کشیدن چون توان چون دل کشد سوی توام
# 6 رنجه کردی صاعد و خون هلالی ریختی %~% تا قیامت شرمسار دست و بازوی توام
PageV1P222
### || [genre: Gh]
# 1 عجب شکسته دل و زار و ناتوان شده‌ام! %~% چنان که هجر تو می‌خواست آن‌چنان شده‌ام
# 2 به گفتگوی تو افسانه گشته‌ام همه جا %~% به جستجوی تو آواره جهان شده‌ام
# 3 خدای را دگر ای یار سوی من مگذر %~% که من به کوی کسی خاک آستان شده‌ام
# 4 دلم ز شادی عالم گرفته است ولی %~% غمی که از تو رسیده است شادمان شده ام
# 5 از آن شده است هلالی دلم شکاف شکاف %~% که ناوک غم و اندوه را نشان شده‌ام
PageV1P223
### || [genre: Gh]
# 1 روزی که در فراق جمال تو بوده‌ام %~% گریان در اشتیاق وصال تو بوده‌ام
# 2 هر سو که رفته‌ام به هوای تو رفته‌ام %~% هر جا که بوده‌ام به خیال تو بوده‌ام
# 3 هر گه شکرلبی به کسی کرد گفتگو %~% در حسرت جواب و سوال تو بوده‌ام
# 4 جایی که داغ بر ورق لاله دیده‌ام %~% آن جا به یاد عارض و خال تو بوده‌ام
# 5 چون کرده‌ام نظاره قد بلند سرو %~% در آرزوی تازه نهال تو بوده‌ام
# 6 القصه رخ نما که هلالی صفت بسی %~% مشتاق آفتاب جمال تو بوده‌ام
PageV1P224
### || [genre: Gh]
# 1 ز سوز سینه کبابم ز سیل دیده خرابم %~% تو شمع بزم کسانی و من در آتش و آبم
# 2 مرا عقوبت هجر تو بهتر از همه شادی‌ست %~% تو راحت دگران شو که من برای عذابم
# 3 به دیگران منشین و به جان من مزن آتش %~% مرا مسوز که من خود بر آتش تو کبابم
# 4 اگر برای هلاک من‌ست ناز و عتابت %~% بیا و قتل کن ایدون که مسحق عتابم
# 5 سوال بوسه نمودم ولی تو لب نگشودی %~% سخن به عرض رسید و در انتظار جوابم
# 6 به گرد روی تو پروانه‌ام که شمع مرادی %~% اگر تو روی بتابی من از تو روی نتابم
# 7 به قدر خاک از من کسی حساب نگیرد %~% به کوی دوست هلالی ببین که در چه حسابم
PageV1P225
### || [genre: Gh]
# 1 به یار بی‌وفا عمری وفا کردم ندانستم %~% به امید وفا بر خود جفا کردم ندانستم
# 2 دل آزاری که هرگز دیده بر مردم نیندازد %~% به سان مردمش در دیده جا کردم ندانستم
# 3 اگر گفتم که دارد یار من آیین دلجویی %~% معاذالله غلط کردم خطا کردم ندانستم
# 4 بلای جان من آن شوخ و من افتاده در کویش %~% دریغا خانه در کوی بلا کردم ندانستم
# 5 به هر بیگانه بدخوی او از آشنا بهتر %~% به آن بیگانه خود را آشنا کردم ندانستم
# 6 گرفتم آن سر زلف و کشیدم و صد گرفتاری %~% به دست خویش خود را مبتلا کردم ندانستم
# 7 هلالی پیش آن مه شرمسارم زین شکایت‌ها %~% درین معنی به غایت ماجرا کردم ندانستم
PageV1P226
### || [genre: Gh]
# 1 هر شب به سر کوی تو از پای درافتم %~% وز شوق تو آهی زنم و بی‌خبر افتم
# 2 گر بار غم این‌ست که من می‌کشم از تو %~% بالله! که اگر کوه شوم از کمر افتم
# 3 خواهم بزنی تیر و به تیغم بنوازی %~% تا در دم کشتن به تو نزدیک‌تر افتم
# 4 من بعد بر آنم که به بوی سر زلفت %~% برخیزم و دنبال نسیم سحر افتم
# 5 ای شیخ به محراب مرا سجده مفرما %~% بگذار خدا را که بر آن خاک درافتم
# 6 گمراهی من بین که درین مرحله هر روز %~% از وادی مقصود به جای دگر افتم
# 7 سیلاب سرشک از مژه بگشای هلالی %~% مپسند که آغشته به خون جگر افتم
PageV1P227
### || [genre: Gh]
# 1 به راهت بینم و از بیخودی بر رهگذر غلتم %~% به هر جا پانهی از شوق پابوست به سر غلتم
# 2 به هر پهلو که می‌افتم به پهلوی سگت شب‌ها %~% نمی‌خواهم کز آن پهلو به پهلوی دگر غلتم
# 3 بدان در وقت بسمل از تو می‌خواهم چنان زخمی %~% که عمری نیم‌بسمل باشم و بر خاک درغلتم
# 4 به امیدی که روزی بر سرم آید سگ کویت %~% در آن کو هر شبی تا روز در خون جگر غلتم
# 5 چنان زار و ضعیفم در هوای سرو بالایی %~% که همچون خار و خاشاک از دم باد سحر غلتم
# 6 نمی‌خواهم که از بزم وصال او روم بیرون %~% کرم کن ساقیا جامی که آن‌جا بی‌خبر غلتم
# 7 هلالی چون مرا در کوی آن مه ناتوان بینی %~% بگیر از دستم و بگذار تا بار دگر غلتم
PageV1P228
### || [genre: Gh]
# 1 اگر چون خاک پامالم کنی خاک درت گردم %~% وگر چون گرد بر بادم دهی گرد سرت گردم
# 2 کشی خنجر که می‌سازم به دست خویش قربانت %~% چه لطف‌ست این که من قربان دست و خنجرت گردم
# 3 تو ماه کشور حسنی و شاه کشور خوبان %~% گدای کشورت باشم اسیر لشکرت گردم
# 4 پس از مردن چو در پرواز آید مرغ جان من %~% چوم مرغان حرم بر گرد قصر و منظرت گردم
# 5 مگس‌وارم به تلخی چند رانی سوی خویشم خوان %~% که بر گرد لب شیرین همچون شکرت گردم
# 6 هلالی را به هشیاری چه جای طعن ای ساقی %~% بگردان ساغر می تا هلاک ساغرت گردم
PageV1P229
### || [genre: Gh]
# 1 به صد امید هر دم گرد آن دیوار و در گردم %~% بسی امیدوارم آه! اگر نومید برگردم
# 2 چه حسن‌ست این که از یک دیدنت دیوانه گردیدم %~% بیا تا بار دیگر بینم و دیوانه‌تر گردم
# 3 چون آن مه فتنه شد در شهر من عاقبت روزی %~% شوم آواره و هر دم به صحرای دگر گردم
# 4 خدا را این چنین زود از سر بالین من مگذر %~% دمی بنشین که برخیزم تو را بر گرد سر گردم
# 5 زهر در کامدم در کوی تو همچون سگم راندی %~% سگ کوی توام تا چند یا رب در به در گردم
# 6 خبر می‌پرسم از جانان ولی ناگه اگر روزی %~% ازو کس یک خبر گوید من از خود بی‌خبر گردم
# 7 هلالی چون سپه انگیخت عشق آن کمان ابرو %~% به میدان آیم و تیر ملامت را سپر گردم
PageV1P230
### || [genre: Gh]
# 1 عیدست برون آی که حیران تو گردم %~% قربان خودم ساز که قربان تو گردم
# 2 خاکم به رهت جلوه‌کنان رخش برانگیز %~% تا خیزم و گرد سر تو گردم
# 3 جمعیت آسوده‌دلان از دل جمع‌ست %~% جمعیت من آن که پریشان تو گردم
# 4 زین گونه که از شادی وصلت خبرم نیست %~% مشکل که خلاص از غم هجران تو گردم
# 5 من عاجزم از خدمت مهمان خیالت %~% این خود چه خیال‌ست که مهمان تو گردم
# 6 تا یافتم از شادی وصل تو حیاتی %~% ترسم که هلاک از غم هجران تو گردم
# 7 بر خاک درت من که و تشریف غلامی %~% ای کاش توانم سگ دربان تو گردم
# 8 گفتی که به جان بنده ما باش هلالی %~% تا جان بودم بنده فرمان تو گردم
PageV1P231
### || [genre: Gh]
# 1 ز پیر میکده عمری در التماس شدم %~% که خاک درگه دیر فلک اساس شدم
# 2 غم مرا به غم دیگران قیاس مکن %~% که من نشانه غم‌های بی‌قیاس شدم
# 3 مرا ز حسن تو صنع خدای ظاهر شد %~% تو را شناختم آنگه خداشناس شدم
# 4 سپاس عید بود پاس نقل و باده و جام %~% هزار شکر که مشغول این سپاس شدم!
# 5 پلاس فقر هلالی لباس فخر من‌ست %~% من از برای تفاخر درین لباس شدم
PageV1P232
### || [genre: Gh]
# 1 کاشکی! خاک حریم حرمت می‌بودم %~% می‌خرامیدی و من در قدمت می‌بودم
# 2 بی غم عشق تو صد حیف ز عمری که گذشت! %~% بیش از این کاش گرفتار غمت می‌بودم
# 3 گر به پرسیدن من لطف نمی‌فرمودی %~% همچنان کشته تیغ دو دمت می‌بودم
# 4 گر به سررشته مقصود رسیدی دستم %~% دست در سلسله خم به خمت می‌بودم
# 5 گر مرا حشمت کونین میسر می‌شد %~% همچنان بنده خیل و حشمت می‌بودم
# 6 چون مریضی که دلش مایل صحت باشد %~% عمرها طالب درد و المت می‌بودم
# 7 هر چه خواهی بکن ای دوست که من از دل و جان %~% آرزومند جفا و ستمت می‌بودم
# 8 تا تو یک ره به کرم سوی هلالی گذری %~% سال‌ها چشم به راه کرمت می‌بودم
PageV1P233
### || [genre: Gh]
# 1 دو روز شد که ز درد فراق بیمارم %~% از این دو روزه حیاتی که هست بیزارم
# 2 چو لاله سینه من چاک شد بیا و ببین %~% که از تو بر دل پرخون چه داغ‌ها دارم
# 3 مرا ز گریه مکن منع ساعتی بگذار %~% که زار زار بگریم که عاشق زارم
# 4 رسید جان به لب و نیست غیر از این هوسم %~% که آیم و به سگان در تو بسپارم
# 5 خلاصی من از آن قید زلف ممکن نیست %~% که در کمند بلای سیه گرفتارم
# 6 به جلوه‌گاه بتان می‌روم سرشک‌فشان %~% به باغ سنگ‌دلان تخم مهر می‌کارم
# 7 هلالی از غم یارست روز من شب تار %~% چه شد که صبح شود یک نفس شب تارم
PageV1P234
### || [genre: Gh]
# 1 من نه آنم که دل خویش مشوش دارم %~% هر کجا ناخوشی‌یی هست به او خوش دارم
# 2 گر سگان سر آن کوی کبابی طلبند %~% پاره سازم دل پرخون و بر آتش دارم
# 3 چه بلاها که دل زارم از آن مه نکشید %~% الله الله! چه دل زار بلاکش دارم!
# 4 تا تو را صفحه دل ساده شد از نقش وفا %~% ورق چهره به خوناب منقش دارم
# 5 از من امروز هلالی مطلب خاطر جمع %~% که دل آشفته آن زلف مشوش دارم
PageV1P235
### || [genre: Gh]
# 1 یار آمد و من طاقت دیدار ندارم %~% از خود گله‌ای دارم و از یار ندارم
# 2 شادم که غم یار ز خود بی‌خبرم کرد %~% باری خبر از طعنه اغیار ندارم
# 3 گفتم چو بیایی غم خود با تو کنم شرح %~% اما چه کنم طاقت گفتار ندارم
# 4 لطف تو بود اندک و اندوه تو بسیار %~% من خود گله اندک و بسیار ندارم
# 5 گو: خلق بدانند که من رندم و رسوا %~% از رندی و بدنامی خود عار ندارم
# 6 بی‌قیدم و از کار جهان فارغ مطلق %~% کس با من و من هم به کسی کار ندارم
# 7 حال من دل‌خسته خراب‌ست هلالی %~% آزرده دلی دارم و غم‌خوار ندارم
PageV1P236
### || [genre: Gh]
# 1 عمر رفته است و کنون آفت جانی دارم %~% گشته‌ام پیر ولی عشق جوانی دارم
# 2 چاره‌ساز دل و جان همه بیمارانی %~% چاره‌ای ساز که من هم دل و جانی دارم
# 3 کاش چون لاله دل تنگ مرا بشکافی %~% تا بدانی که چه سان داغ نهانی دارم
# 4 بر همه خلق یقین شد که وفا نیست تو را %~% لیک من از طمع خویش گمانی دارم
# 5 بنده‌ام خواندی و داغم چو سگان بنهادی %~% زین سبب در همه جا نام و نشانی دارم
# 6 ملک عشق تو جهانی‌ست که پایان‌ش نیست %~% من درین ملکم و غوغای جهانی دارم
# 7 جان من شرح الم‌های هلالی بشنو %~% که درین واقعه جان‌سوز بیانی دارم
PageV1P237
### || [genre: Gh]
# 1 هر زمان بر صف خوبان به تماشا گذرم %~% چون رسم پیش تو نتوانم از آن جا گذرم
# 2 دارم آن سر که به سودای تو بازم سر خویش %~% سر چه کار آید اگر زین سر و سودا گذرم
# 3 زان خط سبز و لب لعل گذشتن نتوان %~% گر به صد مرتبه از خضر و مسیحا گذرم
# 4 هم‌نشینا قدمی چند به من همره شو %~% که برش طاقت آن نیست که تنها گذرم
# 5 قصر مقصود بلندست خدایا سببی %~% که ازین مرحله بر عالم بالا گذرم
# 6 رشته مهر تو گر دست دهد همچو مسیح %~% پا به گردن نهم و از سر دنیا گذرم
# 7 من که امروز هلالی خوشم از دولت عشق %~% بهتر آن‌ست کز اندیشه فردا گذرم
PageV1P238
### || [genre: Gh]
# 1 خواهم که به زیر قدمت زار بمیرم %~% هر چند کنی زنده دگر بار بمیرم
# 2 دانم که چرا خون مرا زود نریزی %~% خواهی که به جان کندن بسیار بمیرم
# 3 من طاقت نادیدن روی تو ندارم %~% مپسند که در حسرت دیدار بمیرم
# 4 خورشید حیاتم به لب بام رسیدست %~% آن به که در آن سایه دیوار بمیرم
# 5 گفتی که ز رشک تو هلاک‌ند رقیبان %~% من نیز بر آنم که از این عار بمیرم
# 6 چون یار به سر وقت من افتاد هلالی %~% وقت‌ست اگر در قدم یار بمیرم
PageV1P239
### || [genre: Gh]
# 1 به خاک من گذری کن چو در وفای تو میرم %~% که زنده گردم و بار دگر برای تو میرم
# 2 نهادم از سر خود یک به یک هوی و هوس را %~% همین بود هوس من که در هوای تو میرم
# 3 دل از جفای تو خون شد روا مدار که عمری %~% دم از وفا زنم و آخر از جفای تو میرم
# 4 تویی که: جان جهانی فزاید از لب لعلت %~% منم که هر نفس از لعل جانفزای تو میرم
# 5 به حال مرگم و سوی تو آمدن نتوانم %~% تو بر سرم قدمی نه که زیر پای تو میرم
# 6 رو ای رقیب ز سر کویش که ترک جان نتوانی %~% تو جای خویش به من ده که من به جای تو میرم
# 7 مرا به خواری ازین در مران به سان هلالی %~% گذار تا چو سگان بر در سرای تو میرم
PageV1P240
### || [genre: Gh]
# 1 پس از عمری که خود را بر سر کوی تو اندازم %~% ز بیم غیر نتوانم نظر سوی تو اندازم
# 2 پس از چندی که ناگه دولت وصل اتفاق افتد %~% چه باشد گر توانم دیده بر روی تو اندازم
# 3 نبینم ماه نو را در خم طاق فلک هرگز %~% اگر روزی نظر بر طاق ابروی تو اندازم
# 4 تو می‌آیی و من از شوق می‌خواهم که هر ساعت %~% سر خود را به پای سر دلجوی تو اندازم
# 5 رقیب سنگدل زین سان که جا کرده به پهلویت %~% من بی‌دل چه سان خود را به پهلوی تو اندازم
# 6 دلی کز دست من شد آه اگر روزی به دست آید %~% کبابی سازم و پیش سگ کوی تو اندازم
# 7 هلالی را دل دیوانه در قید جنون اولی %~% اجازت ده که بازش در خم موی تو اندازم
PageV1P241
### || [genre: Gh]
# 1 مگو افسانه مجنون چو من در انجمن باشم %~% ازو باری چرا گوید کسی جایی که من باشم
# 2 کسی افسانه درد مرا جز من نمی‌داند %~% از آن دایم من دیوانه با خود در سخن باشم
# 3 رو ای زاهد که من کاری ندارم غیر می خوردن %~% مرا بگذار تا مشغول کار خویشتن باشم
# 4 جدا زان سروقد گر جانب بوستان روم روزی %~% به یاد قد او در سایه سرو چمن باشم
# 5 چه سان رازی کنم پنهان که از صد پرده ظاهر شد %~% مگر وقتی نهان ماند که در زیر کفن باشم
# 6 مرا جان کوه اندوه است و من جان می‌کنم آری %~% تو را لعل شیرین‌ست من هم کوهکن باشم
# 7 هلالی چون نمی‌پرسد مرا یاری و غم‌خواری %~% من مسکین غریبم گرچه دایم در وطن باشم
PageV1P242
### || [genre: Gh]
# 1 اگر خوانی درونم بنده این خاندان باشم %~% وگر رانی برونم چون سگ بر آستان باشم
# 2 ندانم بنده روی تو باشم یا سگ کویت %~% به هر نوعی که می‌خواهی بگو تا آن چنان باشم
# 3 چه سگ باشم که آیم استخوانی خواهم از کویت %~% ولی خواهم که از بهر سگانت استخوان باشم
# 4 چو از شوق تو یک دم خواب از چشمانم نمی‌آید %~% اجازت ده که شب‌ها گرد کویت پاسبان باشم
# 5 غم هجر تو دارم یک زمان از وصل شادم کن %~% چه باشد غم برآید من زمانی شادمان باشم
# 6 قبای حسن پوشیدی سمند ناز زین کردی %~% بنه پای در رکاب ای عمر تا من در عنان باشم
# 7 مرا گفتی هلالی در جهان رسوا شدی آخر %~% من آن بهتر که در عشق تو رسوای جهان باشم
PageV1P243
### || [genre: Gh]
# 1 چو بخت نیست که شایسته وصال تو باشم %~% به صبر کوشم و خرسند با خیال تو باشم
# 2 به عشوه طلف گشودی به چهره خال فزودی %~% اسیر زلف تو گردم غلام خال تو باشم
# 3 کمال فضل به تحصیل عاشقی‌ست خوش آن دم %~% که در مطالعه صفحه جمال تو باشم
# 4 چو پایمال تو گشتم سرم بلند شد آری %~% چه سربلندی از این به که پایمال تو باشم
# 5 خمیده باد قد من ز غصه همچو هلالی %~% اگر نه مایل ابروی چون هلال تو باشم
PageV1P244
### || [genre: Gh]
# 1 تا عمر بود در هوس روی تو باشم %~% در خاک شوم خاک سر کوی تو باشم
# 2 فردای قیامت نروم جانب طوبی %~% در سایه سرو قد دلجوی تو باشم
# 3 پهلوی تو پیوسته نشینند رقیبان %~% تا من نتوانم که به پهلوی تو باشم
# 4 از غمزه تو کاست تن من که چو مویی %~% من موی شوم در خم گیسوی تو باشم
# 5 هر گه که از تو ناز بری دست به چوگان %~% خواهم همه تن سر شوم و گوی تو باشم
# 6 ای شاخ گل تازه منم بلبل این باغ %~% معذورم اگر شیفته روی تو باشم
# 7 روزی که فلک نام مرا خواند هلالی %~% می‌خواست که من مایل ابروی تو باشم
PageV1P245
### || [genre: Gh]
# 1 مرا چه زهره که گویم غلام روی تو باشم %~% سگ غلام غلام سگان کوی تو باشم
# 2 اگر به سوی تو گاهی کنم ز دور نگاهی %~% هنوز بر حذر از نازکی خوی تو باشم
# 3 چو سر عشق تو گفتن میان خلق نشاید %~% به گوشه‌ای بنشینم به گفتگوی تو باشم
# 4 زهی خجسته زمانی که بعد مرگ رقیبان %~% نشسته با دل آسوده رو به روی تو باشم
# 5 تو آن بتی که من بت‌پرست همچو هلالی %~% به هر کجا که روم روی دل به سوی تو باشم
PageV1P246
### || [genre: Gh]
# 1 یار گفت از ما بکن قطع نظر گفتم به چشم %~% گفت قطعا هم مبین سوی دگر گفتم به چشم
# 2 گفت یار از غیر ما پوشان نظر گفتم به چشم %~% وانگهی دزدیده در ما می‌نگر گفتم به چشم
# 3 گفت با ما دوستی می‌کن بدل گفتم به جان %~% گفت راه عشق ما می‌رو به سر گفتم به چشم
# 4 گفت با چشمت بگو تا در میان مردمان %~% سوی ما هر دم نیندازد نظر گفتم به چشم
# 5 گفت اگر با ما سخن داری به چشم دل بگو %~% تا نگردد گوش مردم با خبر گفتم به چشم
# 6 گفت اگر خواهی غبار فتنه بنشیند ز راه %~% برفشان آبی به خاک رهگذر گفتم به چشم
# 7 گفت اگر خواهد دلت زین لعل می‌گون خنده‌ای %~% گریه‌ها می‌کن به صد خون جگر گفتم به چشم
# 8 گفت جان من کجا لایق بود گفتم به دل %~% گفت می‌خواهم جز این جای دگر گفتم گفتم به چشم
# 9 گفت اگر گردی شبی از روی چون ماهم جدا %~% تا سحرگاهان ستاره می‌شمر گفتم به چشم
# 10 گفت اگر دارد هلالی چشم گریانت غبار %~% کحل بینایی بکن زین خاک در گفتم به چشم
PageV1P247
### || [genre: Gh]
# 1 من که باشم که می لعل به آن ماه کشم %~% بگذارید که حسرت خورم و آه کشم
# 2 بس که دریافت مرا لذت خونخواری عشق %~% دل نخواهد که دگر باده دلخواه کشم
# 3 تا کند سوی من از راه ترحم نظری %~% هر زمان خیزم و خود را به سر راه کشم
# 4 میرم از غصه که ناگاه به آن ماه رسد %~% آه سردی که من سوخته ناگاه کشم
# 5 چند درد و المش بر دل پردرد نهم %~% چند کوه ستمش با تن چون کاه کشم
# 6 پیش آن خسرو خوبان چه کشم ناوک آه %~% چیست این تحفه که من در نظر شاه کشم
# 7 ماه من رفت هلالی که نیامد ماهی %~% تا به کی محنت سی روزه این ماه کشم
PageV1P248
### || [genre: Gh]
# 1 چون قامت آن سرو سهی کرد هلاکم %~% سروی بنشانید روان بر سر خاکم
# 2 رفتی و دلم چاک شد از دست تو دلبر %~% باز آ و قدم رنجه نما در دل چاکم
# 3 گفتی که هلاکت کنم از ناز و کرشمه %~% بنشین که من از دست تو امروز هلاکم
# 4 شادیم به خاک قدمت همچو هلالی %~% نه بر سر گورم قدم از ناز که خاکم
PageV1P249
### || [genre: Gh]
# 1 مشکل که رود داغت هرگز ز دل چاکم %~% تا لاله مگر روزی سر برزند از خاکم
# 2 هر روز به خون ریزم آبی و رقیب از پی %~% زان واقعه خوشحالم زین واسطه غمناکم
PageV1P250
### || [genre: Q]
# 1 خراسان سینه روی زمین از بهر آن آمد %~% که جان آمد درو یعنی عبیدالله خان آمد
# 2 زهی خان همایون‌فر که بر فرق همایونش %~% پر و بال همای دولت او سایبان آمد
# 3 شهنشاه فلک مسند که بهر خواب امن او %~% ملک بر گوشه ایوان کیوان پاسبان آمد
# 4 قوی‌دستی که در میدان همت پنجه رستم %~% به پیش او فرسوده مشتی استخوان آمد
# 5 سمند تند زرین‌نعل او خورشید را ماند %~% که از مشرق به مغرب رفت و یک شب در میان آمد
# 6 مگر از سنگ رعدست آهن پیکان خون‌ریزش %~% که از جا چون برخاست بر دشمن گران آمد
# 7 قران کردند ماه و مشتری در طالع سعدش %~% به این طالع چو خورشید فلک صاحب‌قران آمد
# 8 ایا ماه فلک‌قدری که بهر پابوس تو %~% همه روز آسمان بر آستان آمد
# 9 نزد مار سپهر ار فرق دشمن بر زمین یکسان %~% بفاوت بین که ما بین زمین و آسمان آمد
# 10 امان داد از کرم تا هر کسی گردد با من دل %~% بحمدالله! لطفش موجب امن و امان آمد
# 11 صفات ظاهر و اظهار آن کردم خطا بود این %~% بیان کردم حدیثی که بر مردم عیان آمد
# 12 زبان را هیچ نقصانی نیامد اندرین گفتن %~% ولی چون در زبان یک نقطه افزون شد زیان آمد
# 13 هلالی گرچه عمری در به در می‌شد به هر کویی %~% بحمدالله آخر بنده این آستان آمد
PageV1P251
### || [genre: Q]
# 1 گر جان کنم به حسرت زان لب نمی‌کند دل %~% دل کندن از لب او جان کندنی‌ست مشکل
# 2 قبله‌ست روی جانان لعلش چو آب حیوان %~% این یک مقابل جان و آن یک به جان مقابل
# 3 درست دعا بر آرم هرگز فرو نیارم %~% الا دمی که سازم در گردنت حمایل
# 4 ای من سگ خیالت آن‌جا که اوست هرگز %~% نه حاجب‌ست مانع نه پرده‌دار حایل
# 5 بازی مکن که پیشت در خون و خاک غلتم %~% نه مرده و نه زنده چون مرغ نیم‌بسمل
# 6 گر بر زلال حیوان ریزد حمیم قهرت %~% آن آب زندگی را سازد چو زهر قاتل
# 7 گر در سموم باشد اندک نسیم لطفت %~% در یک نفس جهان را بخشد حیات کامل
# 8 از بهر مطربانت سازد فلک همیشه %~% این چرخ چنبری را خورشید و مه جلاجل
# 9 دست کرم گشودی بذل درم نمودی %~% پیش از دعای داعی پیش از نماز سایل
# 10 در سلک آن لئالی خود را مکش هلالی %~% سررشته را نگه دار زین رشته دست مگسل
# 11 بادا تمام مردم در خدمت تو حاضر %~% بادا نظام انجم از طلعت تو حاصل
PageV1P252
### || [genre: Q]
# 1 تخت مرصع گرفت شاه ملمع بدن %~% جیب مرقع درید شاهد گل‌پیرهن
# 2 ساغر سیمین شکست ساقی زرین قدح %~% پیکر پروانه سوخت شمع زمرد لگن
# 3 آتش موسی گرفت در کمر کوهسار %~% شعله به گردون رساند آه دل کوهکن
# 4 حضرت خضر فلک خلعت خضرا گرفت %~% یافت به عمر دراز چشمه ظلمت وطن
# 5 شمع فلک را نشاند شعشعه آفتاب %~% شعله در انجم فگند مشعل آن انجمن
# 6 ارقم طاق فلک شمع جهان‌تاب را %~% تیغ زبان تیز کرد گرم شد اندر سخن
# 7 شعبده‌باز سپهر ز آتش پنهان مهر %~% بر صفت اژدها ریخت شرر از دهن
# 8 خاتم زرینه داد دست سلیمان پناه %~% صبح به صحرا فتاد از بغل اهرمن
# 9 گفت فلک: نیست اینؤ بلکه در ایوان عرش %~% چتر سعادت زدند بهر حسین و حسن
# 10 مهر و مه از دست آن لعل و در بحر کان %~% سرو و گل از آب این جان و دل مرد و زن
# 11 هر دو بر اوج کمال همچو مه و آفتاب %~% هر دو به باغ جمال چون سمن و یاسمن
# 12 هر دو شه یک بساط هر دو در یک صدف %~% هر دو مه یک فلک هر دو گل یک چمن
# 13 شیفته باغ آن غنچه خضرا لباس %~% سوخته داغ این لاله خونین کفن
# 14 بنده هندوی آن افسر ترک ختا %~% صید سگ کوی این آهوی دشت ختن
# 15 سر علم عهد آن بیضه بیضافروغ %~% مهره‌کش مهد این زهره زهرابدن
# 16 والد ایشان قریش مولد ایشان حجاز %~% منبع ایشان فرات معدن ایشان عدن
# 17 ناقه ایشان حلیم چون دل سلمی سلیم %~% مهره دل در مهار رشته جان در رسن
# 18 خارخور و بارکش نرم‌رو و سخت‌کوش %~% گرگ‌در و شیرگیر کرگدن پیل‌تن
# 19 لعل تراز جلش حضرت سلمان فارس %~% شانه‌کش کاکلش حضرت ویس قرن
# 20 زهرع‌جبینان ظهور کرده ز کوهان او %~% همچو طلوع سهیل از سر کوه یمن
# 21 صحن چراگاه او خاک رفیعی که هست %~% خار و خس آن زمین زشک گل نسترن
# 22 کاش ز خاک هرات بر لب آب فرات %~% بختی بخت افگند رخت من و بخت من
# 23 یا فگند بر سرم سایه همای حجاز %~% تا شود این استخوان طعمه زاغ و زغن
# 24 ماه جمال حسن گفت و کمال حسین %~% نظم هلالی گرفت حسن کلام حسن
# 25 رفته فروغ بصر مرده چراغ نظر %~% کرده دلم را حزین گوشه بیت‌الحزن
# 26 چشم و چراغ منید گر نظری افگنید %~% باز شود این چراغ در نظرم شعله‌زن
# 27 چند بود در بلا خاطر من مبتلا %~% چند بود در محن سینه من ممتحن
# 28 نفس دغل از درون گام نه و دام نه %~% دیو دنی از برون راهزن و چاه‌کن
# 29 رشته جان تاب زد آتش دل سرکشید %~% شمع صفت سوختم مردم از این سوختن
# 30 برفگنم جامه را در شکنم خامه را %~% ختم کنم بر دعا مهر نهم بر دهن
# 31 ظل شما بسته‌ام نور شما برده‌ام %~% تا فگند ظل و نور بر دل حانم علن
# 32 جان شما غرق نور نور شما در حضور %~% تا فتد از ابر فیض سایه به خار و سمن
PageV1P253
### || [genre: Q]
# 1 شتر کشیدی اگر بار دل ز حجره تن %~% شدی نزار شتر زیر بار حجره من
# 2 شتر به باد رود حجره نیز خاک شود %~% گرت شتر بود از سنگ و حجره از آهن
# 3 اجل به حجره گیتی عجب شترجانی‌ست! %~% که محمل شتر اوست حجره‌های بدن
# 4 به حجره و شتر ارکان دین چو قایم نیست %~% قوائم شتر و رخت حجره را بشکن
# 5 شتر به حجره بران تا در مدینه که هست %~% در آن زمین شتر و حجره رسول زمن
# 6 ز حجره و شتر آن جناب منفعل‌ست %~% کلیم با شتر طور و حجره ایمن
# 7 ز دیده زد شتر تو قدم به حجره دل %~% کزان لبان شتر حجره مراست لبن
# 8 سرشک لعل که زد شترت به حجره چشم %~% ز حجره داد به من صد شتر عقیق یمن
# 9 به حجره بس که دلم بر شتر زند آتش %~% شتر به حجله نماید چو شعله در گلخن
# 10 به حجره هیمه ندارم جز استخوان شتر %~% شتر به حجره جان آورم دهم روغن
# 11 شتردلم من اگر نه مراست حجره طبل %~% ز حجره‌ام شتران بار برده از همه فن
# 12 چه معدن‌ست شتر حجره‌ام که از نظمش %~% به حجره‌ها شتران می‌برند در عدن
# 13 شته نه هم ملخست و نه حجره خانه مور %~% شتر چو قصر بهشت‌ست و حجره چون گلشن
# 14 خوش آن که در طلا حجره و شتربانش %~% روان شود شتر روح ما ز حجره تن
# 15 شکاف حجره من چیست چون دهان شتر %~% به قصد من چو شتر حجره باز کرده دهن
# 16 اگر نهد شترش رو به حجله‌ام شب تار %~% شود چو چشم شتر حجره دلم روشن
# 17 ز حجره‌ام شترش چون به خار قانع شد %~% به حجره خارشتر خوش‌تر آید از گلخن
# 18 به یمن احمد و اوصاف حجره و شترش %~% هزار بار شتر حجره می‌توان گفتن
# 19 به یاد حجره او بار بر شتر بندم %~% شتر کنیم ز تابود و حجره از مدفن
# 20 هلالی از شتر و حجره‌اش سخن تا کی %~% شتر به حجره مقصود کی رسد به سخن
# 21 همیشه تا شتر ابر گرد حجره گل %~% به حجره‌های افق چون شتر کند مسکن
# 22 فلک پی شتر و حجره باد از سر مهر %~% به حجره شتر از رشته‌ای مهر رسن
PageV1P254
### || [genre: Qt]
# 1 ای خواجه مپندار که ما گوهر فردیم %~% وین حلقه فیروزه گردون صدف ماست
# 2 ما هیچ‌کسانیم که بر ما ز همه کس %~% خواری رسد و آن به حقیقت شرف ماست
# 3 از نیک و بد مردم ایام ننالیم %~% ایشان همه نیکند و بدی از طرف ماست
PageV1P255
### || [genre: Qt]
# 1 تا کی اندوه روزگار خوریم %~% فکر نابود و بود چندین چیست
# 2 گر نباشد ز غصه نتوان مرد %~% ور بود شاد نیز نتوان زیست
# 3 تا که در دست کیست روزی ما %~% و آنچه در دست ماست روزی کیست
PageV1P256
### || [genre: Qt]
# 1 آه! ازین روزگار برگشته %~% که ز من لحظه لحظه برگردد
# 2 گر فلک را به کام خود خواهم %~% او به کام کس دگر گردد
# 3 ور ز جام نشاط باده خورم %~% باده خونابه جگر گردد
# 4 ور قدم بر بساط سبزه نهم %~% سبزه در حال نیشتر گردد
# 5 لیک با این خوشم که طالع من %~% نتواند ازین بتر گردد
PageV1P257
### || [genre: Qt]
# 1 چیست آن خسرو سیمین‌بدن زرین‌تاج %~% که به شب خانه فولاد نشیمن دارد
# 2 چو ستون‌ست ولی از مدد خیمه بپاست %~% سیم‌گون‌ست ولی جامه ز آهن دارد
# 3 بته پیرهن آل عجب شاخ گلی‌ست! %~% که ازو خانه ما زینت گلشن دارد
# 4 شاهد پرده‌نشینی‌ست که با روی چو ماه %~% در درون‌ست و برون را همه روشن دارد
# 5 گاهی از آتش دل شعله فتد در جیبش %~% گاهی از باد صبا چاک به دامن دارد
# 6 هست در خانه که از آن همه شب تا دم صبح %~% که غم سوختن و کشتن و مردن دارد
# 7 با تن سیمی کافور چو رخ افروزد %~% تاب آتشکده و تابش گلشن دارد
# 8 شمع طاوس مگر حل کند این مسئله را %~% که دل روشن او حکم دل من دارد
PageV1P258
### || [genre: Qt]
# 1 چو من به داغ بتان سوخت هر که یک چندی %~% هوس کند که دگر باره بیشتر سوزد
# 2 به پای شمع فتد چون که سوخت پروانه %~% که شعله‌ای چو بیابان رسد دگر سوزد
PageV1P259
### || [genre: Qt]
# 1 دلا تا توان مهر گیتی مورز %~% که تیغ سیاست به کینت کشد
# 2 مشو غره گر ابلق چرخ را %~% قضا و قدر زیر زینت کشد
# 3 گرفتم که بر آسمان رفته‌ای %~% عجل عاقبت بر زمینت کشد
PageV1P260
### || [genre: Qt]
# 1 دوش دیدم که به خواب من مدهوش آمد %~% مونس جان من آن دلبر خونین‌جگران
# 2 چون چراغ نظر افروختم از شمع رخش %~% گفتم ای چشم و چراغ همه صاحب‌نظران
# 3 چه سبب بود که با این همه بیداری من %~% دیده در خواب شد امشب به جمالت نگران
# 4 گفت این دولت بیدار از آن‌ست که تو %~% بسته‌ای چشم خود امشب ز خیال دگران
PageV1P261
### || [genre: Qt]
# 1 محمد عربی آبروی هر دو سراست %~% کسی که خاک درش نیست خاک بر سر او
# 2 شنیده‌ام که تکلم نمود همچو مسیح %~% بدین حدیث لب روح‌پرور او
# 3 که من مدینه علمم علی درست مرا %~% عجب خجسته حدیثی‌ست! من سگ در او
PageV1P262
### || [genre: Qt]
# 1 ای سیه‌نامه کز برای نجات %~% حرفی از باب رحمتی طلبی
# 2 سبقتم چیست گفته‌ای زین باب %~% «سبقت رحمتی علی غضبی»
PageV1P263
### || [genre: Qt]
# 1 به علم کوش هلالی که عاقبت چو هلال %~% بلند مرتبه گردی فلک مقام شوی
# 2 نهفته از نظر خلق باش ماه به ماه %~% گرت هواست که منظور خاص و عام شوی
# 3 خمیده قامت و زار و نزار شو یعنی %~% چو ماه نو کم خود گیر تا تمام شوی
PageV1P264
### || [genre: R]
# 1 باز آی که از جان اثری نیست مرا %~% مدهوشم و از خود خبری نیست مرا
# 2 خواهم که به جانب تو پرواز کنم %~% اما چه کنم بال و پری نیست مرا
PageV1P265
### || [genre: R]
# 1 یاران کهن که بنده بودم همه را %~% در بند جفای خود شنودم همه را
# 2 زنهار! از کس وفا مجویید که من %~% دیدم همه را و آزمودم همه را
PageV1P266
### || [genre: R]
# 1 آیینه نورست رخ یار امشب %~% ای مه بنشین در پس دیوار امشب
# 2 ای مهر بپوش روی خود را در ابر %~% ای صبح دم خویش نگه دار امشب
PageV1P267
### || [genre: R]
# 1 شد ماه من آن شمع شب‌افروز امشب %~% گو چرخ و فلک ز رشک می‌سوز امشب
# 2 امشب نه شب وصل شب قدر من‌ست %~% بهتر ز هزار روز نوروز امشب
PageV1P268
### || [genre: R]
# 1 گر دل برود من نروم از نظرت %~% ور جان بدهم خاک شوم در گذرت
# 2 چون گرد شوم بر آستانت آیم %~% بنشینم و برنخیزم از خاک درت
PageV1P269
### || [genre: R]
# 1 ای سیم‌ذقن این چه دهان و چه لبست %~% این خال چه خال و این چه زلف عجبست
# 2 روی تو در آن دو زلف مشکین چه عجب %~% هر روز که هست در میان دو شب‌ست
PageV1P270
### || [genre: R]
# 1 از بس که مرا دولت بیدار کم‌ست %~% گفتن نتوان که تا چه مقدار کم‌ست
# 2 رنجی‌ست فراقت که کمش بسیارست %~% عیشی‌ست وصال تو که بسیار کم‌ست
PageV1P271
### || [genre: R]
# 1 در عالم بی‌وفا کسی خرم نیست %~% شادی و نشاط در بنی‌آدم نیست
# 2 آن کس که درین زمانه او را غم نیست %~% یا آدم نیست یا از این عالم نیست
PageV1P272
### || [genre: R]
# 1 غم دارم و غم‌گسار می‌باید و نیست %~% در دست من آن نگار می‌باید و نیست
# 2 درد سر اغیار نمی‌باید و هست %~% تشریف حضور می‌باید و نیست
PageV1P273
### || [genre: R]
# 1 امروز مرا غیر پریشانی نیست %~% در مشکل من امید آسانی نیست
# 2 غم کشت مرا و کس به دادم نرسید %~% بالله که درین شهر مسلمانی نیست
PageV1P274
### || [genre: R]
# 1 روز و شب من به گفتگوی تو گذشت %~% سال و مه من به جستجوی تو گذشت
# 2 عمرم به طواف گرد کوی تو گذشت %~% القصه در آرزوی تو گذشت
PageV1P275
### || [genre: R]
# 1 آنی که تمام از نمکت ریخته‌اند %~% ذرات وجودت ز نمک بیخته‌اند
# 2 با شیره جان‌ها نمک آمیخته‌اند %~% تا همچو تو صورتی برانگیخته‌اند
PageV1P276
### || [genre: R]
# 1 چون صورت زیبای تو انگیخته‌اند %~% صد حسن و ملاحت به هم آمیخته‌اند
# 2 القصه که شکل عالم‌آرای تو را %~% در قالب آرزوی ما ریخته‌اند
PageV1P277
### || [genre: R]
# 1 هر کس که می عشق به جامش کردند %~% از دردی درد تلخ‌کامش کردند
# 2 گویا همه غم‌ةای جهان در یک جا %~% جمع آمده بود عشق نامش کردند
PageV1P278
### || [genre: R]
# 1 تا کی دلت از چرخ حزین خواهد بود %~% با محنت و درد هم‌نشین خواهد بود
# 2 خوش باش که روزگار پیش از من و تو %~% تا بود چنان بود و چنین خواهد بود
PageV1P279
### || [genre: R]
# 1 دیدم که یکی دو دسته از سنبل تر %~% بر بسته و خوش نهاده در پیش نظر
# 2 گفتم که برو دو زلف یارم بنگر %~% بر بسته دگر باشد و خود رسته دگر
PageV1P280
### || [genre: R]
# 1 یار آمد و یار دل‌نواز آمد باز %~% بهر دل خسته چاره‌ساز آمد باز
# 2 عمرم همه رفته بود از رفتن او %~% صد شکر که عمر رفته باز آمد
PageV1P281
### || [genre: R]
# 1 دردا که اسیر ننگ و نامیم هنوز %~% در گفت و شنید خاص و عامیم هنوز
# 2 شد عمر تمام و ناتمامیم هنوز %~% صد بار بسوختیم و خامیم هنوز
PageV1P282
### || [genre: R]
# 1 بی روی توام هست ملالی که مپرس %~% وز زندگی خود انفعالی که مپرس
# 2 هر لحظه چه پرسی که بگو حال تو چیست %~% دور از تو افتاده‌ام به حالی که مپرس
PageV1P283
### || [genre: R]
# 1 امروز ز حد می‌گذرد سوز فراق %~% وین شعله آه آتش‌افروز فراق
# 2 روز عجبی پیش من آمد! یا رب %~% این روز قیامت‌ست یا روز فراق
PageV1P284
### || [genre: R]
# 1 در عشق نکویان چه فراق و چه وصال %~% بدحالی عاشقان بود در همه حال
# 2 گر وصل بود مدام سوزست و گداز %~% ور هجر بود تمام رنجست و ملال
PageV1P285
### || [genre: R]
# 1 من باده به مردم خردمند خوردم %~% یا از کف خوبان شکرخند خوردم
# 2 هرگز نخورم ز باده خوردن سوگند %~% حاشا که به جای باده سوگند خورم
PageV1P286
### || [genre: R]
# 1 از درد دل خود به فغانم چه کنم %~% وز زندگی خویش به جانم چه کنم
# 2 صبرست مرا چاره و دانند همه %~% لیکن من بیچاره ندانم چه کنم
PageV1P287
### || [genre: R]
# 1 نی از تو حیات جاودان می‌خواهم %~% نی عیش و تنعم جهان می‌خواهم
# 2 نی کام دل و راحت جان می‌خواهم %~% آنی که رضای توست آن می‌خواهم
PageV1P288
### || [genre: R]
# 1 تا چشم تو عشوه‌ساز خواهد بودن %~% صد دل‌شده عشق‌باز خواهد بودن
# 2 تا از طرف تو ناز خواهد بودن %~% از جانب ما نیاز خواهد بودن
PageV1P289
### || [genre: R]
# 1 ای هم‌نفس چند که یارید به من %~% عاشق شده‌ام مرا گذارید به من
# 2 چندم گویید کز فلان دل بردار %~% من دانم و دل شما چه دارید به من
PageV1P290
### || [genre: R]
# 1 کس نیست انیس دل غم‌پرور من %~% تا پاک کند اشک ز چشم تر من
# 2 سویم هم آب چشم می‌آید بس %~% آن نیز روان می‌گذرد از سر من
PageV1P291
### || [genre: R]
# 1 مسکینم و کوی عاشقی منزل من %~% مسکین من و دیگر دل بی‌حاصل من
# 2 ای جان حزین تو نیز مسکین کسی %~% مسکین تو مسکین من و مسکین دل من
PageV1P292
### || [genre: R]
# 1 دور از تو صبوری نتواند دل من %~% وصل تو حیات خویش داند دل من
# 2 آهسته رو ای دوست که دل هم‌ره توست %~% زنهار چنان مرو که ماند دل من
PageV1P293
### || [genre: R]
# 1 سبحان‌الله! چه شکل موزون‌ست این %~% از هرچه گمان برند افزون‌ست این
# 2 نتوان گفت که چیست یا چون‌ست این %~% کز دایره خیال بیرون‌ست این
PageV1P294
### || [genre: R]
# 1 بگداختم از دست جفا کردن تو %~% این‌ست طریق بنده پروردن تو
# 2 گر من به گناه عاشقی کشته شوم %~% خون من بی‌گناه در گردن تو
PageV1P295
### || [genre: R]
# 1 نقش تو اگر نه در مقابل بودی %~% کارم ز غم فراق مشکل بودی
# 2 دل با تو دیده از جمالت محروم %~% ای کاش که دیده نیز با دل بودی
PageV1P296
### || [genre: R]
# 1 گه در پی آزار دل رنجوری %~% گه بر سر بیداد من مهجوری
# 2 شوخی و به حسن خویشتن معذوری %~% بر عاشق خود هرچه کنی معذوری
PageV1P297
### || [genre: R]
# 1 در پنجه غیر پنجه کردن تا کی %~% سیم از پولاد رنجه کردن تا کی
# 2 گل را به گیاه دسته بستن تا چند %~% جان را به اجل شکنجه کردن تا کی
PageV1P298
### || [genre: R]
# 1 با هر که نشینی و قدح نوش کنی %~% از رشک مرا خراب و مدهوش کنی
# 2 گفتی که چو می خورم تو را یاد کنم %~% ترسم که شوی مست و فراموش کنی
PageV1P299